Title,Content,URL
PILIGU 1,"Naawuni ni daa nam binshɛɣukam shɛm
1Piligu ni, Naawuni daa namla zuɣusaa mini dunia. 2Dunia ŋɔ daa ka taɣinamsi, di daa kul bela vau, ka zibisim limsi bɔɣ’ zilinli, ka Naawuni shia daa be kom zuɣusaa ginda. 3 Ka Naawuni daa yɛli, “Neesim, neema!” Ka neesim dii neei. 4Ka Naawuni daa nya ka neesim maa viɛla, ka o woligi neesim maa ka chɛ zibisim. 5Ka Naawuni daa boli neesim maa wuntaŋ’ ni, ka boli zibisim maa mi yuŋ. Ka di daa niŋ zaawuni, di nyaaŋa ka biɛɣu neei; ka di niŋ dabisili din daŋ tooni.
6 Ka Naawuni daa yɛli, “Foliŋga, niŋmi kom ŋɔ sunsuuni m-pirigi kom maa buyi.” 7Ka Naawuni daa chɛ ka foliŋga maa pirigi kom din be di tiŋli mini di zuɣusaa maa buyi. Ka di daa shiri niŋ lala. 8Ka Naawuni daa boli foliŋga maa “Zuɣusaa.” Ka di daa niŋ zaawuni, di nyaaŋa ka biɛɣu neei; ka di niŋ dabisili din pah’ ayi.
9Ka Naawuni daa lan yɛli, “Kom din be foliŋga tiŋli ŋɔ laɣimmi dɔni luɣ’ yini, ka chɛ ka tiŋgban’ kuŋ yi n-dɔni.” Ka di daa shiri niŋ lala. 10Ka Naawuni daa boli tiŋgban’ kuŋ maa “Tiŋgbani,” ka boli kom din laɣim do luɣ’ yini maa mi “Teeku.” Ka Naawuni daa nya li ka di viɛla. 11Ka Naawuni daa lan yɛli, “Binyɛra din bindi tiŋgban’ ni ka mali biɛlim mini tihi din wala mali kpila balibu kam zaa, bilimiya.” Ka di daa shiri niŋ lala. 12Ka binyɛra din bindi tiŋgban’ ni ka mali biɛlim mini tihi din wala mali kpila balibu kam zaa shiri bili. Ka Naawuni daa nya li ka di viɛla. 13Ka di daa niŋ zaawuni, di nyaaŋa ka biɛɣu neei; ka di niŋ dabisili din pah’ ata.
14Ka Naawuni daa lan yɛli, “Neesim shɛŋa neemiya zuɣusaa sagbana ni n-woligi wuntaŋ’ ni ka chɛ yuŋ,” ka neesim maa wuhiri shihira ni saha ni dabisa ni yuma; 15ka lan nyɛ zuɣusaa neesim din ne dunia ni. Ka di daa shiri niŋ lala. 16Ka Naawuni daa lan nam neesim kara ayi n-chɛ ka din galisi pam la ne wuntaŋ’ ni, ka chɛ ka din pa di zuɣu mi ne yuŋ; ka daa nam saŋmarisi gba. 17Ka Naawuni daa zaŋ ba niŋ foliŋga maa zuɣusaa ni bɛ ne dunia ŋɔ ni, 18ka su wuntaŋ’ ni mini yuŋ, ka woligi neesim ka chɛ zibisim. Ka Naawuni daa nya li ka di viɛla. 19Ka di daa niŋ zaawuni, di nyaaŋa ka biɛɣu neei; ka di niŋ dabisili din pah’ anahi.
20Ka Naawuni daa lan yɛli, “Chɛ ka binnɛma pam be kom ni, ka chɛ ka noonsi be zuɣusaa sagbana tiŋli yiɣiri gindi dunia ni.” 21Ka Naawuni daa lan nam binnɛma zaɣ’ kara niŋ teeku ni, ka nam binnɛma balibu kam bɛn be kom ni chana ni noonsi balibu kam. Ka Naawuni daa nya ba ka bɛ viɛla. 22Ka o daa niŋ alibarika niŋ bɛ ni ka yɛli ba, “Dɔɣimiya ka wɔɣi n-nab’ pali teeku mini dunia.” 23Ka di daa niŋ zaawuni, di nyaaŋa ka biɛɣu neei; ka di niŋ dabisili din pah’ anu.
24Ka Naawuni daa lan yɛli, “Binnɛma balibu kam, bɛnya tiŋgbani zuɣu; niɣi mini binnɛma bɛn gbamdi tiŋa ni mɔɣu ni biŋkɔbiri balibu kam.” Ka di shiri niŋ lala. 25Ka Naawuni daa nam mɔɣu ni biŋkɔbiri balibu kam zaa, ka nam niɣi balibu kam zaa, ka nam binnɛma bɛn gbamdi tiŋa balibu kam zaa. Ka Naawuni daa nya ba ka bɛ viɛla.
26 Di saha ka Naawuni daa lan yɛli, “Chɛliya ka ti nam ninsala ŋ-ŋmahindi timaŋa, ka o be kaman ti ni be shɛm ŋɔ, ka chɛ ka bɛ su zahim mini noonsi ni niɣi ni dunia ŋɔ zaa ni binnɛma balibu kam bɛn gbamdi dunia ŋɔ ni fukumsi.” 27 Naawuni daa nam ninsala ŋ-ŋmahindila omaŋa, ka o be kaman Naawuni ni be shɛm. O daa nam ba la doo mini paɣa. 28Ka Naawuni daa niŋ alibarika niŋ bɛ ni ka yɛli ba, “Dɔɣimiya n-nab’ pali dunia ŋɔ n-su di fukumsi; ka su teeku puuni zahim mini noonsi ni binnɛma balibu kam bɛn be dunia ŋɔ ni.” 29Ka Naawuni daa lan yɛli ba, “Nyama, n zaŋ binyɛra din bindi tiŋgban’ ni zaa ka mali biɛlim mini tia kam din wala mali kpila n-tin ya ni yi dira; 30ka zaŋ bimbilli kam din maha n-ti mɔɣu ni biŋkɔbiri balibu kam mini binnɛma balibu kam bɛn mali nyɛvili zaŋ tabili noonsi balibu kam ni binnɛma balibu kam bɛn gbamdi tiŋgban’ ni ni bɛ dira.” Ka di daa shiri niŋ lala. 31Ka Naawuni daa nya o ni nam binshɛɣukam maa zaa, ka di viɛl’ pam. Ka di daa niŋ zaawuni, di nyaaŋa ka biɛɣu neei; ka di niŋ dabisili din pah’ ayɔbu.",https://www.bible.com/bible/2264/GEN.1.DBWDB
PILIGU 2,"1Lala ka Naawuni daa nam zuɣusaa mini dunia ŋɔ ni di binshɛɣukam zaa naai. 2 Zaŋ chaŋ dabisili din pahir’ ayopɔin dali daa ti yɛn paai, ka Naawuni pun naai o ni daa nam binshɛɣukam zaa maa tuma; ka vuhi o ni daa tum tuun’ shɛŋa maa zaa vuhim daba ayopɔin maa dali. 3Ka Naawuni daa niŋ alibarika niŋ dabisili din pahir’ ayopɔin maa ni, ka zaŋ li leei dabisili din be kasi, dama dindali maa ka Naawuni daa vuh’ o ni daa tum shɛlikam zaa binshɛɣukam nambu ni maa jɛlinsi. 4Naawuni ni daa nam zuɣusaa mini dunia ŋɔ binshɛɣukam zaa shɛm m-bala.
Idɛn puu
Yawɛ ŋun nyɛ Naawuni ŋɔ ni daa nam dunia ŋɔ mini zuɣusaa dahin’ shɛli, 5tutuɣu daa na kani, ka binshɛli mi daa na bi bili yi tiŋgban’ ni na, dama Yawɛ ŋun nyɛ Naawuni ŋɔ daa bi chɛ ka saa mira, ka so mi daa kani kɔra; 6amaa kom daa puhiri yirila tiŋ’ na m-mahigiri tiŋgbani zaa.
7 Di saha ka Yawɛ ŋun nyɛ Naawuni ŋɔ daa zaŋ tiŋgban’ ni taŋkpaɣu n-nam ninsala, ka vuhi nyɛvili vuhim niŋ o nyee ni; ka ninsal’ leei ŋun mali nyɛvili.
8Ka Yawɛ ŋun nyɛ Naawuni ŋɔ daa nam puu niŋ Idɛn din be wulimpuhili polo n-zaŋ o ni nam ninsal’ so maa niŋ nimaani. 9 Ka Yawɛ ŋun nyɛ Naawuni ŋɔ daa chɛ ka tia kam din lihibu viɛla ka simdi dibu bili yi tiŋgban’ ni na. Ka nyɛvili tia mini tia din chɛri ka nir’ baŋdi zaɣ’ suŋ ni zaɣ’ biɛɣu gba daa be puu maa sunsuuni.
10Ka mɔɣili kom daa zɔri yiri Idɛn na n-teeni puu maa; ka di daa woligi n-niŋ mɔɣ’ anahi nimaani. 11Mɔɣ’ shɛli din daŋ tooni yuli m-booni Pishɔn. Dina n-zɔri gindi Havila tiŋgbɔŋ zaa, ka salima be nimaani. 12Ka di tiŋgbɔŋ maa salima viɛl’ pam; ka tulaale tihi mini kuɣ’ viɛla gba be nimaani. 13Ka mɔɣ’ shɛli din pah’ ayi yuli booni Gihɔn. Dina n-nyɛ din zɔri gindi Itiɔpia tiŋgbɔŋ. 14Ka mɔɣ’ shɛli din pah’ ata yuli booni Tigiris. Dina n-zɔri kpari Asiria wulimpuhili polo. Ka mɔɣ’ shɛli din pah’ anahi mi yuli booni Yufretiiz.
15Ka Yawɛ ŋun nyɛ Naawuni ŋɔ daa zaŋ ninsal’ maa niŋ Idɛn puu maa ni ni o kɔr’ li, ka yuuni li. 16Ka Yawɛ ŋun nyɛ Naawuni ŋɔ daa yɛli ninsal’ maa, “Dim’ tihi din be puu ŋɔ ni wala; 17amaa ti’ shɛli din chɛri ka nir’ baŋdi zaɣ’ suŋ mini zaɣ’ biɛɣu la, miri ka a di li, dama a yi ti di li dahin’ shɛli, a ni kpi.” 18Dimbɔŋɔ nyaaŋa ka Yawɛ ŋun nyɛ Naawuni ŋɔ daa yɛli, “Di bi simdi ni doo be o ko, n ni nam sɔŋda ŋun simd’ o ti o.” 19Tiŋgban’ ni ka Yawɛ ŋun nyɛ Naawuni ŋɔ daa yihi biŋkɔbiri balibu kam mini noonsi balibu kam n-zaŋ ba na ti ti ninsal’ ni o nya o ni yɛn boli ba yu’ shɛŋa; ka ninsal’ ni daa boli binnɛɔŋ kam zaa yu’ shɛli, o yuli n-kul bala. 20Ka ninsal’ daa boli niɣi zaa mini noonsi zaa ni mɔɣu ni biŋkɔbiri zaa yuya; amaa ka ninsal’ ŋun’ daa lee ka sɔŋda ŋun nyɛ o kpee.
21Dinzuɣu ka Yawɛ ŋun nyɛ Naawuni ŋɔ daa chɛ ka gom gbaai doo maa pam, o ni daa gbihiri saha shɛli maa, ka o daa yih’ o sapir’ kɔb’ yini ka daai nimaani nimdi ŋari; 22ka zaŋ o ni daa yihi sapir’ kɔb’ shɛli maa nam paɣa n-zaŋ o ti doo maa. 23Di saha ka doo maa daa yɛli,
“Mmaŋmaŋ’ kɔbili mini
mmaŋmaŋ’ niŋgbuŋ m-bɔŋɔ.
O yuli m-booni paɣa,
dama doo niŋgbuŋ ni ka o yina.”
24 Dinzuɣu ka doo ŋmaligir’ o ba min’ o ma sani n-zaŋd’ omaŋ’ tabind’ o paɣa, ka bɛ niriba ayi maa be kaman ninvuɣ’ yino la.
25Doo maa min’ o paɣ’ maa daa bela bɛ zaɣim, amaa ka di bi mali ba vi.",https://www.bible.com/bible/2264/GEN.2.DBWDB
PILIGU 3,"Ninsal’ zaɣisi Naawuni noli
1 Wahu daa nyɛla yɛmbimbiɛrilana n-gari Yawɛ ŋun nyɛ Naawuni ŋɔ ni daa nam mɔɣu ni biŋkɔb’ shɛb’ zaa. Ka wahu daa ti bɔhi paɣ’ maa, “Naawuni yɛliya ni yi miri ka yi di puu ŋɔ ni ti’ shɛli wala?”
2Ka paɣ’ maa yɛli wahu maa, “Ti ni tooi di ti’ shɛŋa din be puu ŋɔ ni wala; 3amaa Naawuni yɛl’ ti, ‘Miriya ka yi di ti’ shɛli din be puu ŋɔ sunsuuni ŋɔ wala bee n-shihi li gba, yi yi niŋ lala, yi ni kpi.’ ”
4Amaa ka wahu maa yɛli paɣ’ maa, “Yi ku kpi. 5Dama Naawuni mi ni yi yi di li, yi nini ni neei, ka yi be kaman ŋun’ Naawuni, ka mi zaɣ’ suŋ ni zaɣ’ biɛɣu.”
6Dinzuɣu paɣ’ maa ni daa nya ka tia maa wala lihibu mali kɔre, ka viɛl’ ni dibu, ka lan nyɛ ti’ shɛli din ni ti nir’ baŋsim maa, ka o pɔhigi li di, ka zaŋ di shɛli ti ti o yidana, ka o gba di. 7Di saha maa ka bɛ niriba ayi maa zaa nini daa shiri neei, ka bɛ nya ka bɛ bela bɛ zaɣim, ka bɛ daa ŋahi fiig tia vari she n-zaŋ so.
8Ka Yawɛ ŋun nyɛ Naawuni ŋɔ daa ti be puu maa ni zaawun’ mahili saha n-chani ginda, ka doo maa min’ o paɣ’ maa wum o damli, ka zo nti sɔɣi puu maa ni tihi ni ni Yawɛ ŋun nyɛ Naawuni ŋɔ di nya ba. 9Amaa ka Yawɛ ŋun nyɛ Naawuni ŋɔ daa boli doo maa m-bɔh’ o, “Ya polo ka a lee be?”
10Ka o garigi yɛli, “N wumla a damli puu ŋɔ ni ka dabiɛm gbaai ma, dama m bela n zaɣim, dina n-chɛ ka n sɔɣi maa.” 11Ka Naawuni bɔh’ o, “Ŋuni n-lee yɛl’ a ni a bela a zaɣim? A dila ti’ shɛli n ni yɛl’ a ni a miri ka a di la?”
12Ka doo maa yɛli, “A ni zaŋ paɣ’ so ti ma ni o be n san’ la, ŋuna n-zaŋ tia maa walli maa ti ma ka n di.”
13 Ka Yawɛ ŋun nyɛ Naawuni ŋɔ bɔhi paɣ’ maa, “Bɔ n-niŋ ka a niŋ lala?”
Ka paɣ’ maa yɛli, “Wahu n-yɔhim ma ka n di li.”
Naawuni darigi alahichinim’ tibili
14Ka Yawɛ ŋun nyɛ Naawuni ŋɔ daa yɛli wahu, “A ni niŋ shɛm ŋɔ zuɣu, n ni yɛli noli ti a n-gari yiŋ’ biŋkɔbiri mini mɔɣu ni biŋkɔbiri zaa; a ni nyɛritila a puli zuɣu, ka diri taŋkpaɣu hal ni a nyɛvil’ tariga. 15 Ka n ni zaŋ dimdi niŋ a mini paɣ’ sunsuuni ni a zuliya min’ o zuliya sunsuuni, ka paɣ’ zuliya maa ni ti ŋme m-bɔr’ a zuɣu, ka a mi zuliya ti dim o zuliya napɔŋkpaa.”
16Ka Naawuni daa yɛli paɣ’ maa, “N ni chɛ ka a nya biɛrim pam bihi dɔɣibu ni; a shiri ni nya biɛrim bihi dɔɣibu ni; amaa di zaa yoli, a kɔre kul ni be a yidan’ ni, ka o ni su a.”
17 Ka Naawuni daa ŋmaligi yɛli Adam mi, “A ni deeg’ a paɣ’ noli, ka di ti’ shɛli n ni yɛl’ a ni a miri ka a di la zuɣu, n yɛli noli niŋ tiŋgban’ ni a zuɣu; a yɛn tumdila tuun’ kpɛma di ni n-nyari bindirigu diri hal ni a nyɛvil’ tariga. 18Ka gɔhi mini tutu’ shɛŋa din mali gɔhi ni bili tiŋgban’ ni a zuɣu; ka a ni diri tiŋgban’ ni tihi wala. 19A ni tum tuun’ kpɛma ka woligu yiri a ni ka a nyari bindirigu diri hal ti lab’ tiŋgbani maa ni, dama di ni ka a daa yina. Taŋkpaɣu n-nyɛ a, ka a ni ti lan lab’ taŋkpaɣu maa ni yaha.”
20Adam daa bol’ o paɣ’ maa yul’ la Awa, dama ŋuna n-daa nyɛ ninsalinim’ zaa ma. 21Ka Yawɛ ŋun nyɛ Naawuni ŋɔ daa zaŋ biŋkɔbiri gbana n-she n-ti Adam min’ o paɣ’ maa ka bɛ so.
Naawuni yihi Adam mini Awa Idɛn puu ni
22 Ka Yawɛ ŋun nyɛ Naawuni ŋɔ daa yɛli, “Nyama, pumpɔŋɔ ninsal’ bemi kaman ti ni be shɛm, ka mi zaɣ’ suŋ ni zaɣ’ biɛɣu, ka di pa shɛli ka o ti pɔhigi nyɛvili tia la walli di m-be hal ni saha din ka bahigu.” 23Dinzuɣu ka Yawɛ ŋun nyɛ Naawuni ŋɔ daa kar’ o yihi Idɛn puu maa ni ni o ti kɔr’ o ni daa yi tiŋgban’ shɛli ni na maa. 24O ni daa kari ninsal’ yihi Idɛn puu maa ni maa, o daa zaŋla chɛrubinim’ mini takɔbi din nyɛ buɣim niɛm ka ŋmaligiri luɣilikam zali Idɛn puu maa wulimpuhili polo ni bɛ gu so’ shɛli din chani ti’ shɛli din tiri nyɛvil’ maa gbini.",https://www.bible.com/bible/2264/GEN.3.DBWDB
PILIGU 4,"Keen mini Ɛbɛl
1Ka doo maa min’ o paɣa Awa daa laɣim ka o niŋ pua n-dɔɣi Keen ka yɛli, “N nya ninsala Yawɛ sɔŋsim zuɣu.” 2Ka o daa ti lan dɔɣ’ o tizo Ɛbɛl gba. Ɛbɛl daa nyɛla piɛgula, ka Keen mi nyɛ pukpara. 3Dahin shɛli ka Keen daa ti zaŋ o puu ni bindira na nti mali sara Yawɛ sani, 4 ka Ɛbɛl mi daa zaŋ o buzɔŋ ni piɛbil’ tuuli ni o kpam na nti mali sara, ka Yawɛ Naawuni nini daa tiɣi Ɛbɛl min’ o sara maa, 5amaa ka o nini daa bi tiɣi Keen ŋun’ min’ o sara maa. Dinzuɣu ka Keen suhu daa yiɣisi pam, ka o zuŋ o ninni. 6Ka Yawɛ daa bɔhi Keen, “Bɔ n-niŋ ka a chɛ ka a suhu yiɣisi, ka a zuŋ a ninni? 7A yi di niŋ din simdi, n naan ku deei li? Ka a yi bi niŋ din simdi, alahichi do a dunol’ ni m-bɔri ni di nyaŋ a, amaa di niŋ kamaata ni a nyaŋ li.”
8 Dahin shɛli ka Keen daa ti yɛl’ o tizo Ɛbɛl, “Ti cham’ mɔɣu ni.” Bɛ ni daa ti be mɔɣu maa ni saha shɛli, ka Keen yiɣisi lu o tizo Ɛbɛl maa zuɣu n-ku o.
9Ka Yawɛ daa bɔhi Keen, “A tizo Ɛbɛl be ya?”
Ka Keen garigi yɛli, “M bi mi; mani n-nyɛ n tizo maa gula?”
10 Ka Yawɛ bɔh’ o, “Tuun’ bɔ ka a lee tum maa? A tizo maa ʒim kukoli kuhigu n-yi tiŋgban’ ni ka n sanna. 11Ka pumpɔŋɔ, noli yɛlibu ni yi tiŋgban’ shɛli din yaai di noli n-deeg’ a tizo maa ʒim a nuu ni maa na di a. 12Ka a yi lan ko puu tiŋgbani maa ni, di bindira ku lan niŋ viɛnyɛliŋga. A ni leei ŋun ka kpɛhili shee, ka leei ŋun dari gindi dunia ŋɔ ni.”
13Ka Keen yɛli Yawɛ, “N tibidarigibo maa galisiya gari ma. 14Nyama, a kari ma tiŋgbani ŋɔ ni, ka kari ma a sani; ka n leei ŋun ka kpɛhili shee, ka leei ŋun dari gindi dunia ŋɔ ni, ka ŋunkam ti nya ma ni ku ma.”
15Ka Yawɛ daa yɛl’ o, “Di ku niŋ lala. So yi ku nyin’ Keen, bɛn’ kum’ niriba ayopɔin yo a kubu maa samli.” Ka Yawɛ daa dalim Keen ni di chɛ ka so ti nya o, ka ku ku o. 16Ka Keen daa yi Yawɛ sani n-chaŋ ti be tiŋgban’ shɛli din be Idɛn puu la wulimpuhili polo, ka di yuli booni Nɔd la.
Keen zuliya
17Ka Keen min’ o paɣ’ daa laɣim ka o niŋ pua n-dɔɣi Inok. Ka Keen daa me o tiŋa n-zaŋ o bia Inok maa yuli m-bol’ li Inok. 18Ka Inok daa dɔɣi Irad; ka Irad daa nyɛ Mɛhujaɛl ba, ka Mɛhujaɛl nyɛ Mɛtushaɛl ba, ka Mɛtushaɛl mi nyɛ Lamɛk ba. 19Ka Lamɛk daa kpuɣi paɣiba ayi, ka yino yuli booni Ada, ka yino mi yuli booni Zilla. 20Ka Ada daa dɔɣi Jabal. Ŋuna n-daa nyɛ ninvuɣ’ shɛb’ bɛn be tanti suɣa ni ka guli niɣ’ la yaba. 21O tizo yuli n-daa booni Jubal. Ŋun’ mi n-daa nyɛ ninvuɣ’ shɛb’ bɛn ŋmɛri mɔɣilɔnim’ mini yupiɛbiriba yaba. 22Ka Zilla mi daa dɔɣi Tubalikeen ŋun daa nyɛ ŋun zaŋ daanya mini kuriti m-mali tuma nɛma balibu kam zaa la. Ka Tubalikeen tizɔpaɣ’ daa nyɛ Naama.
23Ka Lamɛk daa yɛl’ o paɣiba,
“Ada mini Zilla, wummiya:
Yinim’ Lamɛk paɣiba,
wummiya n ni yɛn yɛli shɛm ŋɔ:
N kula do’ so ŋun ti ma daŋa.
N kula nachimbil’ so ŋun ŋme ma.
24Bɛ yi daa yɛn ku niriba ayopɔin
n-yo Keen kubu samli,
so yi ku mani, yɛlimaŋli,
ninvuɣ’ pisopɔinnaayopɔin
ka bɛ yɛn ku n-yo
man’ kubu samli.”
Sɛt mini Ɛnɔsh
25Ka Adam min’ o paɣ’ daa lan laɣim ka o dɔɣi bidibiga m-bol’ o yuli Sɛt, dama O daa yɛlimi, “Naawuni zaŋla bidib’ so ti ma ka o zani Ɛbɛl zaani, Keen ni daa ku Ɛbɛl la zuɣu.” 26Ka Sɛt daa ti dɔɣi bidibiga m-bol’ o yuli Ɛnɔsh. Di saha maa ka ninsalinim’ daa piligi jɛmdi Yawɛ.",https://www.bible.com/bible/2264/GEN.4.DBWDB
PILIGU 5,"Adam zuliya
(1 Yɛlikura 1.1-4)
1 Adam zuliya yuya n-sab’ kpe ŋɔ. Naawuni ni daa nam ninsala, o daa nam’ o ŋ-ŋmahindila omaŋa. 2O daa nam ba la doo mini paɣa. Ka niŋ alibarika niŋ bɛ ni ka boli ba ninsalinima saha shɛl’ o ni daa nam ba maa. 3Adam ni daa ti paai yuun’ kɔbiga ni pihita saha shɛli ka o daa dɔɣi bidibiga ŋun ŋman’ o m-bol’ o yuli Sɛt. 4Adam ni daa dɔɣi Sɛt maa nyaaŋa, o daa niŋla yuun’ kɔbisinii. O daa lan dɔɣi bidibisi mini bipuɣinsi pahi. 5Adam daa niŋla yuun’ kɔbisiwɛi ni pihita, ka naanyi yi dunia yili.
6Sɛt ni daa ti paai yuun’ kɔbiga ni anu saha shɛli ka o daa dɔɣi Ɛnɔsh. 7Sɛt ni daa dɔɣi Ɛnɔsh maa nyaaŋa, o daa niŋla yuun’ kɔbisinii ni ayopɔin. O daa lan dɔɣi bidibisi mini bipuɣinsi pahi. 8Sɛt daa niŋla yuun’ kɔbisiwɛi ni pinaayi, ka naanyi yi dunia yili.
9Ɛnɔsh ni daa ti paai yuun’ pihiwɛi saha shɛli ka o daa dɔɣi Kɛnan. 10Ɛnɔsh ni daa dɔɣi Kɛnan maa nyaaŋa, o daa niŋla yuun’ kɔbisinii ni pinaanu. O daa lan dɔɣi bidibisi mini bipuɣinsi pahi. 11Ɛnɔsh daa niŋla yuun’ kɔbisiwɛi ni anu, ka naanyi yi dunia yili.
12Kɛnan ni daa ti paai yuun’ pisopɔin saha shɛli ka o daa dɔɣi Mahalalɛl. 13Kɛnan ni daa dɔɣi Mahalalɛl maa nyaaŋa, o daa niŋla yuun’ kɔbisinii ni pihinahi. O daa lan dɔɣi bidibisi mini bipuɣinsi pahi. 14Kɛnan daa niŋla yuun’ kɔbisiwɛi ni pia ka naanyi yi dunia yili.
15Mahalalɛl ni daa ti paai yuun’ pihiyɔbunaanu saha shɛli ka o daa dɔɣi Jarɛd. 16Mahalalɛl ni daa dɔɣi Jarɛd maa nyaaŋa, o daa niŋla yuun’ kɔbisinii ni pihita. O daa lan dɔɣi bidibisi mini bipuɣinsi pahi. 17Mahalalɛl daa niŋla yuun’ kɔbisinii ni pihiwɛinaanu, ka naanyi yi dunia yili.
18Jarɛd ni daa ti paai yuun’ kɔbiga ni pihiyɔbunaayi saha shɛli ka o daa dɔɣi Inok. 19Jarɛd ni daa dɔɣi Inok maa nyaaŋa, o daa niŋla yuun’ kɔbisinii. O daa lan dɔɣi bidibisi mini bipuɣinsi pahi. 20Jarɛd daa niŋla yuun’ kɔbisiwɛi ni pihiyɔbunaayi, ka naanyi yi dunia yili.
21Inok ni daa ti paai yuun’ pihiyɔbunaanu saha shɛli ka o daa dɔɣi Mɛtusɛla. 22Inok ni daa dɔɣi Mɛtusɛla maa nyaaŋa, o daa jɛmdi Naawuni viɛnyɛliŋga hal ti paai yuun’ kɔbisita. O daa lan dɔɣi bidibisi mini bipuɣinsi pahi. 23Inok daa niŋla yuun’ kɔbisita ni pihiyɔbunaanu. 24 Inok daa jɛmdi Naawuni viɛnyɛliŋga, ka so daa ti bi lan nya o, dama Naawuni n-daa kpuɣ’ o.
25Mɛtusɛla ni daa paai yuun’ kɔbiga ni pihiniinaayopɔin saha shɛli ka o daa dɔɣi Lamɛk. 26Mɛtusɛla ni daa dɔɣi Lamɛk maa nyaaŋa, o daa niŋla yuun’ kɔbisiyopɔin ni pihiniinaayi. O daa lan dɔɣi bidibisi mini bipuɣinsi pahi. 27Mɛtusɛla daa niŋla yuun’ kɔbisiwɛi ni pisopɔinyinika, ka naanyi yi dunia yili.
28Lamɛk ni daa ti paai yuun’ kɔbiga ni pihiniinaayi saha shɛli ka o daa dɔɣi bidibiga 29m-bol’ o yuli Nuhu ka yɛli, “Bia ŋɔ ni sɔŋ ti ti tuun’ kpɛma tumbu ni, Yawɛ ni yɛli noli niŋ tiŋgban’ shɛli ŋɔ ni.” 30Lamɛk ni daa dɔɣi Nuhu maa nyaaŋa, o daa niŋla yuun’ kɔbisinu ni pihiwɛinaanu, ka lan dɔɣi bidibisi mini bipuɣinsi pahi. 31Lamɛk daa niŋla yuun’ kɔbisiyopɔin ni pisopɔinnaayopɔin ka naanyi yi dunia yili.
32Nuhu gba ni daa ti paai yuun’ kɔbisinu saha shɛli ka o daa dɔɣi Shɛm mini Ham ni Jafɛt.",https://www.bible.com/bible/2264/GEN.5.DBWDB
PILIGU 6,"Ninsalinim’ ninvuɣ’ biɛtali yɛla
1 Ninsalinim’ ni daa ti piligi nabbu dunia ŋɔ ni saha shɛli, ka bɛ daa dɔɣi bipuɣinsi, 2ka zuɣusaa niriba daa nya ba ka bɛ viɛl’ pam, ka bɛ daa pii bɛ ni bɔri bɛ ni shɛba n-leei bɛ paɣiba. 3Ka Yawɛ daa yɛli, “N shia kul ku kpalim be ninsal’ ni sahakam, o nyɛla ŋun ni kpi, ka o yuma ni nyɛla yuun’ kɔbiga ni pisi.” 4Zuɣusaa niriba maa ni daa kpuɣi ninsalinim’ bipuɣinsi dɔɣi bihi saha shɛli mini di saha maa nyaaŋa ka tiyaawumyanim’ daa piligi be dunia ŋɔ ni. Bɛna n-daa nyɛ bɛn mali kpiɔŋ kurimbuni maa ha ni bɛn mali yuya.
5 Ka Yawɛ daa ti nya ka ninsalinim’ ninvuɣ’ biɛtali galisi pam dunia ŋɔ ni, ka bɛ suhuri ni tɛha zaa kul nyɛla din bie sahakam. 6Ka di daa niŋ Yawɛ yoli, o ni daa nam ninsala n-niŋ dunia ŋɔ ni maa zuɣu; ka o suhu daa saɣim pam di zuɣu. 7Dinzuɣu ka Yawɛ daa yɛli, “N ni kpihim ninsal’ shɛba n ni daa nam niŋ dunia ŋɔ ni zaŋ tabili biŋkɔbiri mini biŋgbamda ni noonsi birili, dama di niŋ ma yoli pam n ni daa nam ba maa zuɣu.” 8Amaa Nuhu kɔŋko ka Yawɛ nini daa naɣ’ kul tiɣi.
Nuhu mali ŋariŋ
9 Nuhu zuliya m-bɔŋɔ: Nuhu daa nyɛla wuntizɔra ŋun jɛmdi Naawuni, ka ka galimi o ʒiɛman’ ni. 10Nuhu daa malila bidibis’ ata, bɛ yuya n-daa booni Shɛm mini Ham ni Jafɛt. 11Ka ninsalinim’ daa ti tumdi tuumbiɛri zaŋ chaŋ Naawuni sani, ka duŋ taabo daa kul be dunia ŋɔ ni luɣilikam zaa. 12Ka Naawuni daa nya ka tuumbiɛri n-kul be dunia ŋɔ ni, dama sokam zaa daa kul dolila tuumbiɛri soli.
13Ka Naawuni daa yɛli Nuhu, “N lo nia ni n kpihim ninsalinim’ zaa birili, dama bɛna n-chɛ ka tuumbiɛri pali dunia ŋɔ ni. Nyama, n ni kpihim bɛ birili dunia ŋɔ ni zaa. 14Bom’ sipirɛs dari din mali kpiɔŋ mali ŋariŋ, ka niŋ duri niŋ di ni, ka bo diɣiri n-tabilitabili di puuni mini di nyaaŋa. 15A ni yɛn mal’ li shɛm m-bɔŋɔ: Chɛ ka di wɔɣilim nyɛ mita kɔbiga ni pihitanaata; ka chɛ ka di yɛliŋ nyɛ mita pisinaayi, ka chɛ ka di dubu mi nyɛ mita pinaata. 16Bom’ binshɛli n-zaŋ pili ŋariŋ maa, ka chɛ ka di zuɣusaa dubu polo nyɛ sɛntimita pihinahinaanahi; ka chibi di dunoli di luɣili ni, ka kpahi li tambu buta tam taba. 17Dama nyama, n ni chɛ ka kokpɛɣu kpe dunia ŋɔ ni n-di vuhirigu kam zaa ŋun mali nyɛvili be dunia ŋɔ ni, ka binshɛɣukam zaa din be dunia ŋɔ ni kpi. 18Amaa nyini ka n naɣ’ ni lo alikauli. Zaŋm’ a paɣ’ min’ a bidibisi ni bɛ paɣiba n-kpe ŋariŋ maa ni. 19Ka lan zaŋ binnɛma balibu kam zaɣ’ lɔɣu ni zaɣ’ nyaŋ niŋ a sani ŋariŋ maa ni, ka lala niŋbu chɛ ka bɛ tiligi. 20Piimi noonsi balibu kam zaa, ka pii biŋkɔbiri balibu kam zaa, ka pii biŋgbamda balibu kam zaa. Bɛ zaa bɛba ayiyi ni kpe a sanna din ni chɛ ka bɛ ku kpi. 21Zaŋm’ bindira balibu kam gba n-niŋ ŋariŋ maa ni, ka di ti nyɛ a mini ba bindirigu.” 22 Ka Nuhu daa niŋ Naawuni ni yɛl’ o ni o niŋ shɛm maa zaa.",https://www.bible.com/bible/2264/GEN.6.DBWDB
PILIGU 7,"Kokpɛɣu din di dunia
1Di saha maa ka Yawɛ daa yɛli Nuhu, “A min’ a malibu zaa kpɛm’ ŋariŋ maa ni, dama n nyaya ka nyini n-nyɛ wuntizɔra n sani ʒiɛmani ŋɔ ni. 2Zaŋm’ biŋkɔb’ shɛb’ bɛn be kasi la zaɣ’ lɔri ayopɔin mini zaɣ’ nyama ayopɔin, ka zaŋ biŋkɔb’ shɛb’ bɛn bi be kasi la zaɣ’ lɔɣu mini zaɣ’ nyaŋ, 3ka zaŋ noonsi gba zaɣ’ lɔri ayopɔin mini zaɣ’ nyama ayopɔin niŋ ŋariŋ maa ni n-gbib’ ba ka bɛ birili ku kpihim dunia ŋɔ ni. 4Dama zaŋ chaŋ daba ayopɔin dali, n ni chɛ ka saa lu dunia ni na m-mi wuntaŋ’ ni mini yuŋ zaa biɛɣ’ pihinahi n-ku n ni nam binshɛɣukam niŋ tiŋgban’ ni ŋɔ zaa.” 5Ka Nuhu daa niŋ Yawɛ ni yɛl’ o ni o niŋ shɛm maa zaa.
6Nuhu yuma daa nyɛla yuun’ kɔbisiyɔbu saha shɛli kom ni daa di dunia maa. 7 Ka Nuhu min’ o paɣa ni o bidibisi ni bɛ paɣiba daa kpe ŋariŋ maa ni ni bɛ yi kom maa dibu ni. 8Ka biŋkɔb’ shɛb’ bɛn be kasi mini biŋkɔb’ shɛb’ bɛn bi be kasi ni noonsi ni binnɛma bɛn gbamdi tiŋ’ zaa bɛba ayiyi, zaɣ’ lɔɣu mini zaɣ’ nyaŋ 9daa kpe ŋariŋ maa ni m-pahi Nuhu zuɣu kaman Naawuni ni daa pun yɛli Nuhu shɛm. 10Daba ayopɔin nyaaŋa ka kokpɛɣu daa kpe m-pali dunia ŋɔ.
11 Nuhu yuun’ kɔbisiyɔbu puuni gol’ so ŋun pah’ ayi biɛɣ’ pinaayopɔin dali, ka tiŋgban’ ni kɔbil’ nin’ kara zaa daa puhigi, ka zuɣusaa sagbana kɔsoya gba yooi. 12Ka saa daa luna m-mi wuntaŋ’ ni mini yuŋ biɛɣ’ pihinahi. 13Dindali maa ka Nuhu min’ o paɣa ni o bidibisi bɛn yuya daa booni Shɛm mini Ham ni Jafɛt ni o bidibisi maa paɣiba ata la daa kpe ŋariŋ maa ni. 14Bɛ mini mɔɣu ni biŋkɔbiri balibu kam ni yiŋ’ biŋkɔbiri balibu kam ni biŋgbamda balibu kam ni noonsi balibu kam ni binyiɣira zaa n-daa kpe di ni. 15Ka binnɛma balibu kam zaa bɛba ayiyi bɛn mali nyɛvili daa kpe ŋariŋ maa ni m-pahi Nuhu zuɣu. 16Ka binnɛma balibu kam zaa zaɣ’ lɔɣu mini zaɣ’ nyaŋ daa kpe ŋariŋ maa ni kaman Yawɛ ni daa pun yɛli Nuhu shɛm; ka Naawuni daa yo Nuhu niŋ ŋariŋ maa ni. 17Ka kokpɛɣu din galisi pam maa daa kul kpɛri pahiri hal ti paai biɛɣu pihinahi, ka kom maa kul zoori pahira, ka kpuɣi ŋariŋ maa zuɣusaa, ka di du ka chɛ tiŋgbani. 18Ka kom maa daa kpe m-pali dunia, ka ŋariŋ maa du m-pa di zuɣu. 19Ka kom maa daa kpe pam pali dunia hal ka zoya din du pam zaa ti lim. 20Ka kom maa daa zooi lim zoya maa, ka di ziliŋ daa nyɛ mita ayopɔin zoya maa zuɣu. 21Ka binnɛɔŋ balibu kam bɛn be dunia ŋɔ ni, noonsi mini yiŋ’ biŋkɔbiri ni mɔɣu ni biŋkɔbiri ni binnɛma balibu kam zaa bɛn be dunia ni zaŋ tabili ninsalinim’ zaa 22ni binshɛɣukam din mali nyɛvili be dunia ŋɔ ni zaa daa kpi. 23O daa kpihim binnɛma balibu kam bɛn be dunia ŋɔ ni birili; ninsalinim’ zaŋ tabili biŋkɔbiri ni biŋgbamda ni noonsi zaa bɛn be dunia ŋɔ ni. Kulla Nuhu mini ninvuɣ’ shɛb’ bɛn daa be o sani ŋariŋ maa ni kɔŋko n-daa naɣ’ tiligi. 24Ka kom maa daa kul be lala dunia ŋɔ ni hal ti paai biɛɣ’ kɔbiga ni pihinu.",https://www.bible.com/bible/2264/GEN.7.DBWDB
PILIGU 8,"Kokpɛɣu nyuuya
1Amaa Naawuni daa bi tam Nuhu mini mɔɣu ni biŋkɔbiri ni yiŋ’ biŋkɔbiri bɛn zaa daa be o sani ŋariŋ maa ni la yɛla. Ka Naawuni daa chɛ ka pɔhim ʒiɛna, ka kom maa daa gbaai nyuubu. 2Ka tiŋgban’ ni kɔbil’ nina mini sagbana ni kɔsoya daa ŋari; ka saa chɛ mibu, 3ka kom maa daa gbaai nyuubu biɛlabiɛla. Zaŋ chaŋ biɛɣ’ kɔbiga ni pihinu dali, ka kom maa daa filim. 4Gol’ so ŋun pahir’ ayopɔin biɛɣ’ pinaayopɔin dali, ka ŋariŋ maa daa kana ti tam Ararat Zoli zuɣu. 5Ka kom maa daa kul gbaai nyuubu zaŋ hal ti paai gol’ so ŋun pahiri pia dahin yini dali, ka zoya zuɣusaa daa nyili.
6Zaŋ chaŋ biɛɣ’ pihinahi dali, ka Nuhu daa yooi ŋariŋ maa takɔr’ shɛli o ni daa chib’ la, 7ka chɛ ka kahiŋkɔɣu doli nimaani yi. Kahiŋkɔɣu maa ni daa yiɣi yi, o daa kul yiɣirimi gindi hal ka kom maa ti nyuui. 8Di nyaaŋa ka o daa ti chɛ ka ŋmani yiɣi yi ni o nyaa kom maa nyuuya, 9amaa ka ŋmani maa daa yiɣi chaŋ ti bi nya o ni yɛn tam binshɛli zuɣu, dama kom maa daa na kul tɛlila tiŋgbani luɣilikam zaa. Ka o daa lab’ o sani ŋariŋ maa ni, ka o ti zaŋ o nuu tiri takɔro maa ni n-gbaag’ o kpɛh’ o sani ŋariŋ maa ni. 10Ka Nuhu daa guhi daba ayopɔin, ka lan chɛ ka ŋmani maa yi ŋariŋ maa ni chaŋ. 11Zaŋ chaŋ zaawuni ha ka ŋmani maa daa ŋmaai olivi tia vamahili n-gbab’ o noli lab’ o sanna ŋariŋ maa ni; ka Nuhu daa baŋ ni kom maa yipa nyuuya tiŋgban’ ni. 12Ka o daa lan guhi daba ayopɔin pahi, ka lan chɛ ka ŋmani maa yi n-chaŋ yaha, dindina, ka ŋmani maa daa bi lan labina.
13Yuun’ shɛli din daa pahiri Nuhu yuun’ kɔbisiyɔbu ni yini puuni gol’ so ŋun daŋ tooni dahin yini dali ka kom maa daa nyuui tiŋgban’ ni, ka Nuhu daa piligi binshɛli din pili ŋariŋ maa, ka lihi nya ka tiŋgbani ŋme pɔhim. 14Zaŋ chaŋ gol’ so ŋun pahir’ ayi biɛɣ’ pisinaayopɔin dali, ka tiŋgbani daa kuui zaa. 15Ka Naawuni daa yɛli Nuhu, 16“A min’ a paɣa ni a bidibisi la ni bɛ paɣiba yim’ ŋariŋ maa ni na. 17Zaŋmiya binnɛma balibu kam bɛn nyɛ noonsi mini biŋkɔbiri ni binnɛma bɛn zaa gbamdi tiŋa n-yina, ka bɛ ti dɔɣi pam nab’ pali dunia ŋɔ.” 18Ka Nuhu min’ o paɣa ni o bidibisi ni bɛ paɣiba maa daa yi ŋariŋ maa ni na. 19Ka biŋkɔbiri balibu kam zaa mini binnɛma balibu kam bɛn zaa gbamdi tiŋa ni noonsi balibu kam ni binshɛɣukam zaa bɛn chani gindi dunia ni balibu kam zaa daa dol’ taba yi ŋariŋ maa ni na.
Nuhu mali sara
20Ka Nuhu daa me sara maligu bimbini zali Yawɛ, ka zaŋ biŋkɔb’ shɛb’ bɛn be kasi balibu kam mini noon’ shɛb’ bɛn be kasi balibu kam mali sara shɛli bɛ ni zaŋdi nyɔri buɣim la sara maligu bimbini maa zuɣu. 21Ka Yawɛ daa wum di ʒiɛɣu, ka di tiɣ’ o nini ka o yɛl’ o suhu ni, “N ku lan yɛli noli niŋ tiŋgban’ ni ninsal’ zuɣu, dama ninsal’ suhu ni tɛha pun nyɛla tɛhi’ biɛri o bilim ni; ka m mi ku lan ku binnɛma zaa kaman n ni niŋ shɛm ŋɔ. 22Dunia ŋɔ ni na be ŋɔ, biribu saha mini chɛbu saha ni maasim saha ni tulim saha ni shɛɣu saha ni kikaa saha ni wuntaŋ’ ni mini yuŋ kul ni beni.”",https://www.bible.com/bible/2264/GEN.8.DBWDB
PILIGU 9,"Yawɛ lo Nuhu alikauli
1 Ka Naawuni daa niŋ alibarika niŋ Nuhu min’ o bidibisi la ni ka yɛli ba, “Dɔɣimiya n-nab’ pali dunia ŋɔ. 2Biŋkɔbiri balibu kam bɛn be dunia ŋɔ ni mini noonsi ni binnɛma bɛn gbamdi tiŋa ni zahim bɛn be teeku ni zaa ni zɔri ya. N zaŋ bɛ zaa niŋ yi nuu ni. 3Dimiya binnɛɔŋ kam. N ni zaŋ ʒiɛvari tin ya shɛm lala ka n zaŋ binshɛɣukam zaa tin ya. 4 Lee miriya ka yi ŋubi nimdi din ʒim bi yi di ni viɛnyɛliŋga. 5N ku chɛ yimaŋmaŋ’ nyɛviya yihibu biɛri bɔhibu. Ka biŋkɔbigu yi ku ninsala, bɛn’ kum o yo. Ka so yi ku o mabia, bɛn’ kum’ o yo. 6 Naawuni daa nam ninsala ŋ-ŋmahindila omaŋa, dinzuɣu ŋunkam ku ninsala, bɛn’ kum’ o yo.
7 “Yi mi dɔɣimiya bihi pam, ka bɛ nabi pali dunia ŋɔ.”
8Di nyaaŋa ka Naawuni daa yɛli Nuhu min’ o bidibisi maa, 9“Nyamiya, n yɛn lola yi mini yi zuliya 10ni binnɛma zaa bɛn be yi sani, bɛn nyɛ noonsi mini niɣi ni mɔɣu ni biŋkɔbiri balibu kam bɛn be yi sani, ka doli ya yi ŋariŋ maa ni na alikauli. 11N lɔn ya alikauli ni n ku lan chɛ ka kom di binnɛma zaa, ka m mi ku lan chɛ ka kom di dunia ŋɔ yaha.” 12Yawɛ daa lan yɛli Nuhu, “N ni lo yi mini binnɛma zaa bɛn be yi sani ni ʒiɛman’ shɛŋa din kanna nim’ alikauli shɛli maa shihirili m-bɔŋɔ: 13N zaŋla sagani ŋɔ niŋ sagbana ni ni di nyɛ n ni lo dunia ŋɔ alikauli shɛli maa shihirili. 14N yi ti chɛ ka sagbana zibigi ka sagani booi sagbana maa ni, 15n ni teei n ni lo yi mini binnɛma zaa alikauli shɛli maa yɛla; ka kom mi ku lan niŋ kokpɛɣu n-di binshɛɣukam zaa. 16Saha shɛlikam n yi ti nya sagani sagbana ni, n ni teei alikauli shɛli din be man’ Yawɛ mini dunia ŋɔ binnɛma zaa sunsuuni, ka nyɛ din ku yiɣisi la yɛla.” 17Yawɛ daa lan yɛli Nuhu, “Alikauli shɛli din be m mini dunia ŋɔ binnɛma zaa sunsuuni la shihirili m-bala.”
Nuhu min’ o bidibisi
18Nuhu bidibisi bɛn daa yi ŋariŋ maa ni na n-daa nyɛ: Shɛm mini Ham ni Jafɛt. Ham daa nyɛla Keenan ba. 19Nuhu bidibis’ ata maa zuliya m-pali dunia ŋɔ zaa ŋɔ.
20Nuhu daa nyɛla pukpara, ŋuna n-daa nyɛ ŋun tuui biri wain tihi. O daa birila wain tihi. 21Ka o daa ti nyu tihi maa wain kuli n-do o zaɣim o suɣili ni. 22Ka Ham ŋun daa nyɛ Keenan ba la daa nya o ba ni do o zaɣim maa, ka yi samban’ ni nti yɛl’ o mabih’ ayi la. 23Ka Shɛm mini Jafɛt daa kpuɣi kparibu m-pa bɛ bɔɣusapima zuɣu n-tirisi bɛ nyaaŋa kpe nti zaŋ li pa bɛ ba zuɣu, ka bi nya bɛ ba zaɣim. 24Nuhu nini ni daa ti neei, ka bɛ yɛl’ o o bidibiga ŋun nyɛ biasani maa ni niŋ o shɛm. 25Ka o yɛli,
“N yɛli noli ti Keenan.
O ni nyɛla o biɛyanim’ dabili.”
26O daa lan yɛli,
“Yawɛ ŋun nyɛ n Naawuni ŋɔ
niŋm’ alibarika niŋ Shɛm ni;
ka chɛ ka Keenan nyɛ o dabili.
27Naawuni chɛ ka Jafɛt tɔŋ!
Naawuni chɛ ka o zuliya
mini Shɛm zuliya laɣim be;
ka chɛ ka Keenan nyɛ o dabili.”
28Kom ni daa di dunia maa nyaaŋa, Nuhu daa niŋla yuun’ kɔbisita ni pihinu pahi. 29Nuhu daa niŋla yuun’ kɔbisiwɛi ni pihinu, ka naanyi yi dunia yili.",https://www.bible.com/bible/2264/GEN.9.DBWDB
PILIGU 10,"Nuhu bidibisi zuliya
(1 Yɛlikura 1.5-23)
1Nuhu bidibisi, bɛn yuya daa booni Shɛm mini Ham ni Jafɛt la zuliya m-bɔŋɔ. Kom ni daa di dunia maa nyaaŋa, ka bɛ daa dɔɣi bidibisi.
2Jafɛt bidibisi n-daa nyɛ: Goma mini Magɔg ni Madai ni Javan ni Tubal ni Mɛshɛk ni Tiras. 3Ka Goma bidibisi daa nyɛ: Ashikɛnaz mini Rifat ni Tɔgarima. 4Ka Javan bidibisi daa nyɛ: Ɛlisha mini Tarishish ni Kitim ni Dɔdanim. 5Bɛmbɔŋɔ zuliya n-daa nyɛ ninvuɣ’ shɛb’ bɛn ʒini baɣili teeku. Bɛna n-nyɛ Jafɛt zuliya bɛn daa be bɛmaŋmaŋ’ tinsi ni, ka mali bɛmaŋmaŋ’ zuliyazuliya yɛtɔɣ’ kɔŋkɔba bɛ tiŋgban’ ni.
6Ham bidibisi n-daa nyɛ: Kush mini Ijipti ni Put ni Keenan. 7Ka Kush bidibisi daa nyɛ: Siiba mini Havila ni Sabita ni Raama ni Sabitɛka. Ka Raama bidibisi nyɛ: Shiiba mini Dɛdan. 8Kush daa mali bidib’ so ka o yuli booni Nimrɔd. Ŋuna n-daa nyɛ tuuli ninvuɣ’ so ŋun mali yaa pam dunia ŋɔ ni. 9Yawɛ sani, o daa nyɛla tɔha ŋun mali yaa pam; dinzuɣu ka niriba daa yi yɛra, “Yawɛ chɛ ka a nyɛ tɔha so ŋun mali yaa kaman Nimrɔd.” 10Tuuli, o nam sulinsi tinsi n-daa nyɛ Babɛl mini Ɛrɛk ni Akad, ka di zaa daa bela Shiina tiŋgbɔŋ ni. 11Ka o daa yi di tiŋgbɔŋ maa ni chaŋ Asiria nti me Ninive mini Rɛhɔbɔtir ni Kala ni 12Rɛsɛn din be Ninive mini Kala din nyɛ tin’ tital’ la sunsuuni.
13Ijipti bihi n-daa nyɛ: Ludinim’ mini Anamnima ni Lɛhabinima ni Nafitunima ni 14Patirusinima ni Kasilunima ni Kafitɔrinima Filistianim’ ni yi shɛb’ zuliya ni na la.
15Keenan bihi n-daa nyɛ: Sidɔn ŋun daa nyɛ o bituuli la mini Hɛt 16ni Jɛbusinim’ ni Amɔrinim’ ni Gɛrigashinim’ 17ni Hivinim’ ni Arikinim’ ni Sinnim’ 18ni Arivadnim’ ni Zɛmarinim’ ni Hamatinima. Dimbɔŋɔ nyaaŋa ka Keenannim’ daa ti yɛligi chaŋ katiŋa. 19Ka Keenannim’ tintariga daa yi Sidɔn Gɛra polo n-zaŋ hal ti paai Gaza zaŋ lab’ Sɔdom mini Gomɔra ni Adima ni Zɛbɔiim zaŋ hal ti paai Lasha. 20Ham bidibisi mini bɛ malibu ni bɛ tinsi ni bɛ zuliyazuliya yɛtɔɣ’ kɔŋkɔba ni daa nyɛ shɛm m-bala.
21Shɛm ŋun daa nyɛ Jafɛt biɛlikpɛma ka nyɛ Ɛbanim’ zaa yab’ la gba daa dɔɣi bihi. 22Shɛm bidibisi n-daa nyɛ: Ɛlam mini Ashur ni Aripakishad ni Lud ni Aram. 23Aram bidibisi n-daa nyɛ: Uzi mini Hul ni Gɛta ni Mashi. 24Ka Aripakishad daa nyɛ Shɛla ba, ka Shɛla mi nyɛ Ɛba ba. 25Ka Ɛba daa dɔɣi bidibis’ ayi. Yino yuli n-daa booni Pɛlɛg, dama o saha ka tiŋgbani daa pirigi la; ka o tizo mi yuli daa booni Jokitan. 26Jokitan daŋ niriba n-daa nyɛ: Alimɔdad mini Shɛlɛf ni Hazarimavɛt ni Jɛra ni 27Hadɔram ni Uzal ni Dikila ni 28Obal ni Abimeel ni Shiiba ni 29Ofiri ni Havila ni Jɔbab. Bɛmbɔŋɔ zaa n-daa laɣim nyɛ Jokitan daŋ niriba. 30Ka bɛ ni daa be tiŋgbɔn shɛli ni tintariga daa zaŋla Mɛsha hal ti paai Sɛfar din be wulimpuhili polo zoya ni la. 31Shɛm zuliya mini bɛ malibu ni bɛ yɛtɔɣa ni bɛ tiŋgbana ni bɛ zuliyazuliya ni daa nyɛ shɛm m-bala. 32Nuhu bidibisi maa zuliya mini bɛ dɔɣirikpamba yɛla m-bala. Bɛ ni ka zuliya kam yina n-nab’ pali dunia ŋɔ zaa, kom ni daa di dunia maa nyaaŋa.",https://www.bible.com/bible/2264/GEN.10.DBWDB
PILIGU 11,"Babɛl du’ wɔɣinli mɛbu
1Piligu ni, zuliya yɛtɔɣ’ yini n-daa be dunia ŋɔ zaa ni, ka bɛ yɛtɔɣa daa nyɛ yɛtɔɣ’ yinsi. 2Ka niriba daa ti yiɣisi wulimpuhili polo n-chaŋchaŋ ti paai Shiina tiŋgbɔŋ ni bɔpiɛligu ni n-kpalim ʒini nimaani. 3Ka niriba maa daa ti yɛl’ taba, “Kamiyana ka ti ŋma bilichiisi n-nyo li buɣim viɛnyɛliŋga.” Ka bɛ daa ŋma bilichiisi maa ka di be kaman kuɣa la, ka zaŋ kootaali mi n-leei tandi. 4Ka bɛ daa yɛl’ taba, “Kamiyana ka ti me timaŋmaŋ’ tiŋa, ka me pii tam di zuɣu ka di du hal ka di zuɣusaa ti tɔri sagbana n-zali yuli, dama di yi pa lala, ti ni ti wurim gili dunia ŋɔ zaa.”
5Ka Yawɛ daa kana ni o ti nya ninsalinim’ ni me tin’ shɛli ka me pii tam di zuɣu maa. 6Ka Yawɛ daa yɛli, “Nyama, bɛ ni nyɛ zuliya yini ka mali zuliya yɛtɔɣ’ yini maa zuɣu ka bɛ tumdi lala maa, ka bɛ ni lo ni bɛ niŋ shɛm piligu n-na bɔŋɔ; ka binshɛli kani ka bɛ ni bɔri ni bɛ niŋ li ka di ku nani. 7Chɛliya ka ti chaŋ bɛ sani nti chɛ ka bɛ yɛtɔɣa woli taba, ka di chɛ ka bɛ ku lan tooi wum tab’ yɛtɔɣa.” 8Dinzuɣu ka Yawɛ daa wurim ba nimaani n-kpɛhi dunia ŋɔ luɣ’ shɛlikam zaa, ka bɛ daa chɛ tiŋ’ maa mɛbu. 9Ka bɛ daa boli nimaani yuli Babɛl, dama nimaani ka Yawɛ daa chɛ ka bɛ yɛtɔɣa woligiwoligi; nimaani ka o daa lan wurim ba kpɛhi dunia ŋɔ luɣ’ shɛlikam zaa.
Shɛm daŋ niriba
(1 Yɛlikura 1.24-27)
10Shɛm daŋ niriba yɛla m-bɔŋɔ. Shɛm ni daa ti paai yuun’ kɔbiga saha shɛli ka o daa dɔɣi Aripakishad, yuma ayi din daa doli dunia ŋɔ kom dibu nyaaŋa la. 11Shɛm ni daa dɔɣi Aripakishad maa nyaaŋa, o daa niŋla yuun’ kɔbisinu. O daa lan dɔɣi bidibisi mini bipuɣinsi pahi.
12Aripakishad ni daa ti paai yuun’ pihitanaanu saha shɛli ka o daa dɔɣi Shɛla. 13Aripakishad ni daa dɔɣi Shɛla maa nyaaŋa, o daa niŋla yuun’ kɔbisinahinaata. O daa lan dɔɣi bidibisi mini bipuɣinsi pahi.
14Shɛla ni daa ti paai yuun’ pihita saha shɛli ka o daa dɔɣi Ɛba. 15Shɛla ni daa dɔɣi Ɛba maa nyaaŋa, o daa niŋla yuun’ kɔbisinahinaata. O daa lan dɔɣi bidibisi mini bipuɣinsi pahi.
16Ɛba ni daa ti paai yuun’ pihitanaanahi saha shɛli ka o daa dɔɣi Pɛlɛg. 17Ɛba ni daa dɔɣi Pɛlɛg maa nyaaŋa, o daa niŋla yuun’ kɔbisinahi ni pihita. O daa lan dɔɣi bidibisi mini bipuɣinsi pahi.
18Pɛlɛg ni daa ti paai yuun’ pihita saha shɛli ka o daa dɔɣi Riu. 19Pɛlɛg ni daa dɔɣi Riu maa nyaaŋa, o daa niŋla yuun’ kɔbisiyinaawɛi. O daa lan dɔɣi bidibisi mini bipuɣinsi pahi.
20Riu ni daa ti paai yuun’ pihitanaayi saha shɛli ka o daa dɔɣi Sɛrug. 21Riu ni daa dɔɣi Sɛrug maa nyaaŋa, o daa niŋla yuun’ kɔbisiyinaayopɔin. O daa lan dɔɣi bidibisi mini bipuɣinsi pahi.
22Sɛrug ni daa ti paai yuun’ pihita saha shɛli ka o daa dɔɣi Nahɔr. 23Sɛrug ni daa dɔɣi Nahɔr maa nyaaŋa, o daa niŋla yuun’ kɔbisiyi. O daa lan dɔɣi bidibisi mini bipuɣinsi pahi.
24Nahɔr ni daa ti paai yuun’ pihitayinika saha shɛli ka o daa dɔɣi Tɛra. 25Nahɔr ni daa dɔɣi Tɛra maa nyaaŋa, o daa niŋla yuun’ kɔbiga ni pisiyinika. O daa lan dɔɣi bidibisi mini bipuɣinsi pahi.
26Tɛra ni daa ti paai yuun’ pisopɔin saha shɛli ka o daa dɔɣi Ibram mini Nahɔr so ni Haran.
Tɛra daŋ niriba
27Tɛra daŋ niriba yɛla m-bɔŋɔ. Tɛra daa nyɛla Ibram mini Nahɔr ni Haran ba; ka Haran mi daa nyɛ Lɔt ba. 28Ka Haran daa ti kani ka chɛ o ba, o dɔɣiritiŋ’ din daa nyɛ Ur ka be Kalidianim’ tiŋgbɔŋ ni la. 29Ka Ibram mini Nahɔr daa kpuɣi paɣiba. Ibram paɣ’ yuli n-daa booni Zarai, ka Nahɔr mi paɣ’ yuli booni Milika. Milika mini Isika ba n-daa nyɛ Haran. 30Amaa ka Zarai daa lee nyɛ paɣiŋoo; o daa ka bia.
31Ka Tɛra daa zaŋ o bia Ibram min’ o yaaŋa Lɔt ni Ibram paɣa Zarai m-pah’ omaŋ’ zuɣu, ka bɛ yi Ur din be Kalidianim’ tiŋgbɔŋ ni n-kuni Keenan tiŋgbɔŋ ni. Ka bɛ daa mali ti paai Haran n-kpalim ʒini nimaani. 32Ka Tɛra daa ti niŋ ŋun kani Haran tiŋgbɔŋ maa ni. Tɛra daa niŋla yuun’ kɔbisiyinaanu, ka naanyi yi dunia yili.",https://www.bible.com/bible/2264/GEN.11.DBWDB
PILIGU 12,"Naawuni boli Ibram
1 Ka Yawɛ daa ti yɛli Ibram, “Yim’ a ya ŋɔ min’ a ba yiŋa ni a dɔɣiriba ŋɔ sani n-chaŋ tiŋgbɔn shɛl’ ni n ni yɛn wuh’ a. 2N ni chɛ ka a zuliya galisi pam. N ni niŋ alibarika niŋ a ni, ka chɛ ka a yuli du pam, ka chɛ ka ninvuɣ’ shɛb’ gba ti nya alibarika a zuɣu.
3 Ninvuɣ’ shɛb’ bɛn niŋ alibarika niŋ a ni,
n gba ni niŋ alibarika niŋ bɛ ni.
Ka ninvuɣ’ shɛb’ bɛn yɛli noli ti a,
n gba ni yɛli noli ti ba.
Ka dunia ŋɔ zuliya kam zaa
ni ti nya alibarika a zuɣu.”
4Ka Ibram daa yiɣisi chaŋ kaman Yawɛ ni daa yɛl’ o ni o niŋ shɛm maa. Ka Lɔt daa dol’ o chaŋ. Ibram daa nyɛla yuun’ pisopɔinnaanu nira saha shɛl’ o ni daa yiɣisi Haran maa. 5Ibram daa zaŋla o paɣ’ Zarai min’ o tizo Haran bia Lɔt, ka bɛ daa laɣim bɛ ni mali binshɛlikam zaa zaŋ tabili bɛ ni mali ninvuɣ’ shɛb’ Haran tiŋgbɔŋ maa ni n-yiɣisi kuli Keenan tiŋgbɔŋ ni.
Bɛ ni daa paai Keenan tiŋgbɔŋ maa ni, 6ka Ibram daa yi nimaani n-chaŋ Shɛkɛm ti ʒini Mɔre oki tia gbini. Keenannima n-daa be di tiŋgbɔŋ maa ni di saha maa. 7 Ka Yawɛ daa ka Ibram sanna ti yɛl’ o, “N ni zaŋ tiŋgbɔŋ ŋɔ ti a zuliya.” Di saha ka Ibram daa me sara maligu bimbini nimaani zali Yawɛ ŋun daa ka o sani maa na. 8Ka Ibram daa yiɣisi nimaani n-chaŋ ti ti o suɣili Bɛtɛl wulimpuhili polo zoli zuɣu ʒini; ka chɛ Bɛtɛl bahi wulinluhili polo, ka chɛ Ai mi bahi wulimpuhili polo. Ka o daa me sara maligu bimbini zali Yawɛ nimaani gba n-jɛmd’ o di gbini. 9Ka Ibram daa lan gbaai chandi zaŋ kpa Nɛgɛb polo.
Ibram chaŋ Ijipti
10Ka kum daa ti lu bɛ tiŋgbɔŋ maa ni. Ka Ibram daa yiɣisi chaŋ Ijipti ni o ti ʒini nimaani n-niŋ daba ayi, dama kum maa daa miiya pam bɛ tiŋgbɔŋ maa ni. 11O ni daa ti yɛn kpe Ijipti saha shɛli ka o yɛl’ o paɣ’ Zarai, “M mi ni a nyɛla paɣ’ viɛlli, ka a lihibu mali kɔre. 12Ka Ijiptinim’ yi ti nya a, bɛ ni yɛli, ‘O paɣa m-bala’, ka ku ma ka chɛ a. 13 Yɛlim’ ba ni a nyɛla n tizɔpaɣa, ka bɛ niŋ ma nirilim a zuɣu, ka tiligi n nyɛvili a zuɣu.” 14Ka Ibram ni daa ti kpe Ijipti, Ijiptinim’ daa shiri nyaya ka paɣ’ maa nyɛla paɣ’ viɛlli. 15Firawuna kpambaliba ni daa nya o, bɛ daa paɣ’ o pam Firawuna sani. Ka bɛ daa zaŋ o tahi Firawuna yiŋa. 16Ka Firawuna daa niŋ Ibram nirilim viɛnyɛliŋga Zarai zuɣu. O daa ti Ibram piɛri mini buhi ni niɣi ni bundibisi ni bunnyama ni daba bɛn nyɛ dɔbba mini paɣiba ni laakumnima.
17Amaa ka Yawɛ daa chɛ ka alɔbo dɔriti gbaai Firawuna min’ o yiŋnima, Ibram paɣ’ Zarai maa zuɣu. 18Ka Firawuna daa boli Ibram na nti bɔh’ o, “Bɔ n-niŋ ka a niŋ ma lala? Bɔ n-niŋ ka a bi yɛli ma ni o nyɛla a paɣa? 19Bɔ n-niŋ ka a yɛli ni o nyɛla a tizɔpaɣa, ka n zaŋ o niŋ m-paɣa? Dinzuɣu n-nyɛ a paɣa! Zaŋm’ o chaŋ.” 20Ka Firawuna daa bah’ o niriba noli, ka bɛ zaŋ Ibram min’ o paɣa ni o ni mali binshɛlikam zaa yihi soli.",https://www.bible.com/bible/2264/GEN.12.DBWDB
PILIGU 13,"Ibram mini Lɔt woligiya
1Ka Ibram min’ o paɣa daa zaŋ bɛ ni su binshɛlikam zaa n-yi Ijipti chaŋ Nɛgɛb, ka Lɔt daa dol’ o chaŋ. 2Ibram daa mali buni pam. O daa mali biŋkɔbiri mini anzinfa ni salima. 3Ka o daa yi Nɛgɛb n-chaŋ hal ti paai Bɛtɛl luɣ’ shɛli o ni daa tuui kpa o tanti suɣili zali piligu ni, ka di be Bɛtɛl mini Ai sunsuuni la. 4O ni daa tuui me sara maligu bimbini zali luɣ’ shɛl’ la; nimaani ka Ibram daa jɛm Yawɛ.
5Ka Lɔt ŋun daa doli Ibram maa gba daa mali biŋkɔbbaligu mini niɣi ni tantinima, 6ka di zuɣu daa chɛ ka palo pɔri ni bɛ zaa tooi laɣim be nimaani; dama bɛ ni daa su binshɛŋa daa galisiya pam, lala zuɣu ka bɛ daa naan ku tooi laɣim be luɣ’ yini. 7Ka naŋgbankpeeni daa ti kpe Ibram biŋkɔbiguliba mini Lɔt biŋkɔbiguliba sunsuuni. Di saha maa Keenannim’ mini Pɛrizinima n-daa be tiŋgbani maa ni.
8Ka Ibram daa yɛli Lɔt, “Di chɛ ka naŋgbankpeeni kpe m min’ a sunsuuni; a mi di chɛ ka naŋgbankpeeni kpe a biŋkɔbiguliba mini m biŋkɔbiguliba sunsuuni, dama ti nyɛla dɔɣim. 9Pa palo n-kul do a tooni ŋɔ? Woligim’ ka chɛ ma. A yi zaŋ kpa nuzaa polo, n ni zaŋ kpa nudirigu polo; ka a yi zaŋ kpala nudirigu polo, m mi ni zaŋ kpa nuzaa polo.”
10 Ka Lɔt daa kpuɣ’ o zuɣu lihi Jɔɔdɛn Mɔɣili polo n-nya ka kom kul tɛli di vinvamli ni luɣ’ shɛlikam zaa, ka di be kaman Yawɛ tihi puu la bee m-be kaman Ijipti tiŋgbɔŋ ni luɣ’ shɛli din be Zɔa polo la. Dimbɔŋɔ nyaaŋa ka Yawɛ daa naanyi ti saɣim Sɔdom mini Gomɔra la. 11Ka Lɔt daa pii Jɔɔdɛn Mɔɣili vinvamli polo maa n-daa zaŋ kpa wulimpuhili polo. Bɛ ni daa woligi shɛm m-bala. 12Ka Ibram daa be Keenan tiŋgbɔŋ ni, ka Lɔt mi be vinvamli maa ni fɔntinsi ni, ka daa ti yiɣisi n-zaŋ o tanti suɣili chaŋ ti kpa Sɔdom. 13Di saha Sɔdomnim’ daa nyɛla ninvuɣ’ biɛri ni bɛn tumd’ alahichi pam Yawɛ sani.
Ibram kuli Hiburɔn
14Ibram mini Lɔt ni daa woligi maa nyaaŋa, ka Yawɛ daa yɛli Ibram, “Kpuɣim’ a zuɣu lihi a ni ʒe luɣ’ shɛli ŋɔ nuzaa polo mini nudirigu polo ni wulimpuhili polo ni wulinluhili polo. 15 A ni nya tiŋgbɔn shɛli maa zaa, n ni zaŋ li ti a zuliya ka bɛ su li sahakam. 16N ni chɛ ka a zuliya ti bemi kaman bihigu la, ka nir’ yi ni tooi kali bihigu, o ni ti tooi kal’ a zuliya gba. 17Yiɣisim’ doli tiŋgbɔŋ maa wɔɣilim mini di yɛliŋ nya, n ni zaŋ li ti a.” 18Dinzuɣu ka Ibram daa vuɣ’ o tanti suɣili n-chaŋ ti kpa Mamri oki ti’ shɛŋa din be Hiburɔn la gbini; ka daa me sara maligu bimbini zali nimaani jɛm Yawɛ.",https://www.bible.com/bible/2264/GEN.13.DBWDB
PILIGU 14,"Ibram fa Lɔt bahi
1Shiina Naa Amirafɛl mini Ɛlasa Naa Ariok ni Ɛlam Naa Chɛdolaoma ni Goiim Naa Tidal 2daa ti lo tɔbu bɛ ʒiɛman’ ni n-chaŋ ni bɛ ti tuhi Sɔdom Naa Bɛra mini Gomɔra Naa Birisha ni Adima Naa Shinab ni Zɛbɔiim Naa Shɛmɛba ni Bɛla bee Zɔa naa. 3Nanim’ ŋɔ zaa daa naala noli n-laɣim bɛ tɔbbihi ti do Siddim vinvamli ni luɣ’ shɛli bɛ ni booni Teeku Kpiŋ pumpɔŋɔ ŋɔ. 4Bɛ daa jɛm Chɛdolaoma la yuun’ pinaayi, amaa yuun’ shɛli din daa pahiri yuun’ pinaata la ni ka bɛ daa zaɣisi ni bɛ ku lan jɛm o. 5Yuun’ shɛli din daa ti pahiri yuun’ pinaanahi ni, ka Chɛdolaoma mini na’ shɛb’ bɛn daa sɔŋd’ o daa chaŋ ti tuhi nyaŋ Rɛfaim din be Ashitɛrɔtikarinaim tiŋgbɔŋ ni mini Zuzim din be Ham tiŋgbɔŋ ni ni Ɛmim din be Shavɛkiriataim tiŋgbɔŋ ni 6ni Hɔrinim’ bɛn be Ɛdom zoya ni la n-doli ba hal ni Ɛliparan din be mɔɣu ni tintariga la shee. 7Ka bɛ daa ŋmaligi lab’ Ɛnmishipat bɛ ni booni luɣ’ shɛli Kadɛshi la. Ka bɛ daa tuhi nyaŋ Amalɛk tiŋgbɔŋ ni nim’ mini Amɔrinim’ bɛn daa be Hazazɔntarima la zaa.
8Di saha maa ka Sɔdom naa mini Gomɔra naa ni Adima naa ni Zɛbɔiim naa ni Bɛla naa bɛ ni booni luɣ’ shɛli Zɔa la daa laɣim bɛ tɔbbihi chaŋ Siddim vinvamli ni, 9ka bɛ mini Ɛlam Naa Chɛdolaoma ni Goiim Naa Tidal ni Shiina Naa Amirafɛl ni Ɛlasa Naa Ariok ti gbaai tab’ tuhibu. Nanima anahi mini nanima anu n-daa lu tab’ zuɣu maa. 10Kootaali tandɔri n-daa kul yɛrigi Siddim vinvamli maa ni; ka Sɔdom mini Gomɔra nanim’ la daa ŋmaligi guuri ka bɛ ni shɛb’ faai lu kootaali tandɔri maa ni, ka bɛn kpalim mi zo nti du zoli. 11Ka bɛ dimnim’ maa daa kana ti kpuɣi bɛn’ Sɔdomnim’ mini Gomɔranim’ maa nɛma mini bɛ binshɛɣukam zaa chaŋ. 12Hal bɛ daa gbaai Lɔt ŋun daa nyɛ Ibram tizo bia la gba, ka zaŋ o nɛma pahi chaŋ.
13Di saha ka bɛ ni yino ŋun daa zo n-tiligi daa kana ti yɛli Ibram ŋun daa nyɛ Hiburu nira ka be Mamri ŋun daa nyɛ Amɔri nir’ la oki tihi gbini. Mamri min’ o mabihi bɛn daa nyɛ Ɛshikol mini Anɛr la daa nyɛla Ibram zɔnima. 14Ibram ni daa wum ni bɛ tuhi gbaag’ o dɔɣim maa chaŋ maa, ka o daa zaŋ o tɔbbi’ shɛb’ bɛ ni daa dɔɣ’ o yiŋ’ puuni, ka bɛ nyɛ tɔbutuhiri’ biinsi la ninvuɣ’ kɔbisita ni pisaayika n-kari bɛ naba hal ti paai Dan. 15Ka Ibram daa pirigipirig’ o tɔbbihi maa n-chaŋ ti liri ba yuŋ ŋ-ŋme n-kari ba hal ti paai Hɔba din be Damaskus nuzaa polo la. 16Ka o daa va bɛ nɛma zaa, ka zaŋ o dɔɣim Lɔt min’ o nɛma gba ni ninvuɣ’ shɛba ni paɣiba m-pahi labina.
Mɛlikizɛdɛk niŋ alibarika niŋ Ibram ni
17Ibram ni daa nyaŋ Chɛdolaoma mini na’ shɛb’ bɛn be o sani ka labirina saha shɛli, ka Sɔdom naa daa chaŋ ti tuh’ o soli Shave vinvamli ni bɛ ni daa booni luɣ’ shɛli Naa Vinvamli la. 18 Ka Salɛm Naa Mɛlikizɛdɛk ŋun daa lan nyɛ Zallakudura Naa maligumaana la daa zaŋ bɔrɔbɔro mini wain na nti ti Ibram; 19ka suhi alibarika niŋ o ni ka yɛli,
“Zallakudura Naa ŋun nam zuɣusaa mini dunia ŋɔ
niŋm’ alibarika niŋ Ibram ni!
20Ti paɣiri Zallakudura Naa
ŋun chɛ ka a nyaŋ a dimnim’ ŋɔ!”
Ka Ibram daa zaŋ binshɛɣukam zaa pia puuni zaɣ’ yiniyini yihi Mɛlikizɛdɛk zaka.
21Ka Sɔdom naa maa daa yɛli Ibram, “Zaŋm’ niriba ŋɔ ti ma, amaa ka mali nɛma ŋɔ zaa.”
22Amaa ka Ibram daa yɛli, “M pun po Yawɛ ŋun nyɛ Zallakudura Naa ŋun nam zuɣusaa mini dunia ŋɔ 23ni n ku zaŋ a gali bee a namdili mia bee a ni su binshɛlikam, ka a ti yɛli, ‘Mani n-chɛ ka Ibram leei bundana.’ 24N ku zaŋ binshɛli naɣila n nachimba ŋɔ mini ninvuɣ’ shɛb’ bɛn doli ma chaŋ la ni pun di shɛl’ la; amaa naɣ’ chɛ ka Anɛr mini Ɛshikol ni Mamri n-yihi bɛ tarili ni nyɛ shɛli di ni.”",https://www.bible.com/bible/2264/GEN.14.DBWDB
PILIGU 15,"Naawuni lo Ibram alikauli
1Dimbɔŋɔnim’ nyaaŋa ka Yawɛ daa yɛli Ibram ʒii nyabu puuni, “Ibram, di chɛ ka dabiɛm mal’ a, n ni gbib’ a ka chɛ ka a laara ti galisi pam.”
2Ka Ibram daa bɔhi, “Yawɛ ŋun nyɛ n Duuma ŋɔ, bɔ ka a yɛn ti ma? Nyama, n na ka bia, ka daɣila Ɛliɛza ŋun nyɛ Damaskus nir’ la nti yɛn di n fali?” 3Ibram daa lan yɛli, “Nyama, a ni bi ti ma bia maa zuɣu, bɛ ni dɔɣi dab’ so n yiŋ’ puuni la nti yɛn di n fali.”
4Amaa ka Yawɛ daa yɛl’ o, “Pa ŋuna nti yɛn di a fali; amaŋmaŋ’ bia nti yɛn di a fali.” 5 Ka Yawɛ daa zaŋ o yi samban’ ni ti yɛl’ o, “Kpuɣim’ a zuɣu lihi zuɣusaa n-kali saŋmarisi, a yi ni tooi kali ba.” Di saha ka o daa yɛl’ o, “Lala ka a zuliya ti yɛn be.”
6 Ka Ibram daa niŋ Yawɛ yɛda, ka Yawɛ daa lih’ o niŋsim maa ka di nyɛla wuntia.
7Di saha ka o daa lan yɛli Ibram, “Mani n-nyɛ Yawɛ ŋun daa yih’ a Ur din be Kalidianim’ tiŋgbɔŋ ni na ni n ti zaŋ tiŋgbɔŋ ŋɔ ti a ka a su li.”
8Amaa ka Ibram bɔhi, “Yawɛ ŋun nyɛ n Duuma ŋɔ, wula ka n lee yɛn niŋ baŋ ni n ni ti su li?” 9Ka o yɛl’ o, “Bom’ yuma ata naɣilaa mini yuma ata bunyaŋ ni yuma ata piɛlaa ni ŋmanʒee ni yiŋ’ ŋmani ti ma.” 10Ka Ibram daa bo biŋkɔbiri maa mini ŋmana maa zaa na nti kɔri ba m-pirigipirigi ba buyiyi n-zaŋ ba sɔŋ tuhi taba. Amaa o daa bi pirigi ŋmana la bɛn’ buyiyi. 11Ka juri daa ti kana ni bɛ ti di ba, ka Ibram kari ba.
12 Wuntaŋ’ ni daa ti miri lubu saha shɛli, ka gom daa gbaai Ibram pam ka o dɔni gbihi, ka zibisim titali din mali dabiɛm pam daa zibig’ o sani. 13 Ka Yawɛ daa yɛli Ibram, “M bɔri ni a baŋ ka biɛhiŋ kani, ni a zuliya ni ti chaŋ ti be tiŋgbɔn shɛli din pa bɛmaŋmaŋ’ tiŋgbɔŋ ni n-nyɛ daba nimaani, ka bɛ ni ti nahim ba yuun’ kɔbisinahi. 14 Amaa n ni ti darigi zuliya shɛb’ bɛn zaŋ ba leei bɛ daba maa tibili, ka di nyaaŋa, bɛ ni ti ʒi azichi pam yi nimaani na. 15Ka amaŋmaŋ’ mi ni be hal ti kurigi n-kpi ni suhudoo, ka bɛ sɔɣ’ a. 16Zaŋ chaŋ ʒiɛmana din pahir’ anahi ni ka bɛ ni ti lab’ kpe na, dama Amɔrinim’ tuumbiɛri na bi galisi yaɣi.”
17Wuntaŋ’ ni daa ti lu ka di zibiri saha shɛli, ka buɣim nyokpilli mini buɣim mokpalli daa kana ti kpe nimdi din ŋmahiŋmahi doya maa sunsuuni gari. 18 Dindali maa ka Yawɛ daa lo Ibram alikauli yɛli, “N ni zaŋ tiŋgbɔŋ ŋɔ ti a zuliya. Zaŋ Ijipti mɔɣili noli hal ti paai Yufretiiz Mɔɣ’ tital’ la noli 19zaŋ tabili Kɛnnim’ mini Kɛnizinim’ ni Kadimɔninim’ 20ni Hitinim’ ni Pɛrizinim’ ni Rɛfaimnim’ 21ni Amɔrinim’ ni Keenannim’ ni Gɛrigashinim’ ni Jɛbusinim’ tiŋgbana la zaa.”",https://www.bible.com/bible/2264/GEN.15.DBWDB
PILIGU 16,"Haga mini Ishimail
1Ibram paɣa Zarai daa bi dɔɣi bihi. Zarai daa mali Ijipti dab’ bipuɣiŋga ka o yuli booni Haga. 2Ka Zarai daa ti yɛli Ibram, “Nyama, Yawɛ bi chɛ ka n dɔɣi bihi, dinzuɣu zaŋmi n dab’ bipuɣiŋga ŋɔ dɔni, di pa shɛli o ni dɔɣi bihi ti ma.” Ka Ibram daa saɣi Zarai ni yɛli shɛm maa. 3Ibram ni daa chaŋ ti ʒini Keenan tiŋgbɔŋ ni la yuun’ pia nyaaŋa, ka Ibram paɣ’ Zarai daa zaŋ o dabili Haga ŋun daa nyɛ Ijipti bipuɣiŋga la n-ti o yidana Ibram ka o niŋ o paɣa. 4Ka Ibram mini Haga daa dɔni, ka o niŋ pua. Haga ni daa nya ka o mali puu maa, ka o lihi ʒiɛm Zarai ŋun daa su o maa.
5Di saha ka Zarai daa yɛli Ibram, “N ʒiɛmbu ŋɔ taali ʒi a zuɣu. Mani n-zaŋ n dab’ bipuɣiŋga ŋɔ ti a, ka o ti nya ka o mali pua, ka lihi ʒiɛm ma. Yawɛ ni woligi ti m min’ a.”
6Amaa ka Ibram daa yɛli Zarai “Nyama, o nyɛla a dabili, ka a su o fukumsi; niŋm’ o a ni yu shɛm.” Ka Zarai daa yihi Haga halibiɛɣu ka o zo.
7Ka Yawɛ malaika daa yi o zuɣu mɔɣu ni kulibɔn shɛli din daa be Shur soli polo 8m-bɔh’ o, “Zarai dabili Haga, ya ka a lee yina bee ya ka a lee chana?”
Ka o yɛli, “N yila n lan’ Zarai sani zɔra.”
9Ka Yawɛ malaika maa yɛl’ o, “Labim’ a lan’ maa sani nti zaŋ amaŋ’ ti o.” 10Ka Yawɛ malaika maa daa lan yɛli Haga, “N ni chɛ ka a zuliya nab’ pam hal ka so ti ku tooi kali ba.” 11Yawɛ malaika maa daa lan yɛli Haga yaha, “Nyama, a mali pua, a mi ti yɛn dɔɣila bidibiga, ka bol’ o yuli Ishimail, dama Yawɛ wum a nandahima kuhigu maa. 12A bia maa ni ti bemi kaman mɔɣu ni buŋ’ la. O ti ku bɔri so yɛla, ka so gba ti ku bɔr’ o yɛla; ka o min’ o dɔɣiriba zaa ti ku tooi laɣim be.”
13Ka Haga daa boli Yawɛ ŋun tɔɣis’ o yɛtɔɣa maa yuli, “Naawuni ŋun nyara;” dama o daa yɛlimi, “Ka daɣila n shiri nyala Naawuni ka na be n nyɛvil’ ni n ni nya o maa nyaaŋa?” 14Dinzuɣu ka bɛ daa boli kɔbiliga maa yuli Bɛrilahairoi; ka di do Kadɛshi mini Bɛrɛd sunsuuni.
15 Ka Haga daa ti dɔɣi Ibram bidibiga, ka Ibram daa boli bi’ so Haga ni dɔɣi maa yuli Ishimail. 16Ibram yuma daa nyɛla yuun’ pihiniinaayɔbu saha shɛli Haga ni daa dɔɣi Ishimail ti o maa.",https://www.bible.com/bible/2264/GEN.16.DBWDB
PILIGU 17,"Gunibu din nyɛ alikauli lɔbu shihirili
1Ibram ni daa ti paai yuun’ kɔbigayinika saha shɛli, ka Yawɛ daa ka o sanna ti yɛl’ o, “Mani n-nyɛ Naawuni Kpiɔŋlan’ Naa; doli ma, ka tummi din tuhi. 2N ni chɛ ka m min’ a lo tab’ alikauli, ka n chɛ ka a zuliya nab’ pam.” 3Ka Ibram daa teei dɔni n-zaŋ o nina kpa tiŋa, ka Naawuni yɛl’ o, 4“N lo a alikauli, a ni niŋ zuliya pam yaba. 5 A mi yuli ku lan booni Ibram, amaa a yuli ni boonila Ibrahimma; dama n zaŋ a leela zuliya pam yaba. 6N ni chɛ ka a nam zuliya pam, ka chɛ ka a zuliya yɛligi, ka nanim’ ti yi a zuliya ni na.
7 “Ka n ni chɛ ka m min’ a ni a zuliya mali alikauli din ni ʒiɛya sahakam bɛ ʒiɛmana ni. Ka n ni nyɛ a min’ a zuliya maa Naawuni. 8 Ka n ni zaŋ Keenan tiŋgbɔŋ zaa din nyɛ yi ni be tiŋgban’ shɛli puuni n-nyɛ saamba ŋɔ n-ti a min’ a zuliya maa, ka yi su li sahakam, ka n nyɛ bɛ Naawuni.”
9Ka Naawuni daa lan yɛli Ibrahimma, “Di simdi ni a min’ a zuliya maa gbibi n daalikauli maa bɛ ʒiɛmana zaa ni. 10 A min’ a zuliya maa ni yɛn doli n daalikauli shɛli maa m-bɔŋɔ: Di simdi ni yi puuni doo kam guni. 11Gunimiya, ka di nyɛ m mini ya daalikauli maa shihirili. 12Gunimiya bidibiga kam o dɔɣibu nyaaŋa daba anii dali yi ʒiɛmana zaa ni; di yi nyɛla yi yiŋa ka yi dɔɣ’ o bee yi yi zaŋla yi liɣiri n-da o tinzun nir’ sanna, ka o pala yimaŋmaŋ’ zuliya. 13Di simdi ni a guni bɛ ni dɔɣi dab’ so a yiŋa min’ a ni zaŋ a liɣiri da so na zaa. Dina n-ni chɛ ka n daalikauli maa be yi niŋgbuna ni n-nyɛ alikauli din ni be sahakam. 14Ka doo kam ŋun bi guni, bɛn’ yihim’ o o daŋ’ ni, o ni bi gbibi n daalikauli maa zuɣu.”
15Ka Naawuni daa yɛli Ibrahimma, “Zaŋ chaŋ a paɣ’ Zarai mi polo, di lan bol’ o Zarai, amaa pumpɔŋɔ zaŋ chana bolim’ o la Zara. 16N ni niŋ alibarika niŋ o ni; ka din pahi nyɛla, n ni chɛ ka o dɔɣi bidibiga ti a. N shiri ni niŋ alibarika niŋ o ni, ka chɛ ka o leei zuliya pam yabipaɣa; ka nanim’ ni ti yi o zuliya ni na.”
17Ka Ibrahimma daa teei dɔni n-zaŋ o nina kpa tiŋa ka la ka yɛl’ o suhu ni, “Wula ka ninvuɣ’ so ŋun paai yuun’ kɔbiga ni tooi lan dɔɣi bia? Ka Zara ŋun paai yuun’ pihiwɛi ŋɔ ni tooi lan dɔɣi bia?” 18Ka Ibrahimma daa yɛli Naawuni, “N suhir’ a, dolimi Ishimail nyɛvili.”
19Amaa ka Naawuni daa yɛl’ o, “Aai, a paɣ’ Zara ni dɔɣi bidibiga ti a, ka a bol’ o yuli Yisahaku. Ka n ni lo a min’ o zuliya alikauli shɛli din ni be sahakam. 20N wum a ni suhi ma suhigu shɛli zaŋ chaŋ Ishimail gba polo maa. N ni niŋ alibarika niŋ o ni, ka chɛ ka o zuliya nab’ pam. O ni ti nyɛla nanim’ pinaayi yaba, ka n chɛ ka o zuliya ti galisi pam. 21Amaa n ni zaŋ n daalikauli n-lola Yisahaku so Zara ni yɛn dɔɣi ti a yuuni na ŋ-ŋɔ tasaha la.” 22Naawuni ni daa tɔɣisi Ibrahimma yɛtɔɣa ŋɔ naai ka o daa chaŋ ka chɛ o.
23Di nyaaŋa ka Ibrahimma daa gun’ o bia Ishimail mini bɛ ni daa dɔɣi dab’ bidib’ shɛb’ o yiŋa bee o ni daa zaŋ o liɣiri da shɛba. Doo kam ŋun daa be Ibrahimma yiŋa, o daa guni ba dindali maa kaman Naawuni ni daa yɛl’ o shɛm.
24Ibrahimma yuma daa nyɛla yuun’ kɔbigayinika saha shɛl’ o ni daa guni; 25ka o bia Ishimail mi daa nyɛ yuun’ pinaata bia saha shɛl’ o ni daa guni. 26Dindali maa ka Ibrahimma min’ o bia Ishimail daa guni. 27Ka dɔbba bɛn zaa daa be o yiŋ’ puuni, ka nyɛ bɛ ni dɔɣi bidib’ shɛb’ mini bɛ ni daa zaŋ bɛ liɣiri da shɛb’ tinzunnim’ sani zaa gba daa guni.",https://www.bible.com/bible/2264/GEN.17.DBWDB
PILIGU 18,"Naawuni lo Ibrahimma bidibiga dɔɣibu alikauli
1Ka Yawɛ daa ti zaŋ omaŋ’ wuhi Ibrahimma Mamri oki tihi la gbini, o ni daa ʒi o tanti suɣili dunol’ ni wuntaŋ’ zuɣusaa saha la. 2 Ka Ibrahimma daa lihi nya ka dɔbba ata ʒiɛya mir’ o. O ni daa nya ba maa, ka o yiɣis’ o tanti suɣili dunoli maa ni n-zo n-chaŋ bɛ sani nti damdi ba tiŋa 3ka yɛli, “N dana, a nini yi tiɣi ma, yin’ zanim’ mani yi dabili ŋɔ sani. 4Chɛliya ka bɛ niŋ kom biɛla tin ya na ka yi paɣi yi naba, ka ʒini tia ŋɔ gbini vuhi, 5ka n chɛ ka bɛ niŋ bindirigu tin ya na, yi ni ka mani yi dabili ŋɔ sani ŋɔ na zuɣu, di nyaaŋa ka yi naanyi gari.” Ka bɛ yɛl’ o, “Niŋm’ a ni yɛli shɛm maa.”
6Ka Ibrahimma daa niŋ yomyom kpe o tanti suɣili ni Zara sani nti yɛl’ o, “Toom’ a zim viɛlli la lita pisinaayi ŋ-ŋɔri li mali maha yomyom.” 7Ka Ibrahimma daa zo n-chaŋ o biŋkɔbiri sani nti gbaai naɣilabil’ polli ŋun viɛla n-ti o tumtumda, ka o kɔrig’ o mal’ o yomyom. 8Di saha ka Ibrahimma daa zaŋ waagasi mini bihim ni naɣilabil’ kpabili so bɛ ni daa kɔrigi duɣi maa nimdi na nti zali bɛ tooni, ka ʒe bɛ sani tia maa gbini ka bɛ dira.
9Di saha ka bɛ daa bɔh’ o, “Ka a paɣ’ Zara be ya?” Ka o yɛli ba, “O be tanti suɣili ŋɔ ni.”
10 Di saha ka bɛ ni yino yɛl’ o, “Biɛhiŋ kani, zaŋ chaŋ yuuni na ŋ-ŋɔ tasaha, n ni lab’ a sanna, ka a paɣ’ Zara ni ti dɔɣi bidibiga.”
Ka Zara daa be o nyaaŋa tanti suɣili dunol’ ni n-wumda. 11Di saha maa Ibrahimma mini Zara zaa daa kurigiya pam hal ka Zara bi lan nyari sɔrilim gba 12 Ka Zara daa la o suhu ni ka yɛli, “N kurigiya, ka n yidan’ gba kurigi, ka n kɔre ni lan be doo ni?”
13Ka Yawɛ bɔhi Ibrahimma, “Bɔzuɣu ka Zara la ka yɛli, ‘N ni kurigi shɛm ŋɔ, n ni tooi lan dɔɣi bia?’ 14 Shɛli bi to Yawɛ sani. N shiri ni ti labina yuuni na ŋ-ŋɔ tasaha, ka Zara ni ti dɔɣi bidibiga.”
15Amaa ka Zara daa chihi yɛli, “M bi la,” dama dabiɛm n-daa gbaag’ o. Ka o yɛli, “Aai, a laya.”
Ibrahimma suhi ni o fa Sɔdom bahi
16Di saha ka niriba maa daa yiɣisi nimaani n-chani ka lihiri Sɔdom polo; ka Ibrahimma daa chani doli ba ni o zali ba soli. 17Ka Yawɛ daa yɛl’ o suhu ni, “Di simdi ni n zaŋ n ni lo ni n niŋ shɛli sɔɣi Ibrahimma? 18Dama o zuliya ni ti galisi ka mali kpiɔŋ, ka dunia ŋɔ niriba zaa ni ti nya alibarika la o zuɣu. 19Dama mani m-piig’ o ni o wuh’ o bihi min’ o yiŋnim’ zaa ka bɛ doli man’ Yawɛ soli, ka tumdi wuntia tuma ni din tuhi; ka di zuɣu chɛ ka man’ Yawɛ zaŋ n ni lo Ibrahimma binshɛli alikauli la ti o.”
20Di saha ka Yawɛ daa yɛli, “Bɛ ni yɛri Sɔdomnim’ mini Gomɔranim’ daalahichi yɛla shɛm galisiya. 21N ni chaŋ nimaani ti nya bɛ shiri tumdi bɛ ni yɛri ni bɛ tumdi shɛm maa zaa bee bɛ bi tumdi li.”
22Ka niriba maa daa ŋmaligi chani kpari Sɔdom polo, amaa ka Ibrahimma na kul ʒe Yawɛ tooni. 23Ka Ibrahimma daa chaŋ o sani ti bɔh’ o, “A shiri yɛn laɣimla wuntizɔriba mini ninvuɣ’ biɛri ku? 24Wuntizɔriba pihinu yi be tiŋ’ maa ni, a ni saɣim tiŋ’ maa ka ku tiligi li wuntizɔriba pihinu bɛn be di ni maa zuɣu? 25Bɔzuɣu ka a yɛn niŋ lala? Bɔzuɣu ka a yɛn laɣim wuntizɔriba mini ninvuɣ’ biɛri ku, ka wuntizɔriba maa pahi ninvuɣ’ biɛri maa zuɣu nya tibidarigibo. Di niŋ lala! Nyin’ ŋun nyɛ dunianim’ zaa sariakarita ŋɔ ku niŋ din tuhi?”
26Ka Yawɛ yɛl’ o, “N yi nya wuntizɔriba pihinu Sɔdom puuni, n ni chɛ bɛ taali maa bɛ zuɣu.”
27Ka Ibrahimma daa lan yɛli, “Mani ŋun nyɛ taŋkpaɣu ni tampiligim ŋɔ niŋ suhukpeeni tɔɣisiri n Duuma yɛtɔɣa. 28Ka wuntizɔriba maa yi nyɛla pihinahinaanu, a ni saɣim tiŋ’ maa niriba anu maa ni pooi maa zuɣu?”
Ka o yɛli, “N yi nya wuntizɔriba pihinahinaanu tiŋ’ maa ni, n ku saɣim li.”
29Ka Ibrahimma lan yɛli, “Ka a yi ti nyala wuntizɔriba pihinahi nimaani?” Ka o garigi yɛli, “Wuntizɔriba pihinahi maa zuɣu, n ku saɣim tiŋ’ maa.”
30Di saha ka Ibrahimma daa lan yɛli, “N Duuma, n suhir’ a, di je suli niŋ ma n ni lan yɛn yɛli shɛm ŋɔ zuɣu. Ka a yi ti nyala wuntizɔriba pihita nimaani?”
Ka o garigi yɛli, “N yi ti nya wuntizɔriba pihita nimaani, n ku saɣim tiŋ’ maa.”
31Ka Ibrahimma lan yɛli, “N na kul bɔri ni n yɛli n Duuma shɛli pahi. Ka a yi ti nyala wuntizɔriba pisi nimaani?”
Ka o garigi yɛli, “Wuntizɔriba pisi maa zuɣu, n ku saɣim tiŋ’ maa.”
32Ka Ibrahimma lan yɛli, “N Duuma, n suhir’ a, di je suli niŋ ma n ni lan yɛn yɛli shɛm pahi ŋɔ zuɣu. Ka a yi ti nyala wuntizɔriba pia nimaani?”
Ka o garigi yɛli, “Wuntizɔriba pia maa zuɣu, n ku saɣim tiŋ’ maa.” 33Ka Yawɛ daa tɔɣisi Ibrahimma yɛtɔɣa maa naai ka ŋmaligi, ka Ibrahimma gba daa ŋmaligi kuli.",https://www.bible.com/bible/2264/GEN.18.DBWDB
PILIGU 19,"Sɔdomnim’ tum alahichi
1Ka malaikanima ayi maa daa mali ti paai Sɔdom zaawuni, ka Lɔt daa ʒi Sɔdom tiŋ’ puuni dunol’ ni. Lɔt ni daa nya ba, ka o yiɣisi chaŋ ti tuhi ba soli n-damdi zaŋ o zuɣu silim tiŋa ka yɛli, 2“N duumanima, ŋmaligimiya kpe mani yi dabili ŋɔ yiŋ’ na nti paɣi yi naba, ka gbe kpe n-sa daŋ yibu chaŋ yi chandi shee.”
Ka bɛ yɛl’ o, “Aai, ti ni gbe solɔɣu zuɣu.”
3Amaa ka Lɔt daa balim ba pam; ka bɛ daa ŋmaligi dol’ o kpe o yiŋa; ka o daa chɛ ka bɛ mali bɔrɔbɔro din ka dabindi, ka o zaŋ li niŋ ba saani ka bɛ di.
4Ka bɛ daa na bi kpe gom, ka Sɔdom tiŋ’ puuni dɔbba bɛn nyɛ ninkura mini bipola zaa daa laɣimna nti teei gili yili maa, 5 ka boli Lɔt m-bɔh’ o, “Saamba bɛn kpe a yil’ ŋɔ yuŋ ŋɔ la lee be ya? Zaŋm’ ba na ka ti goli ba.”
6Ka Lɔt daa vooi dunoli yo ka yi bɛ sani nti yɛli ba, 7“M mabihi, n suhiri ya, di tumiya tuumbiɛɣu ŋɔ. 8Nyamiya, m mali bipuɣins’ ayi bɛn na ʒi dɔbba, chɛliya ka n zaŋ ba tin ya na ka yi niŋ ba yi ni bɔri shɛm; ka di niŋ ya niriba ŋɔ shɛli, bɛ ni kpe n yili ŋɔ zuɣu.”
9Amaa ka Sɔdomnim’ maa yɛl’ o, “Miligim’ ka ti ti palo. A nyɛla sana kpe, ka bɔri ni a wuhi ti ti ni yɛn niŋ shɛm? A yi bi baŋ ti ni niŋ a din bie n-gari ti ni yɛn niŋ ba shɛm.” Ka bɛ daa kul dihiri Lɔt na hal ti paai dunoli m-bɔri ni bɛ ŋme n-kab’ li. 10Amaa ka niriba maa daa teei bɛ nuhi tirina n-vooi Lɔt kpɛhi duu bɛ sani, ka yo dunoli. 11 Di saha ka bɛ daa chɛ ka niriba bɛn ʒe dunol’ ni n-nyɛ ninkura mini bipola maa zaa zom, ka chani bɔbindi bɔri dunoli shee.
Lɔt yi Sɔdom
12Ka niriba maa daa bɔhi Lɔt, “A mali ninvuɣ’ shɛb’ yaŋɔ pahi? A bidibisi min’ a bipuɣinsi ni a deennim’ bee a dɔɣiriba shɛb’ yi be yaŋɔ, nyin’ cham’ ti zaŋ ba yi yaŋɔ, 13dama ti yɛn saɣimla yaŋɔ. Bɛ ni yɛri di niriba tuumbiɛri yɛla shɛm galisiya pam Yawɛ sani; dinzuɣu ka o tim ti na ni ti ti saɣim li.”
14Ka Lɔt daa yi n-chaŋ ti yɛl’ o deennim’ bɛn daa yɛn kpuɣ’ o bipuɣinsi la, “Yiɣisimiya n-zo n-yi yaŋɔ, dama Yawɛ yɛn saɣim li mi.” Amaa ka o deennim’ maa daa zaŋ o ni yɛli shɛm maa niŋ asahi.
15Ka biɛɣu daa ti neerina ka malaikanim’ maa kpam Lɔt jaande yɛra, “Yiɣisim’ zaŋ a paɣ’ min’ a bipuɣins’ ayi bɛn be a sani ŋɔ n-zo n-yi yaŋɔ, di yi pa lala, yaŋɔnim’ ni yɛn nya tibidarigibo shɛli maa ni tabili ya.” 16 Amaa ka Lɔt daa bi lɛbira, ka Yawɛ daa zo ba nambɔɣu n-chɛ ka malaikanim’ maa gbah’ o min’ o paɣ’ ni o bipuɣins’ ayi maa nuhi ni n-vo ba yihi tiŋ’ maa tariga ti zali. 17Bɛ ni daa zaŋ ba na ti zali maa nyaaŋa, ka bɛ daa yɛli ba, “Zomiya tiligi! Yi mi miriya ka yi ŋmaligi lihi yi nyaaŋa bee n-zani vinvamli ŋɔ ni luɣ’ shɛli. Kul zomiya ti du zoya ŋɔ ha, di yi pa lala, buɣim ni din ya.” 18Amaa ka Lɔt daa yɛli ba, “Aai, n duumanima, n suhiri ya, 19m mali zuɣusuŋ yi sani, ka yi niŋ ma nirilim pam tiligi n nyɛvili, amaa n ku tooi zo nti du zoya ŋɔ, dama di pa shɛli ka yɛlibiɛ’ shɛli ti paai ma nimaani ka n kpi. 20Nyama, timbil’ din ʒiɛya ŋɔ nyɛla din mirina ka nir’ ni zo nti kpe di ni. Chɛliya ka n zo nti kpe di ni tiligi. Yi nya di ni nyɛ timbil’ shɛm, ka m mi ni tooi zo nti kpe di ni tiligi.”
21Ka bɛ yɛl’ o, “Ti ni niŋ a ni yɛli shɛm maa gba, ti ku saɣim tin’ shɛli a ni yɛri maa. 22Niŋm’ yomyom zo nti kpe di ni, dama ka pa ni a paala nimaani, ti ku tooi niŋ shɛli.”
Dinzuɣu ka bɛ daa boli tiŋ’ maa yuli Zɔa.
Sɔdom mini Gomɔra Saɣimbu
23Lɔt daa ti yɛn paai Zɔa, ka wuntaŋ’ pun puhimi. 24 Di saha ka Yawɛ daa chɛ ka chilibi buɣim yi o sani alizanda ni n-lu Sɔdom mini Gomɔra zuɣu na 25n-saɣim di tinsi maa mini di vinvamli zaa ni tinsi maa niriba zaa ni tiŋgban’ ni bimbilli kam zaa. 26 Amaa ka Lɔt paɣ’ ŋun daa be o nyaaŋa daa ti ŋmaligi lih’ o nyaaŋa, ka leei yalim kuɣili.
27Ka Ibrahimma daa ti daŋ yibu asiba n-chaŋ o ni daa ʒe Yawɛ tooni luɣ’ shɛl’ la 28nti lihi Sɔdom mini Gomɔra ni vinvamli la zaa polo n-nya ka nyɔhi din ŋmani mɔɣu din galisi pam buɣim nyɔhi la kpuɣi du zuɣusaa. 29Naawuni ni daa saɣindi vinvamli ni tinsi maa saha shɛli maa, ka o daa teei Ibrahimma yɛla, ka yihi Lɔt o ni daa saɣindi tin’ shɛŋa din nyɛ Lɔt ni daa ʒi luɣ’ shɛl’ la n-tilig’ o.
Mɔabnim’ mini Ammɔnnim’ Piligu
30Ka Lɔt min’ o bipuɣins’ ayi la daa ti yiɣisi Zɔa n-chaŋ ti du zoya zuɣu n-kpe m-be vokabili ni, dama o daa zɔrila dabiɛm ni o be Zɔa. 31Ka bipuɣin’ kpɛm’ daa ti yɛli biasani, “Ti ba kurigiya, ka dɔbba mi ka tiŋgbɔŋ ŋɔ zaa ni n-ni kpuɣi ti kaman bɛ ni niŋdi shɛm dunia ŋɔ zaa ni la. 32Chɛ ka ti niŋ wain n-ti ti ba maa ka o nyu, ka ti chɛ ka o zaŋ ti dɔni, ka di chɛ ka ti nam zuliya o sani zali.” 33Ka bɛ daa shiri niŋ wain maa ti bɛ ba ka o nyu dindali maa yuŋ, ka bipuɣin’ kpɛm’ maa daa kpe ka o min’ o ba ti dɔni, ka o ba bi mi o ni dɔni o sani saha shɛli ni o ni yiɣisi saha shɛli.
34Ka biɛɣu daa neei, ka bipuɣin’ kpɛm’ maa yɛli biasan’ la, “Nyama, Mam’ mini m ba sa dɔniya yuŋ la, dinzuɣu chɛ ka ti lan niŋ wain maa ti o yuŋ ŋɔ, ka a gba kpe o sani ka a min’ o ti dɔni, ka di chɛ ka ti nam zuliya o sani zali.” 35Ka bɛ daa lan niŋ wain maa ti bɛ ba ka o nyu dindali maa yuŋ; ka biasani maa gba daa kpe ka o min’ o ba ti dɔni, ka o ba bi mi o ni dɔni o sani saha shɛli ni o ni yiɣisi saha shɛli. 36Lala niŋbu ni ka Lɔt bipuɣins’ ayi maa zaa daa zaŋ puhi bɛ ba sani. 37Ka bipuɣin’ kpɛm’ maa daa ti dɔɣi bidibiga m-bol’ o yuli Mɔab. O yaansi n-nyɛ Mɔabnim’ bɛn na kul beni hal ni zuŋɔ dabisili ŋɔ. 38Ka biasan’ la gba daa ti dɔɣi bidibiga m-bol’ o yuli Bɛnammi. O yaansi n-nyɛ Ammɔnnim’ bɛn na kul beni hal ni zuŋɔ dabisili ŋɔ.",https://www.bible.com/bible/2264/GEN.19.DBWDB
PILIGU 20,"Ibrahimma mini Abimilɛk
1Ka Ibrahimma daa ti yiɣisi nimaani n-zaŋ kpa Nɛgɛb tintariga polo nti ʒini Kadɛshi mini Shur sunsuuni; ka daa ti lan yiɣisi chaŋ ti be Gɛra. 2 Ka Ibrahimma daa ti yɛli ni o paɣ’ Zara nyɛla o tizɔpaɣa. Ka Gɛra Naa Abimilɛk daa tim ti zaŋ Zara na. 3Amaa ka Naawuni daa ka Abimilɛk sanna zahindi puuni yuŋ ti yɛl’ o, “Nyama, a nyɛla kpima, a ni kpuɣi paɣ’ so la na zuɣu; dama o nyɛla do’ so paɣa.”
4Amaa Abimilɛk daa na bi zaŋ Zara dɔni, dinzuɣu ka o daa bɔhi, “N Duuma, a ni ku ninvuɣ’ shɛb’ bɛn ka taali? 5Pa omaŋmaŋa n-yɛli ma ni o nyɛla o tizɔpaɣa? Ka paɣ’ maa maŋmaŋ’ gba yɛli ma ni o nyɛla o tizɔdoo. M bi tum taali n tɛha ni, ka mi bi zaŋ n nuhi tum taal’ shɛli.”
6Ka Naawuni daa yɛl’ o zahindi maa ni, “Iin, m mi ni a bi tɛhi a suhu ni ni a tum taali, amaa mani n-chɛ ka a bi tum alahichi n sani maa; di zuɣu ka m bi chɛ ka a shih’ o maa. 7Dinzuɣu pumpɔŋɔ, labisim’ doo maa paɣa ti o; dama o nyɛla anabi, ka o suhi Naawuni ti a ka a be. Amaa a yi bi labis’ o ti o, nyin’ baŋmi ni biɛhiŋ kani a min’ a ni su ninvuɣ’ shɛb’ zaa ni kpi.”
8Ka Abimilɛk daa daŋ yibu asibaasi m-bol’ o kpambaliba na nti zaŋ yɛla maa zaa yɛli ba, ka dabiɛm daa gbaai ba pam. 9Di saha ka Abimilɛk daa boli Ibrahimma na nti bɔh’ o, “Bɔ n-niŋ ka a niŋ ti lala? Taal’ bɔ ka n lee tum’ a ka a ti chɛ ka m mini n nam ŋɔ tum alahichi titali ŋɔ? A niŋ ma di ni bi simdi ni nir’ niŋ o kpee shɛm.” 10Ka Abimilɛk daa lan bɔhi Ibrahimma, “Wula ka a daa lee tɛhi hal ti niŋ lala maa?”
11Ka Ibrahimma garigi yɛli, “N daa tɛhimi ni so ka kpe n-zɔri Naawuni, ka tɛhi ni bɛ ni ku ma m paɣ’ maa zuɣu, dina n-chɛ ka n niŋ lala maa. 12Ka din pahi nyɛla, o shiri nyɛla n tizɔpaɣa. O nyɛla m ba bipuɣiŋga, amaa ka lee pa m ma puuni bia, ka n zaŋ o leei m paɣa. 13Ka Naawuni ni chɛ ka n yi m ba yiŋa n-chani gindi ŋɔ puuni, ka n yɛl’ o, ‘A ni yɛn niŋ ma nirilim shɛli m-bɔŋɔ: Ti yi ti paai luɣ’ shɛlikam, nyin’ yɛlimi ni n nyɛla a tizɔdoo.’ ”
14Di saha ka Abimilɛk daa zaŋ piɛri mini naɣilahi ni dabidɔbba ni paɣiba ti Ibrahimma, ka zaŋ o paɣ’ Zara gba labisi ti o. 15Ka Abimilɛk daa lan yɛl’ o, “N tiŋgbani n-kul do a tooni maa, ʒinimi a ni bɔri ni a ʒini di ni luɣ’ shɛlikam zaa.” 16Ka Abimilɛk daa yɛli Zara mi, “Nyama, n zaŋ anzinfa laɣibaligu tuhili ti a tizɔdoo maa ni di wuhi bɛnkam zaa be a sani mini sokam zaa ni a bi tum taali.”
17Ka Ibrahimma daa suhi Naawuni ka Naawuni tibi Abimilɛk min’ o paɣa ni o dabipaɣiba, ka di chɛ ka bɛ ni tooi dɔɣi bihi. 18Dama Ibrahimma paɣ’ Zara zuɣu, Yawɛ daa ŋarila Abimilɛk yiŋ’ paɣiba maa bidɔɣibo soya.",https://www.bible.com/bible/2264/GEN.20.DBWDB
PILIGU 21,"Bɛ dɔɣi Yisahaku
1Ka Yawɛ daa ka Zara sanna nti niŋ o kaman o ni daa pun lo o alikauli yɛli ni o ni niŋ o shɛm la. 2 Ka Zara daa niŋ pua n-dɔɣi bidibiga ti Ibrahimma o ninkurilim ni, saha shɛli Naawuni ni daa pun yɛl’ o la. 3Ka Ibrahimma daa bol’ o bi’ so Zara ni dɔɣi ti o maa yuli Yisahaku. 4 O bia Yisahaku maa daba anii dali ka ŋun’ Ibrahimma daa gun’ o kaman Naawuni ni daa zal’ o shɛm. 5Ibrahimma yuma daa nyɛla yuun’ kɔbiga saha shɛli bɛ ni daa dɔɣ’ o bia Yisahaku maa. 6Ka Zara daa yɛli, “Naawuni bo lari ti ma, ka ŋunkam zaa wum di yɛla ni la n-sɔŋ ma.” 7Zara daa lan yɛli, “Ŋuni n-daa naan yɛli Ibrahimma ni bihi ni ti mɔɣi man’ Zara biha. Amaa m bahi dɔɣi bia ti o, o ninkurilim ŋɔ ni.”
8Ka bia maa daa ti zooi, ka bɛ ŋmaag’ o bihili, ka Ibrahimma daa puhi chuɣu dahin’ shɛli Yisahaku ni daa ŋmaai bihili maa.
Bɛ kari Haga mini Ishimail
9Amaa ka Zara daa ti nya ka Haga ŋun daa nyɛ Ijipti paɣ’ la ni daa dɔɣi bi’ so ti Ibrahimma la min’ o bia Yisahaku diɛmda. 10 Ka Zara daa yɛli Ibrahimma, “Karim’ dab’ paɣ’ ŋɔ min’ o bia ŋɔ, dama dab’ paɣ’ maa bia maa mini m bia Yisahaku ku laɣim di fali.” 11Ka di daa bi niŋ Ibrahimma nyaɣisim, dama o gba daa nyɛla o bia. 12 Amaa ka Naawuni daa yɛli Ibrahimma, “Di chɛ ka a bia maa min’ a dab’ paɣ’ maa yɛla muɣis’ a. Zara ni kul yɛl’ a ni a niŋm’ shɛlikam zaa, nyin’ niŋm’ o ni yɛl’ a shɛm maa, dama Yisahaku zuɣu ka a zuliya yɛn yɛligi.” 13Ka n ni chɛ ka dab’ paɣ’ bia maa gba nam zuliya, dama o gba nyɛla a zuliya.
14Ka Ibrahimma daa ti daŋ yibu asibaasi m-bo bindirigu, ka niŋ kom niŋ kom koligu ni n-zaŋ li nyaɣili Haga, ka zaŋ bia maa pah’ o n-chɛ ka o chaŋ. Ka Haga daa chaŋ ti be Bɛrishiiba yɔɣu ni dari ginda. 15Kom koligu maa ni kom ni daa ti naai, ka o zaŋ bia maa ti sɔŋ tutuɣu gbini, 16ka kaɣ’ yi kpaŋ’ ha kaman nir’ ni ni tooi to piɛm ka di chaŋ ti lu luɣ’ shɛli tariga ti ʒini, ka yɛli, “N je ni n nini nya bia ŋɔ bahibu.” O ni daa kaɣ’ yi kpaŋa nti ʒiya ka chɛ o maa, ka duh’ o yee kuhi.
17Ka Naawuni daa wum bia maa kuhigu maa; ka Naawuni malaika daa be alizanda ni ka boli Haga m-bɔh’ o, “Haga, bɔ n-lee muɣis’ a? Di chɛ ka dabiɛm mal’ a, dama Naawuni wum bia maa kuhigu o ni be luɣ’ shɛli maa. 18Yiɣisim’ kpuɣi bia maa n-gbib’ o a nuu ni viɛnyɛliŋga, dama n ni chɛ ka o zuliya ti galisi pam.” 19Di saha maa ka Naawuni daa chɛ ka o nina neei, ka o nya ka kɔbiliga doya, ka o daa chaŋ di ni nti tooi kom pal’ o kom koligu maa na nti booi li ti bia maa ka o nyu. 20Ka Naawuni daa be bia maa sani hal ka o mali ti zooi. O daa bela mɔɣu ni n-daa ti leei tɔha ŋun mi piɛm tɔbu viɛnyɛliŋga. 21O daa bela Paran mɔɣu ni, ka o ma daa ti bo Ijipti paɣ’ ti o.
Ibrahimma mini Abimilɛk lo tab’ alikauli
22 Di saha maa ka Abimilɛk min’ o sapashin’ kpɛm’ Fikol daa yɛli Ibrahimma, “Naawuni be a sani a ni niŋdi shɛlikam ni. 23Dinzuɣu pumpɔŋɔ, pom’ Naawuni kpe ni a ku yɔhim m mini m bihi ni n zuliya; amaa n ni ʒe a yim shɛm, a gba zanimi m mini tiŋgbɔn shɛl’ ni a ni kana ti beni ŋɔ yim.”
24Ka Ibrahimma yɛl’ o, “N ni po pɔri maa.”
25Di saha ka Ibrahimma daa yɛli Abimilɛk o tumtumdiba ni daa fa ŋun’ Ibrahimma kɔbil’ shɛl’ la yɛla. 26Ka Abimilɛk yɛl’ o, “M bi mi ŋun daa niŋ lala maa, ka a mi daa bi yɛli ma, ka n gba mi na bi wum di yɛla shee zuŋɔ ka n ti wum li maa.” 27Ka Ibrahimma daa zaŋ piɛri mini niɣi ti Abimilɛk, ka bɛ niriba ayi maa daa lo tab’ alikauli. 28Ka Ibrahimma daa wolig’ o piɛsah’ ayopɔin zali bɛ ko. 29Ka Abimilɛk bɔhi Ibrahimma, “A ni woligi piɛsah’ ayopɔin shɛb’ zali bɛ ko maa mi gbinni lee nyɛla wula?”
30Ka Ibrahimma yɛl’ o, “Deem’ piɛsah’ ayopɔin ŋɔ n nuu ni, ka di wuhi ni a di ma shɛhira ni mani n-daa gbi kɔbiliga ŋɔ.” 31Dinzuɣu ka bɛ daa boli nimaani yuli Bɛrishiiba; dama nimaani ka bɛ niriba ayi maa zaa daa laɣim po pɔri.
32Lala ka bɛ daa lo tab’ alikauli Bɛrishiiba. Di nyaaŋa ka Abimilɛk min’ o sapashin’ kpɛm’ Fikol daa lab’ kuli Filistia tiŋgbɔŋ ni. 33Di saha ka Ibrahimma daa biri ti’ shɛli bɛ ni booni tamarisik tia la Bɛrishiiba, ka jɛm Yawɛ ŋun nyɛ saha din ka bahigu Naawuni ŋɔ nimaani. 34Ka Ibrahimma daa ʒini Filistianim’ tiŋgbɔŋ maa ni n-nyɛ sana n-yuui pam.",https://www.bible.com/bible/2264/GEN.21.DBWDB
PILIGU 22,"Naawuni yɛli Ibrahimma ni o zaŋm’ Yisahaku mali sara
1 Dimbɔŋɔ nyaaŋa ka Naawuni daa ti yɛn zahim Ibrahimma ka bol’ o, “Ibrahimma!” Ka Ibrahimma garigi yɛli, “N-nyɛ ma.”
2 Ka Naawuni yɛl’ o, “Zaŋm’ a bigaŋ’ Yisahaku so a ni yuri pam la n-chaŋ Mɔria tiŋgbɔŋ ni nti zaŋ o mali sara shɛli bɛ ni zaŋdi nyɔri buɣim la nimaani n ni ti yɛn wuh’ a zo’ shɛli zuɣu.”
3Ka Ibrahimma daa ti daŋ yiɣisibu asibaasi m-pa o buŋ’ nyaampara, ka zaŋ o nachimba ayi min’ o bia Yisahaku pah’ omaŋ’ zuɣu, ka bo dari pahi ni o ti mali sara shɛli bɛ ni zaŋdi nyɔri buɣim la n-daa yi n-chaŋ katiŋa Naawuni ni daa wuh’ o luɣ’ shɛli maa. 4Di daba ata dali ka Ibrahimma daa ti lihi nya o ni chani luɣ’ shɛli maa ka di be katiŋ’ ha. 5Di saha ka Ibrahimma daa yɛl’ o nachimba maa, “Ʒiɛnya buŋ’ ŋɔ sani, ka m mini bia ŋɔ chaŋ kpe ha ti jɛm Naawuni ka labina.”
6Ka Ibrahimma daa deei da’ shɛŋa o ni daa bo ni o ti mali bɛ ni zaŋdi sara shɛli nyɔri buɣim la n-ʒil’ o bia Yisahaku; ka omaŋmaŋ’ mi kpuɣi buɣim mini sua n-gbib’ o nuu ni; ka bɛ niriba ayi maa daa doli tab’ chana. 7Ka Yisahaku daa ti bol’ o ba Ibrahimma, “M ba!”
Ka o garigi yɛli, “M bia, n-nyɛ ma.”
Ka o bɔh’ o, “Buɣim mini dari m-bɔŋɔ, ka piɛ’ so ti ni ti yɛn zaŋ mali sara maa lee be ya?”
8Ka Ibrahimma yɛl’ o, “M bia, Naawuni maŋmaŋ’ ni ti ti piɛ’ so ti ni yɛn zaŋ mali sara shɛli bɛ ni zaŋdi nyɔri buɣim maa.” Ka bɛ niriba ayi maa daa kul dol’ tab’ chana.
9 Bɛ ni daa mali ti paai luɣ’ shɛli Naawuni ni daa wuh’ o maa, ka Ibrahimma me sara maligu bimbini zali nimaani, ka zaŋ dari maa pa di zuɣu viɛnyɛliŋga. Di saha ka o daa lo o bia Yisahaku maa mihi n-zaŋ o pa bimbini maa zuɣu dari maa zuɣu. 10Di nyaaŋa ka Ibrahimma daa teeg’ o nuu kpuɣi sua ni o kɔrig’ o bia maa. 11Amaa ka Yawɛ malaika daa be alizanda ni ka bol’ o, “Ibrahimma, Ibrahimma!”
Ka o saɣi yɛli, “N-nyɛ ma.”
12Ka malaika maa yɛl’ o, “Miri ka a zaŋ a nuu shihi bia maa bee n-niŋ o shɛli; dama pumpɔŋɔ m baŋya ni a shiri zɔri Naawuni hal ka bi mɔŋ o a bigaŋ’ ŋɔ.”
13Ka Ibrahimma daa kpuɣ’ o zuɣu ŋmaligi lihi n-nya piɛlaa ka o ʒiɛya, ka o yila shɛbi tiwula ni. Ka Ibrahimma daa chaŋ ti gbaai piɛlaa maa na nti zaŋ o mali sara shɛli bɛ ni zaŋdi nyɔri buɣim la, ka chɛ o bia maa. 14Ka Ibrahimma daa boli nimaani yuli, “Yawɛ ni tahi na.” Ka niriba na kul booni li lala hal ni zuŋɔ. “Yawɛ zol’ la zuɣu, ŋun’ Yawɛ ni tahi na.”
15Ka Yawɛ malaika daa be alizanda ni ka boli Ibrahimma pahi buyi 16 n-yɛli, “Man’ Yawɛ yɛliya ni a ni bi mɔŋ ma a bigaŋ’ ŋɔ zuɣu, n ni ŋmaligi po mmaŋa 17ni n ni niŋ alibarika niŋ a ni, ka chɛ ka a zuliya nabi m-be kaman saŋmarisi mini teeku noli bihigu la. Ka a zuliya maa ni ti deei bɛ dimnim’ tinsi su; 18 ka dunia ŋɔ zuliya kam ni ti nya alibarika la bɛ zuɣu; a ni deei n noli maa zuɣu.” 19Ka Ibrahimma daa lab’ o nachimba maa sani ka o mini ba ti lab’ kuli Bɛrishiiba, ka Ibrahimma ti kpalim be nimaani.
Nahɔr zuliya
20Dimbɔŋɔ nyaaŋa ka bɛ daa ti yɛli Ibrahimma, “Milika gba dɔɣi bihi ti a mabia Nahɔr. 21Uzi n-daa nyɛ o bi’ kpɛma, ka o mabihi nyɛ Buz mini Kɛmuɛl ŋun daa nyɛ Aram ba la 22ni Chɛsɛd ni Hazo ni Pilidash ni Jidilaf ni Bɛtuɛl.” 23Ka Bɛtuɛl mi daa dɔɣi Ribɛka. Bih’ anii ŋɔ ka Milika daa dɔɣi ti Nahɔr ŋun daa nyɛ Ibrahimma mabia maa. 24Ka Nahɔr mam ŋun yuli daa booni Riuma la mi daa dɔɣi Tɛba mini Gaham ni Tahash ni Maaka.",https://www.bible.com/bible/2264/GEN.22.DBWDB
PILIGU 23,"Zara kpiya ka Ibrahimma da palo sɔɣ’ o
1Zara daa niŋla yuun’ kɔbiga ni pisinaayopɔin. Zara yuma ni daa nyɛ shɛm m-bala. 2Ka Zara daa ti kpi Kiriatariba (Hiburɔn m-bala) Keenan tiŋgbɔŋ ni; ka Ibrahimma daa kpe nti kum o kuli.
3Ka Ibrahimma daa ti yiɣis’ o kpim’ maa sani n-chaŋ ti yɛli Hitinima, 4 “N nyɛla sana m-be yi sani, timiya ma luɣ’ shɛli ka n zaŋ li leei n kpiimba sɔɣibu shee n-zaŋ n kpim’ ŋɔ ti sɔɣi nimaani.”
5Ka Hitinim’ maa yɛl’ o, 6“Ti dana, wummi ti ni yɛn yɛl’ a shɛm ŋɔ, A nyɛla zuɣulaan’ titali ti sani. Ti ni so ku mɔŋ’ a o siliga bee n-yɛl’ a ni a di sɔɣ’ a kpima. Dinzuɣu piim’ a ni bɔri ti silisi ŋɔ ni shɛli n-zaŋ a kpim’ maa sɔɣi di ni.”
7Ka Ibrahimma daa yiɣisi n-damdi Hitinim’ bɛn daa su tiŋgbɔŋ maa tiŋa 8ka yɛli ba, “Yi yi ni saɣi ka n sɔɣi n kpim’ maa kpe, yin’ wummiya n ni yɛn yɛli ya shɛm ŋɔ. Balimmiya Zɔhar bia Ɛfurɔn, 9ka o zaŋ Makipɛla siliga din be o palo la tariga la ti ma yi ninni; ka n yo o di liɣiri ka di leegi n dini, ka m mali n kpiimba sɔɣiri nimaani.”
10Ɛfurɔn maŋmaŋ’ daa ʒila o tab’ Hitinim’ maa sani; ka ŋun’ Ɛfurɔn daa yɛli Ibrahimma o tab’ Hitinim’ bɛn zaa daa ʒi tiŋ’ maa dunoli shee maa sani, 11“N dana, wummi n ni yɛn yɛl’ a shɛm ŋɔ, n zaŋ palo maa mini siliga din be di ni maa zaa ti a n niriba ŋɔ ninni ni a sɔɣ’ a kpim’ maa nimaani.”
12Ka Ibrahimma daa lan damdi tiŋgbɔŋ maa nim’ tiŋa, 13ka yɛli Ɛfurɔn niriba maa zaa ninni, “Amaa a yi di saɣi n naan yo a palo maa liɣiri. Saɣimi dee’ li, ka n zaŋ n kpim’ maa ti sɔɣi nimaani.”
14Ka Ɛfurɔn daa yɛli Ibrahimma, 15“N dana, palo maa liɣiri kul nyɛla anzinfa laɣibaligu kɔbisinahi kɔŋko, ka dimbɔŋɔ lee nyɛ bɔ m min’ a sunsuuni? Zaŋm’ a kpim’ maa ti sɔɣi nimaani.” 16Ka Ibrahimma daa saɣi, ka zahim Ɛfurɔn ni daa yɛli anzinfa laɣibaligu kɔbisinahi shɛli Hitinim’ maa ninni maa ti Ɛfurɔn; ka di nyɛ kaman kɔhigɔriba ni daa zahindi li shɛm.
17Di ni daa niŋ shɛm ka Ɛfurɔn ti zaŋ o tiŋgbani din daa be Makipɛla din be Mamri wulimpuhili polo la ti Ibrahimma m-bala. O daa zaŋ siliga mini tihi din zaa daa be tiŋgbani maa ni ti 18Ibrahimma ka di leei Ibrahimma dini Hitinim’ bɛn daa ʒi tiŋ’ maa dunoli shee maa zaa ninni.
19Dimbɔŋɔ nyaaŋa ka Ibrahimma daa zaŋ o paɣ’ Zara nti sɔɣi sil’ shɛli din daa be Makipɛla palo din be Mamri (Hiburɔn m-bala) wulimpuhili polo la ni Keenan tiŋgbɔŋ ni. 20Ka Hitinim’ maa daa zaŋ palo maa mini siliga din daa be di ni maa ti Ibrahimma, ka di leeg’ o dini, ka o zaŋ li leeg’ o kpiimba sɔɣibu shee.",https://www.bible.com/bible/2264/GEN.23.DBWDB
PILIGU 24,"Yisahaku kpuɣi paɣa
1Ibrahimma daa kurigiya pam, ka Yawɛ daa niŋ alibarika niŋ o binshɛɣukam zaa ni. 2Ka Ibrahimma daa ti yɛl’ o yiŋ’ nachin’ kpɛm’ ŋun su o binshɛɣukam zaa fukumsi, “Zaŋm’ a nuu niŋ n gbalipina lɔŋni, 3ka n chɛ ka a po Yawɛ ŋun nyɛ Naawuni ŋun nam zuɣusaa mini tiŋgbani ŋɔ ni a ku kpuɣi n ni kana ti be Keenannim’ shɛb’ ni ŋɔ bipuɣiŋga n-ti m bia Yisahaku ka o niŋ o paɣa. 4Amaa ni a ni chaŋla n ya n dɔɣiriba sani ti bo paɣ’ na ti ti m bia Yisahaku ka o niŋ o paɣa.”
5Ka o nachin’ kpɛm’ maa daa bɔh’ o, “Ka paɣ’ maa yi ti bi saɣi ni o doli ma kuli tiŋgbɔn shɛl’ ni a ni be ŋɔ na, man’ zaŋm’ a bia maa kulis’ a ya maa?”
6Ka Ibrahimma yɛl’ o, “Miri ka a zaŋ m bia maa kulisi nimaani. 7Yawɛ ŋun nyɛ Naawuni ŋun be alizanda ni ŋɔ n-daa yihi ma m ba yiŋa ni n dɔɣiri’ tiŋ’ ni na, ka po n-yɛli ma, ‘N ni ti zaŋ tiŋgbɔŋ ŋɔ ti a zuliya.’ O ni tim o malaika ka o daŋ a tooni, ka a chaŋ nimaani ti kpuɣi paɣ’ na nti ti m bia maa ka o niŋ o paɣa. 8Amaa paɣ’ maa yi ti bi saɣi ni o dol’ a na, dindina a yi m pɔri ŋɔ taali ni; ka lee miri ka a zaŋ m bia maa kulisi nimaani.” 9Ka Ibrahimma nachin’ kpɛm’ maa daa zaŋ o nuu niŋ Ibrahimma gbalipina lɔŋni, ka po pɔri zaŋ chaŋ o ni yɛli shɛm maa polo.
10Di saha ka nachin’ kpɛm’ maa daa zaŋ o dan’ Ibrahimma laakumnim’ pia, ka deei pin’ suma balibu kam o sani n-yiɣisi chaŋ Nahɔr ya din be Mɛsopoteemia tiŋgbɔŋ ni la. 11Saha shɛli paɣiba ni siɣiri kuliga zaawuni ka o daa chɛ ka laakumnim’ maa gbani tiŋ’ tariga kɔbiliga gbini. 12Ka o daa yɛli, “Yawɛ ŋun nyɛ n dan’ Ibrahimma Naawuni ŋɔ, n suhir’ a, tim ma nasara zuŋɔ dabisili ŋɔ, ka niŋ n dan’ Ibrahimma nirilim maŋli. 13N ni ʒe kɔbiliga ŋɔ gbini, ka yaŋɔ paɣisara ti kana ni bɛ ti ŋɔŋ kom. 14N yi ti yɛli bɛ ni paɣisar’ so, ‘N suhir’ a, suum’ a koyuli ŋɔ zali ka n nyu,’ ka o saɣi ka yɛli, ‘Nyuma, ka chɛ ka n tooi shɛl’ na ti ti a laakumnim’ ŋɔ gba ka bɛ nyu;’ nyin’ chɛ ka ŋuna n-nyɛ a ni bɔri ni so niŋ a dabili Yisahaku paɣ’ maa. Dina n-ni chɛ ka m baŋ ni a niŋ n dan’ maa nirilim maŋli.”
15O noli daa na bi lu tiŋa, ka Ribɛka ŋun daa nyɛ Bɛtuɛl bipuɣiŋga la paana, ka koyuli tam o bɔɣusapiŋ zuɣu. Bɛtuɛl mi daa nyɛla Ibrahimma tizo Nahɔr min’ o paɣ’ Milika bidibiga. 16Paɣisarili maa daa viɛl’ pam, ka lan nyɛ paɣipiɛliga ŋun mini doo na bi dɔni. Ka o daa chaŋ kɔbiliga maa ni nti ŋɔŋ kom du na. 17Di saha ka nachin’ kpɛm’ maa daa guui ti tuh’ o soli yɛl’ o, “N suhir’ a, tim ma a koyuli ŋɔ ni kom biɛla ka n nyu.”
18Ka Ribɛka daa suug’ o koyuli maa na yomyom gbibi ka yɛl’ o, “N dana, nyuma.” 19O ni daa chɛ ka o nyu n-naai nyaaŋa, ka o daa lan yɛl’ o, “N ni ŋɔŋ kom ti a laakumnim’ ŋɔ ka bɛ gba nyu hal ti tiɣi.” 20Ka o daa kpaai kom maa n-niŋ laakumnim’ maa kɔnyuribin’ ni yomyom, ka lan guui lab’ kɔbiliga maa ni ni o ti ŋɔŋ na yaha n-daa ŋɔŋ kom ti o laakumnim’ maa zaa. 21Ka nachin’ kpɛm’ maa daa kul maag’ o ni n-lihir’ o ni o nya Yawɛ chɛ ka o dila nasara o chandi maa ni maa bee.
22Laakumnim’ maa ni daa nyu kom maa naai, ka nachin’ kpɛm’ maa zaŋ nyee ni baŋa din nyɛ salima ka di tibisim nyɛ binzahindigu pirigili mini bans’ ayi din nyɛ salima ka di tibisim nyɛ binzahindigu bupia ti o ni o pir’ o nuhi ni, 23ka yɛl’ o, “Wuhim’ ma a ba ni nyɛ so. Duri be a ba yiŋa ka ti ni gbe nimaani?”
24Ka Ribɛka daa yɛl’ o, “N nyɛla Bɛtuɛl bipuɣiŋga. Bɛtuɛl mi daa nyɛla Nahɔr mini Milika bidibiga.” 25O daa lan yɛli, “Ti mali taɣitaɣi mini mɔri, ka palo beni ka yi ni gbe.”
26Ka nachin’ kpɛm’ maa daa zaŋ o zuɣu silim tiŋa n-jɛm Yawɛ 27ka yɛli, “M paɣiri Yawɛ ŋun nyɛ n dan’ Ibrahimma Naawuni ŋun yu n dan’ maa yurilim maŋli din ka kpee, ka ʒe o yim ŋɔ. Ka zaŋ chaŋ m mi polo, Yawɛ kul zaŋ ma mi na ti kpɛhi n dan’ maa dɔɣiriba yiŋa.”
28Ka paɣisarili maa daa guui chaŋ ti zaŋ yɛlli ŋɔ yɛl’ o ma yiŋnima. 29Ribɛka daa mali tizɔdoo ka o yuli booni Leeban. Ka Leeban daa guui yi n-chaŋ nachin’ kpɛm’ maa sani kɔbiliga maa gbini. 30Leeban ni daa nya nintua la mini bansi la, ka wum o tizɔpaɣa Ribɛka ni yɛli ni doo maa yɛl’ o shɛm zuɣu, ka o daa guui chaŋ doo maa sani nti nya ka o ʒiɛla laakumnim’ maa sani kɔbiliga maa gbini. 31Ka o daa yɛli nachin’ kpɛm’ maa, “Nyin’ ŋun nyɛ Yawɛ daalibarika nir’ ŋɔ, bɔ n-niŋ ka a kpalim ʒe sambani ŋɔ ni? Kpɛmina, dama m pun mali duu zal’ a, ka mali laakumnim’ ŋɔ gba biɛhigu shee zali.”
32Ka nachin’ kpɛm’ maa daa chaŋ ti kpe yili maa ni, ka Leeban daa paai laakumnim’ maa ʒiya, ka niŋ taɣitaɣi mini mɔri ti o ni o ti laakumnim’ maa. Di nyaaŋa ka Leeban daa tooi kom na ti ti o mini bɛn daa be o sani ni bɛ paɣi bɛ naba. 33Ka bɛ daa ti zaŋ bindirigu na ti zali nachin’ kpɛm’ maa ni o di, ka o yɛli, “Di yi pa ni n yɛlila daliri din tahi ma na, n ku di bindirigu maa.”
Ka Leeban yɛl’ o, “Yɛlima.”
34Ka o yɛli, “N nyɛla Ibrahimma nachin’ kpɛma. 35Ka Yawɛ niŋ alibarika niŋ n dan’ maa ni pam ka o leei bundana. O ti o piɛri mini buhi ni niɣi ni anzinfa mini salima ni daba bɛn nyɛ dɔbba mini paɣiba ni laakumnim’ ni bunsi. 36Ka n dan’ maa paɣ’ Zara dɔɣi bidibiga ti o, o ninkurilim ŋɔ ni; ka n dan’ maa zaŋ o binshɛɣukam zaa ti o bia maa. 37Ka o daa chɛ ka m po pɔri ka o yɛli ma, ‘Miri ka a kpuɣi n ni kana ti be Keenannim’ shɛb’ tiŋgbɔŋ ni ŋɔ bipuɣiŋga ti m bia maa ka o niŋ o paɣa; 38amaa chamila n ya n dɔɣiriba sani ti bo paɣ’ na ti ti m bia maa ka o niŋ o paɣa.’ 39Ka n daa bɔhi n dan’ maa, ‘Ka paɣ’ yi ti bi saɣi n-doli ma na?’ 40Amaa ka o daa yɛli ma, ‘Yawɛ so n ni doli ŋɔ ni chɛ ka a min’ o malaika doli chaŋ, ka ti a nasara ka a kpuɣi paɣa n yaannim’ ya ni n dɔɣiriba sanna ti ti m bia maa. 41Amaa a ni yɛn niŋ shɛm yi pɔri ŋɔ taali ni nyɛla a yi chaŋ n dɔɣiriba maa sani, ka bɛ ti zaɣisi ni bɛ ku ti a paɣ’ na, dindina a yi m pɔri maa taali ni.
42“Ka n ni di paai kɔbiliga maa gbinna zuŋɔ, ka n yɛli, ‘Yawɛ ŋun nyɛ n dan’ Ibrahimma Naawuni ŋɔ, a yi ni ti ma nasara n chandi ŋɔ ni, 43n ni ʒe kɔbiliga ŋɔ gbini, ka paɣisar’ so yi ti kana ni o ti ŋɔŋ kom, ka n yɛl’ o, “N suhir’ a, niŋm’ a koyuli ŋɔ ni kom biɛla ti ma ka n nyu,” 44ka o yɛli ma, “Nyuma, ka chɛ ka n ŋɔŋ ti a laakumnim’ ŋɔ gba ka bɛ nyu,” nyin’ chɛ ka ŋuna n-nyɛ nyin’ Yawɛ ni bɔri ni so leei n-dan’ bia paɣa maa.’ 45Yɛtɔɣa maa di na kul bela n suhu ni, ka Ribɛka paana, ka o koyuli tam o bɔɣusapiŋ zuɣu, ka o gari siɣi kɔbiliga maa ni ti ŋɔŋ kom na. Ka n yɛl’ o, ‘N suhir’ a, tim ma kom ka n nyu.’ 46Ka o dii suug’ o koyuli maa o bɔɣusapiŋ zuɣu na ti ma ka yɛli, ‘Nyuma, ka chɛ ka n ŋɔŋ shɛli ti a laakumnim’ ŋɔ gba ka bɛ nyu.’ Ka n di nyu ka chɛ ka o ŋɔŋ na ti ti n laakumnim’ maa gba ka bɛ nyu. 47Di saha ka m bɔh’ o, ‘Ŋun’ bia n-lee nyɛ a?’ Ka o yɛli ma, ‘N nyɛla Bɛtuɛl bipuɣiŋga. Bɛtuɛl mi daa nyɛla Nahɔr mini Milika bidibiga.’ Ka n zaŋ nintua m-pir’ o, ka zaŋ bansi pir’ o. 48Di saha ka n di zaŋ n zuɣu silim tiŋa n-jɛm Yawɛ, ka paɣi ŋun’ Yawɛ ŋun nyɛ n dan’ Ibrahimma Naawuni ŋun wuhi yɛlimaŋli so’ shɛli n ni yɛn doli kpuɣi ŋuna n dan’ maa dɔɣim bipuɣiŋga nti ti o bia maa. 49Dinzuɣu yi yi ni niŋ n dan’ maa din tuhi ni din nyɛ yɛlimaŋli, yin’ yɛlim’ ma, ka yi yi ku niŋ o, yin’ lan yɛlim’ ma. Ka n zaŋ kpa n nudirigu polo bee n nuzaa polo.”
50Ka Leeban mini Bɛtuɛl daa yɛl’ o, “Yɛlli ŋɔ ni yila Yawɛ sani ŋɔ na, dindina ti ku tooi yɛl’ a din bie bee din viɛl’ zaŋ chaŋ di polo. 51Nyama, n-nyɛ Ribɛka, zaŋm’ o kuli nti chɛ ka o leeg’ a dan’ bia maa paɣa kaman Yawɛ ni yɛli shɛm maa.” 52Ibrahimma nachin’ kpɛm’ maa ni daa wum bɛ yɛtɔɣa maa, ka o zaŋ o zuɣu silim tiŋa n-jɛm Yawɛ. 53Di saha ka nachin’ kpɛm’ maa daa yihi anzinfa mini salima binyara ni chinchina ti Ribɛka; ka ti o tizɔdoo maa min’ o ma gba nachiinsi binshɛŋa din liɣiri galisi pam.
54Di nyaaŋa ka o mini ninvuɣ’ shɛb’ bɛn daa dol’ o la daa naanyi di ka nyu, ka gbe nimaani. Ka biɛɣu daa neei ka o yiɣisi ka yɛli ba, “N suhiri soli ni n labi n dan’ sani.”
55Ka Ribɛka tizɔdoo maa min’ o ma daa yɛli, “Chɛ ka paɣisarili maa na kpalim be ti sani daba ayi kaman biɛɣu pia pahi ka naanyi chaŋ.”
56Amaa ka nachin’ kpɛm’ maa yɛli ba, “Yawɛ ni ti ma nasara shɛm ŋɔ zuɣu, di bi simdi ni yi chɛ ka n lan kpalim be kpe, timiya ma soli ka n labi n dan’ sani.”
57Ka bɛ yɛl’ o, “Chɛ ka ti boli paɣisarili maa na nti bɔh’ o nya.” 58Ka bɛ daa boli Ribɛka na nti bɔh’ o, “A ni doli doo ŋɔ chaŋ?”
Ka o garigi yɛli,
“N ni dol’ o chaŋ.”
59Ka bɛ daa chɛ ka bɛ tizɔpaɣ’ Ribɛka min’ o yiŋ’ dab’ paɣa doli Ibrahimma nachin’ kpɛm’ maa mini ninvuɣ’ shɛb’ bɛn daa dol’ o maa. 60Ka bɛ daa suhi alibarika suhigu ti Ribɛka n-yɛli:
“Ti tizɔpaɣa,
Naawuni chɛ ka
a leei niriba tusatusa
ni tuhi’ piapia ma!
Naawuni chɛ ka a zuliya
ti nyaŋ bɛ dimnima.”
61Ka Ribɛka min’ o dab’ bipuɣinsi daa yiɣisi m-ba laakumnima n-doli nachin’ kpɛm’ maa ka o zaŋ o lu yiŋ’ soli.
62Di saha Yisahaku daa yila Bɛrilahairoi na nti be Nɛgɛb. 63Ka ŋun’ Yisahaku daa ti yi nti be samban’ ni zaawuni n-tɛhir’ o suhu ni, ka daa ti kpuɣ’ o zuɣu lihi nya ka laakumnim’ kanna. 64Ka Ribɛka daa kpuɣ’ o zuɣu lihi nya Yisahaku, ka sheei laakum zuɣu zani, 65ka bɔhi Ibrahimma nachin’ kpɛm’ maa, “Ka ŋuni n-lee be kpe ha palo ni n-chani tuhiri ti soli ŋɔ na?”
Ka nachin’ kpɛm’ maa yɛl’ o, “N dana m-bala.” Ka Ribɛka daa zaŋ sariga pa n-lims’ o ninni.
66Ka Ibrahimma nachin’ kpɛm’ maa daa yɛli Yisahaku o ni niŋ shɛlikam zaa. 67Di saha ka Yisahaku daa zaŋ Ribɛka ti kpɛh’ o tanti suɣili ni. Ka Yisahaku daa zaŋ Ribɛka n-leeg’ o paɣa, ka yur’ o pam, ka di daa chɛ ka o nya suhukpaŋsibo o ma kum la nyaaŋa.",https://www.bible.com/bible/2264/GEN.24.DBWDB
PILIGU 25,"Ibrahimma zuliya shɛb’ bɛn pahi
(1 Yɛlikura 1.32-33)
1Ibrahimma daa lan kpuɣi paɣ’ so. O yuli n-daa booni Kɛtuura. 2Ka o daa dɔɣi Zimiran mini Jokishan ni Mɛdan ni Midian ni Ishibak ni Shua. 3Ka Jokishan daa nyɛ Shiiba mini Dɛdan ba. Ka Dɛdan bihi daa nyɛ Ashurim mini Lɛtushim ni Liummim. 4Ka Midian mi bihi daa nyɛ Ɛfa mini Ɛfɛr ni Hanok ni Abida ni Ɛldaa. Bɛmbɔŋɔ zaa daa nyɛla Kɛtuura bihi min’ o yaansi.
5Ka Ibrahimma daa zaŋ o ni su binshɛlikam zaa ti Yisahaku. 6Amaa o paɣ’ shɛb’ bɛn kpalim la bihi bɛna, pina ka o daa ti ba, o ni daa na be o nyɛvil’ ni saha shɛli. Ka o daa chɛ ka o bihi bɛn kpalim maa chaŋ ti be tiŋgbɔŋ maa ni wulimpuhili polo ka chɛ Yisahaku.
Ibrahimma kum ni o sɔɣibu yɛla
7Ibrahimma yuma daa nyɛla yuun’ kɔbiga ni pisopɔinnaanu. 8O daa kurigimi zaa ka naanyi kpi m-pah’ o yaannim’ zuɣu. 9Ka Yisahaku mini Ishimail bɛn daa nyɛ o bidibisi la daa zaŋ o ti sɔɣi Makipɛla siliga din daa be Zɔhar ŋun daa nyɛ Hiti nir’ la bia Ɛfurɔn palo din be Mamri wulimpuhili polo la ni. 10 Ibrahimma n-daa da palo maa Hitinim’ sani. Nimaani ka bɛ daa sɔɣi Ibrahimma min’ o paɣ’ Zara. 11Ibrahimma kum nyaaŋa, Naawuni daa niŋ alibarika niŋ o bia Yisahaku ni. Yisahaku daa bela Bɛrilahairoi.
Ishimail zuliya
(1 Yɛlikura 1.28-31)
12Ibrahimma bia Ishimail ŋun nyɛ Haga, Zara dab’ paɣa ŋun daa nyɛ Ijipti paɣ’ ni daa dɔɣ’ so la zuliya m-bɔŋɔ. 13Ishimail bidibisi yuya kaman bɛ ni daa dɔɣ’ ba pa tab’ shɛm m-bɔŋɔ: Nɛbaiɔt ŋun daa nyɛ o bituuli la mini Kɛdar ni Adibiil ni Mibisam 14ni Mishima ni Duma ni Masa 15ni Hadad ni Tɛma ni Jɛturi ni Nafish ni Kɛdɛma. 16Bɛna n-daa nyɛ Ishimail bidibisi, ka bɛ daa zaŋ bɛ yuya m-boli bɛ tiŋkpansi mini bɛ ni daa be luɣ’ shɛŋa. Bɛ daa nyɛla toondaannim’ pinaayi bɛ zuliyanim’ ni. 17Ishimail daa niŋla yuun’ kɔbiga ni pihitanaayopɔin, ka naanyi kpi m-pah’ o yaannim’ zuɣu. 18O zuliya daa bela Havila mini Shur luɣ’ shɛli din daa tuhi Ijipti dɛde zaŋ labi Asiria polo la. Nimaani ka bɛ daa chaŋ ti be ka chɛ Ibrahimma zuliya bɛn zaa kpalim la.
Iso mini Yaakubu dɔɣibu
19Ibrahimma bia Yisahaku zuliya ni nyɛ shɛm m-bɔŋɔ: Ibrahimma n-daa nyɛ Yisahaku ba. 20Yisahaku daa nyɛla yuun’ pihinahi nira saha shɛl’ o ni daa kpuɣi Ribɛka ŋun daa nyɛ Bɛtuɛl Aram nir’ ŋun daa yi Mɛsopoteemia la na bipuɣiŋga la. Ribɛka daa nyɛla Leeban ŋun nyɛ Aram nir’ la tizɔpaɣa. 21Ka Yisahaku daa suhi Yawɛ ti o paɣ’ maa, dama o daa nyɛla paɣiŋoo; ka Yawɛ daa deeg’ o suhigu maa, ka chɛ ka o paɣ’ Ribɛka niŋ pua. 22Ka bihi daa ti var’ o pul’ ni ka o yɛli, “Di yi yɛn nyɛ ŋ-ŋɔ n ni be?” Ka o daa chaŋ ni o ti bɔhi Yawɛ nya. 23 Ka Yawɛ daa yɛl’ o,
“Zuliya ayi m-be a pul’ maa ni.
Niriba ayi ka a ti yɛn dɔɣi,
ka bɛ ni ti woligi.
Yino ni ti mali kpiɔŋ gari yino;
ka kpɛm’ ni ti ŋmaligi
jɛm biasani.”
24Ka Ribɛka dɔɣibu dali daa ti paai, ka jahi m-be o pul’ ni. 25Ka ŋun daŋ tooni daa yina m-mɔha, ka o niŋgbuŋ zaa mali kɔbiri m-be kaman biŋkɔbigu kɔbiri siturili la; ka bɛ daa bol’ o yuli Iso. 26Ka o tizo daa gbib’ o napɔŋkpaa n-dol’ o yina; ka bɛ daa bol’ o mi yuli Yaakubu. Yisahaku daa nyɛla yuun’ pihiyɔbu nira saha shɛli Ribɛka ni daa dɔɣi jahi maa.
Iso zaŋ o kpamdi taɣi bindirigu
27Bihi maa ni daa ti zooi, Iso daa niŋla tɔha biiŋa ŋun daa kul be mɔɣu ni; ka Yaakubu mi be baalim m-be yiŋa. 28Yisahaku daa yurila Iso, dama o daa yuri mɔɣu ni nimdi pam, ka Ribɛka mi daa yuri Yaakubu.
29Dahin shɛli ka Yaakubu daa ti duɣi ʒiɛri, ka Iso yi mɔɣu ni na ka kum wum o pam, 30ka o daa yɛli Yaakubu, “Niŋm’ a ʒiɛri din mɔhi ŋɔ ti ma ka m piɛbi, dama kum wum ma pam.” Dinzuɣu ka bɛ daa bol’ o Ɛdom.
31Ka Yaakubu daa yɛl’ o, “Zaŋm’ a kpamdi ti ma pɔi.”
32Ka Iso yɛl’ o, “M mini kum kul chɛ tab’ la kpe ni kpe, ka buchi bɔ ka kpamdi lan yɛn ku ma?”
33 Ka Yaakubu yɛl’ o, “Faashee ka a po.” Ka Iso daa shiri po, ka zaŋ o kpamdi maa ti Yaakubu. 34Ka Yaakubu daa zaŋ bɔrɔbɔro mini tuya ʒiɛri maa ti Iso ka o di ka nyu, ka yiɣisi chaŋ o chandi shee. Lala ka Iso daa niŋ ʒiɛm o kpamdi maa.",https://www.bible.com/bible/2264/GEN.25.DBWDB
PILIGU 26,"Yisahaku be Gɛra
1Kum daa ti lan lu tiŋgbɔŋ maa ni. Di daa nyɛla kum din pahi din daa pun lu Ibrahimma ʒiɛman’ ni la zuɣu. Ka Yisahaku daa chaŋ Filistianim’ Naa Abimilɛk sani Gɛra. 2Ka Yawɛ daa ka Yisahaku sanna ti yɛl’ o, “Di chaŋ Ijipti, kpalim be tiŋgban’ shɛli ni n ni yɛn wuh’ a. 3 Kul be tiŋgbani ŋɔ ni, ka m be a sani, ka niŋ alibarika niŋ a ni, ka zaŋ tiŋgbana ŋɔ zaa ti a min’ a zuliya, ka chɛ ka n ni daa lo a ba Ibrahimma alikauli shɛl’ la pali. 4N ni chɛ ka a zuliya nabi m-be kaman saŋmarisi la. N ni zaŋ tiŋgbana ŋɔ zaa ti a zuliya maa, ka dunia ŋɔ zuliya kam zaa ni ti nya alibarika la a zuliya maa zuɣu, 5Ibrahimma ni daa deei n noli ka doli n zalikpana mini n zaligu shɛŋa din pahi la zuɣu.”
6Dinzuɣu ka Yisahaku daa kpalim be Gɛra. Ka nimaani nim’ ni daa ti bɔh’ o bɔhigu zaŋ chaŋ o paɣ’ polo, 7 o daa yɛlimi, “O nyɛla n tizɔpaɣa,” dama o daa zɔrila dabiɛm ni o yɛli ni o paɣa m-bala. O daa tɛhimi ni o yi yɛl’ lala, di pa shɛli ka nimaani nim’ maa ti ku o Ribɛka zuɣu, dama o daa nyɛla paɣ’ viɛlli. 8Yisahaku ni daa be nimaani ka di niŋ daba ayi ha, ka Filistianim’ Naa Abimilɛk daa ti lihi takɔro ni nya ka Yisahaku diɛmd’ o paɣ’ Ribɛka. 9Ka Abimilɛk daa tim ti boli Yisahaku na ti bɔh’ o, “O nyɛla a paɣa; ka bɔ n-niŋ ka a yɛli ni o nyɛla a tizɔpaɣa?”
Ka Yisahaku garigi yɛl’ o, “N tɛhimi ni n yi yɛli ni m paɣa m-bala, bɛ ni ku ma o zuɣu.”
10Ka Abimilɛk daa bɔh’ o, “Tuun’ bɔ ka a lee tum ti maa? Di pa shɛli ka yaŋɔnim’ ni so di zaŋ a paɣ’ maa dɔni. A naan chɛ ka di taali ʒin’ ti zuɣu.” 11Dinzuɣu ka Abimilɛk daa kpah’ o niriba zuɣu ni yɛli, “Ŋunkam niŋ doo ŋɔ bee o paɣ’ ŋɔ shɛli, bɛn’ kum’ o.”
12Ka Yisahaku daa ko bɛ tiŋgbani maa ni biri n-daa ti kpuɣi di daatam ka di gari o ni daa zaŋ shɛm biri maa ʒii bukɔbiga zuɣu. Ka Yawɛ daa niŋ alibarika niŋ o ni. 13Ka o nyamma daa yɛligi ka o leei bundana. 14O daa mali piɛri mini niɣi pam ni tumtumdiba gba pam, ka Filistianim’ daa ti zabir’ o nyuli di zuɣu. 15Filistianim’ maa daa ŋari kɔbil’ shɛŋa o ba Ibrahimma ni daa na be o nyɛvili ni ka o tumtumdiba gbi la.
16Di saha ka Abimilɛk daa yɛli Yisahaku, “Yiɣisim’ ti sani, dama a mali kpiɔŋ gari ti.” 17Dinzuɣu ka Yisahaku daa yiɣisi chaŋ ti ʒini Gɛra vinvamli ni. 18Ka Yisahaku daa lan lab’ gbi kɔbil’ shɛŋa bɛ ni daa pun gbi o ba Ibrahimma ʒiɛman’ ni la, dama Filistianim’ n-daa ŋar’ li Ibrahimma kum nyaaŋa. Ka Yisahaku daa zaŋ o ba ni daa zaŋ yu’ shɛŋa bol’ kɔbilisi maa la n-lan bol’ li.
19Amaa ka Yisahaku biŋkɔbiguliba daa gbi kɔbiliga vinvamli maa ni n-nya kom. 20Ka Gɛra biŋkɔbiguliba daa kana ti niŋ Yisahaku biŋkɔbiguliba maa naŋgbankpeeni yɛli, “Ti kom m-bala.” Dinzuɣu ka Yisahaku daa boli kɔbiliga maa yuli Ɛsɛk, bɛ ni daa niŋ o naŋgbankpeeni maa zuɣu.
21Di nyaaŋa ka Yisahaku biŋkɔbiguliba maa daa lan gbi kɔbil’ shɛli, ka bɛ daa lan niŋ ba naŋgbankpeeni di zuɣu; dinzuɣu ka Yisahaku daa boli kɔbiliga maa yuli dimdi kɔbiliga. 22Ka o daa yiɣisi tirisi tooni nti lan gbi kɔbil’ shɛli, ka so daa bi lan niŋ o naŋgbankpeeni di zuɣu yaha; dinzuɣu ka o daa boli di mi yuli Rɛhɔbɔt ka yɛra, “Yawɛ yipa ti ti luɣ’ shɛli din mali palo pumpɔŋɔ, ka ti ni tɔŋ tiŋgbani ŋɔ ni.”
23Ka Yisahaku daa ti yiɣisi nimaani chaŋ Bɛrishiiba. 24Ka Yawɛ daa ka o sanna dindali maa yuŋ ti yɛl’ o, “Mani n-nyɛ a ba Ibrahimma Naawuni, di zɔri dabiɛm, n ni be a sani, ka niŋ alibarika niŋ a ni, ka chɛ ka a zuliya nab’ pam n dabili Ibrahimma zuɣu.” 25Ka Yisahaku daa me sara maligu bimbini zali nimaani jɛm Yawɛ, ka zaŋ o tanti suɣili kpa nimaani. Ka o tumtumdiba daa lan gbi kɔbil’ shɛli nimaani yaha.
Yisahaku mini Abimilɛk lo tab’ alikauli
26 Di saha ka Abimilɛk min’ o saawaralana Ahuzat ni o sapashin’ kpɛm’ Fikol daa yi Gɛra chaŋ Yisahaku sani. 27Ka Yisahaku daa bɔhi ba, “Bɔzuɣu ka yi ka n sanna, yi daa bi je ma mi ka kari ma yi ya?”
28Ka bɛ garigi yɛl’ o, “Ti mi ka biɛhiŋ kani ni Yawɛ be a sani, dinzuɣu chɛ ka ti min’ a laɣim lo tab’ alikauli 29ni a ku niŋ ti zaɣ’ biɛɣu kaman ti gba ni daa bi shih’ a bee n-niŋ a shɛli, amaa ka naɣ’ niŋ a la zaɣ’ viɛlli hal ti chɛ ka a yi n-chaŋ ni alaafee la. Pumpɔŋɔ Yawɛ niŋ alibarika niŋ a ni.” 30Ka Yisahaku daa niŋ ba saani ka bɛ di ka nyu. 31Ka biɛɣ’ daa neei ka bɛ daŋ yiɣisibu lo tab’ alikauli, ka Yisahaku daa chɛbisi ba ka bɛ kuli ni suhudoo.
32Ka Yisahaku tumtumdiba daa ka o sanna dindali maa ti yɛl’ o bɛ ni gbi kɔbil’ shɛli yɛla, ka yɛli, “Ti nya kom.” 33Ka o daa boli kɔbiliga maa yuli Shiiba. Dinzuɣu ka bɛ booni tiŋ’ maa yuli Bɛrishiiba hal ni zuŋɔ.
Iso kpuɣi tinzun paɣiba
34Iso ni daa ti paai yuun’ pihinahi saha shɛli ka o daa kpuɣi Judit ŋun daa nyɛ Hiti nir’ ŋun yuli daa booni Bɛri la bipuɣiŋga mini Basɛmat ŋun gba nyɛ Hiti nir’ ŋun yuli daa booni Ɛlɔn la bipuɣiŋga. 35Ka bɛ daa ti Yisahaku mini Ribɛka suhusaɣiŋgu pam.",https://www.bible.com/bible/2264/GEN.26.DBWDB
PILIGU 27,"Yisahaku niŋ alibarika niŋ Yaakubu ni
1Yisahaku ni daa ti kurigi ka o nina niŋ liti, ka o bi lan tooi nyari viɛnyɛliŋga saha shɛli, ka o daa bol’ o bituuli Iso na ti yɛl’ o, “M bia.”
Ka o saɣi yɛli, “N nyɛ ma.”
2Ka Yisahaku yɛl’ o, “Nyama, n kurigiya, m mi ku tooi baŋ n kum dali. 3Dinzuɣu pumpɔŋɔ zaŋm’ a mɔgɔr’ nɛma min’ a tɔbu ni a lɔɣu chaŋ mɔɣu ni ti ku mɔɣu ni valiga na 4nti duɣi n ni yuri bindir’ nyaɣisili shɛli n-zaŋ na ti ti ma ka n di, ka niŋ alibarika niŋ a ni pɔi ka naanyi kpi.”
5Yisahaku ni daa yɛr’ o bia Iso maa, ka Ribɛka beni wumda. Dinzuɣu saha shɛli Iso ni daa yi n-chaŋ mɔɣu ni ni o ti ku nimdi maa na, ka Ribɛka daa yɛl’ o bia Yaakubu, 6“N wum ka a ba yɛr’ a biɛli Iso, 7‘Bom’ mɔɣu ni nimdi na ti duɣi n ni yuri bindir’ shɛli, ka n di ka niŋ alibarika niŋ a ni Yawɛ tooni pɔi ka naanyi kpi.’ 8Dinzuɣu pumpɔŋɔ m bia, wummi n noli n ni yɛn wuh’ a shɛm ŋɔ ni. 9Cham’ biŋkɔbiri la sani ti gbahi bubihi pol’ ayi ti ma na ka n zaŋ ba duɣi bindir’ nyaɣisili shɛli a ba ni yuri pam; 10ka a zaŋ li ti ti a ba ka o di, ka niŋ alibarika niŋ a ni pɔi ka naanyi kpi.”
11Amaa ka Yaakubu yɛl’ o ma Ribɛka, “Nyama, m biɛli Iso niŋgbuna mali kɔbiri pam, ka m mi niŋgbuna be polipoli. 12Di pa shɛli ka m ba ti shihi ma, ka di yi niŋ lala, di ni wuhi ni n mal’ o la ansarisi maa; ka di ni chɛ ka o yɛli noli ti ma ka pa ni o niŋ alibarika niŋ n ni.”
13Ka o ma yɛl’ o, “M bia, chɛ ka bɛ ni yɛn yɛl’ a no’ shɛli maa doli ma, nyin’ dee doli n ni wuh’ a shɛm maa, ka chaŋ ti gbahi bubihi pola maa ti ma na.” 14Ka o daa chaŋ ti gbahi ba na ti ti o ma; ka o ma daa zaŋ ba duɣi bindir’ nyaɣisili shɛli o ba ni yuri pam. 15Di saha ka Ribɛka daa zaŋ o bituuli Iso binyɛr’ suma din be o sani yiŋa n-yɛl’ o bia Yaakubu ŋun nyɛ biasani maa; 16ka zaŋ bubihi pola maa gbandi pɔb’ o nuchɛhi min’ o nyiŋgoli; 17ka daa zaŋ bindir’ nyaɣisili maa min’ o ni mali bɔrɔbɔro shɛli ti o bia Yaakubu.
18Di saha ka Yaakubu daa chaŋ o ba sani ti bol’ o, “M ba!”
Ka o saɣi ka bɔh’ o, “Ka m bi’ ŋuni n-lee bala?”
19Ka Yaakubu daa yɛl’ o ba, “Mani a bituuli Iso. M pun niŋ a ni yɛli ma shɛm maa. Yiɣisim’ ʒini di m mɔɣu ni nimdi maa, ka niŋ alibarika niŋ n ni.”
20Amaa ka Yisahaku bɔh’ o bia maa, “M bia, ka wula ka a lee niŋ nya li yomyom lala?”
Ka o garigi yɛl’ o, “Yawɛ ŋun nyɛ a Naawuni ŋɔ n-ti ma di nasara maa.”
21Ka Yisahaku yɛli Yaakubu, “M bia, saɣisim’ mirina ka n shih’ a nya a shiri nyɛla m bia Iso bee a pa o.” 22Ka Yaakubu daa saɣisi mir’ o ba Yisahaku, ka o shih’ o ka yɛli, Kukoli ŋɔ nyɛla Yaakubu kukoli, amaa nuhi ŋɔ nyɛla Iso nuhi. 23Ka o daa bi tooi baŋ o, dama o nuhi daa malila kɔbiri ŋ-ŋman’ o biɛli Iso nuhi. Ka o daa yɛn niŋ alibarika niŋ o ni 24ka lan bɔh’ o, “A shiri nyɛla m bia Iso?”
Ka o garigi yɛli, “Mani m-bala.”
25Di saha ka o daa yɛl’ o, “Zaŋm’ li ti ma na, ka n ŋubi m bia mɔɣu ni nimdi, ka niŋ alibarika niŋ a ni.” Ka Yaakubu daa zaŋ li ti o ka o di, ka o zaŋ wain pah’ o ka o nyu. 26Di saha ka o ba Yisahaku daa yɛl’ o, “M bia, mirim’ na ti mɔɣisi n kpariŋ.” 27 Ka o daa mir’ o ti mɔɣis’ o kpariŋ; ka Yisahaku wum o binyɛra ʒiɛɣu ka niŋ alibarika niŋ o ni ka yɛli,
“Wummi m bia ʒiɛɣu,
di ŋmanila Yawɛ ni niŋ alibarika niŋ mɔ’ shɛl’ ni ʒiɛɣu.
28Naawuni tim’ a sakom din mal’ alibarika,
ka chɛ ka a tiŋgbani vuhira.
Naawuni tim’ a kawana mini wain pam.
29Naawuni chɛ ka niriba balibu kam jɛm a,
ka chɛ ka zuliya kam damd’ a tiŋa.
Naawuni chɛ ka a su a dɔɣiriba,
ka chɛ ka a mabihi damd’ a tiŋa.
Ninvuɣ’ shɛb’ bɛn tu a,
Naawuni ŋun’ tum’ ba,
ka ninvuɣ’ shɛb’ bɛn niŋ alibarika niŋ a ni,
Naawuni ŋun’ niŋm’ alibarika niŋ bɛ ni.”
Iso suh’ o ba Yisahaku alibarika
30Yisahaku ni daa niŋ alibarika niŋ Yaakubu ni naai, ka Yaakubu ŋmalig’ o ba Yisahaku sani yi, di daa bi yuui ka o biɛli Iso yi o mɔɣu gɔbu maa paa’ na. 31Ka o gba daa duɣi o ni yuri bindir’ nyaɣisili shɛli n-zaŋ na ti ti o ba. O daa yɛlila o ba, “M ba, yiɣisim’ ŋub’ a bia mɔɣu ni nimdi ka niŋ alibarika niŋ n ni.”
32Ka o ba Yisahaku bɔh’ o, “Ŋuni n-lee bala?” Ka o yɛl’ o, “Mani a bituuli Iso.”
33Di saha ka Yisahaku ni daa dii sɔhiri ka o bɔhi, “Ka ŋuni n-lee pun go mɔɣu ku nimdi n-zaŋ na ti ti ma ka n ŋub’ di zaa, ka pun niŋ alibarika niŋ o ni pɔi ka a naanyi kana ŋɔ? O mi shiri nya alibarika.”
34Iso ni daa wum o ba ni yɛl’ o shɛm maa, ka o kum suhusaɣiŋgu kumsi pam ka yɛl’ o ba, “M ba, niŋm’ alibarika niŋ n gba ni.”
35Amaa ka o yɛl’ o, “A tizo pun kana ti yɔhim ma deeg’ a daalibarika.”
36 Ka Iso yɛli, “Buyi ka o ŋari ma maa. O yuli Yaakubu maa shiri ŋman’ o. O daa fa n kpamdi, ka lan fa n daalibarika.” Di saha ka o daa bɔh’ o ba, “Ka daɣila a bi chɛ alibarika shɛli zali ma?”
37Ka Yisahaku daa garigi yɛli Iso, “M pun zaŋ o leeg’ a dana, ka zaŋ o mabihi zaa leeg’ o daba; ka zaŋ kawana mini wain ti o. M bia, ka bɔ ka n ni tooi lan niŋ ti a mi?”
38 Ka Iso bɔh’ o ba, “M ba, ka daɣila alibarika zaɣ’ yini kɔŋko ka a kul mali? M ba, niŋm’ alibarika niŋ n gba ni.” Ka Iso daa duh’ o yee kum pam.
39 Di saha ka o ba Yisahaku daa yɛl’ o,
“A tiŋgbani ku vuhira,
ka maligim mi ku lur’ a tiŋgban’ ni.
40A takɔb’ zuɣu ka a yɛn dira,
ka jɛmd’ a tizo maa.
Amaa a yi zaɣis’ amaŋ’ zuɣu,
a ni yi o sulinsi ni.”
41Ka Iso daa je Yaakubu yɛlli, o ba ni daa niŋ alibarika shɛli niŋ o ni la zuɣu. Ka Iso daa yɛli, “Di ku lan yuui ka ti ba kpi, di saha n ni ku n tizo Yaakubu.”
42Amaa ka so daa zaŋ Ribɛka bituuli Iso ni yɛli shɛm maa ti yɛli Ribɛka, ka o daa tim ti bol’ o bia Yaakubu ŋun nyɛ biasani maa na ti yɛl’ o, “A biɛli Iso ni zaŋ shɛli maag’ omaŋ’ suhu nyɛla, o lɔrila nia ni o ku a. 43Dinzuɣu, m bia, wummi n ni yɛn wuh’ a shɛm ŋɔ, yiɣisim’ zo n-kuli n tizɔdoo Leeban sani Haran 44nti be nimaani hal ka a biɛli suhuyiɣisili maa ti chɛ, 45ka o suhu ti maai ka o tam a ni niŋ o shɛm maa yɛla. Di nyaaŋa ka n naan yi tim na ka bɛ ti zaŋ a na. Bɔzuɣu ka n yɛn kɔŋ m bidibis’ ayi zaa dahin yini?”
Yisahaku tim Yaakubu Leeban sani
46Di saha ka Ribɛka daa yɛli Yisahaku, “Hiti paɣiba ŋɔ zuɣu chɛ ka n suhu bi doya. Yaakubu yi kpuɣi Hiti paɣa ka o be kaman bɛmbɔŋɔ, bebu bukaata lan yɛn nyɛ bɔ n sani?”",https://www.bible.com/bible/2264/GEN.27.DBWDB
PILIGU 28,"1Di saha ka Yisahaku daa boli Yaakubu na ti niŋ alibarika niŋ o ni ka yɛl’ o, “Miri ka a kpuɣi Keenan paɣa. 2Yiɣisim’ chaŋ Mɛsopoteemia a ma ba Bɛtuɛl yiŋa nti kpuɣi a ma tizɔdoo Leeban bipuɣinsi ni yino niŋ a paɣa. 3Naawuni Kpiɔŋlan’ Naa niŋm’ alibarika niŋ a ni ka ti a nama, ka chɛ ka a zuliya nabi; ka a leei zuliya pam yaba. 4 O zaŋm’ o ni daa niŋ alibarika shɛli niŋ Ibrahimma ni la niŋ a min’ a zuliya bɛn be a san’ ni, ka yi deei tiŋgbɔn shɛli Naawuni ni daa zaŋ ti Ibrahimma, ka yi be di ni ŋɔ su!” 5Ka Yisahaku daa chɛ ka Yaakubu kuli Mɛsopoteemia Leeban ŋun daa nyɛ Bɛtuɛl Aram nir’ bia, ka nyɛ Yaakubu mini Iso ma Ribɛka tizɔdoo la sani.
Iso lan kpuɣi paɣ’ so
6Iso ni daa nya ka Yisahaku niŋ alibarika niŋ Yaakubu ni ka chɛ ka o kuli Mɛsopoteemia ni o ti kpuɣi paɣ’ nimaani maa, ka lan baŋ ni o ni daa niŋ alibarika niŋ o ni maa o daa yɛl’ o mi, “Miri ka a kpuɣi Keenan paɣa.” 7Ka o daa lan nya ka Yaakubu deeg’ o ba min’ o ma noli ka shiri kuli Mɛsopoteemia. 8Dinzuɣu Iso ni daa nya ka o ba Yisahaku nini bi tiɣi Keenan paɣiba maa, 9ka o daa chaŋ Ishimail zuliya ni ti kpuɣi Ibrahimma bia Ishimail bipuɣiŋga ŋun yuli daa booni Mahalat ka o tizɔdoo nyɛ Nɛbaiɔt la na ti pah’ o ni daa pun mali paɣ’ shɛb’ maa zuɣu.
Yaakubu zahim zahindi Bɛtɛl
10Ka Yaakubu daa yi Bɛrishiiba n-zaŋ kpa Haran polo. 11Ka o daa ti paai luɣ’ shɛli ka wuntaŋ’ lu ka o kpalim gbe nimaani dindali maa yuŋ. O daa piila kuɣ’ yini nimaani sɔŋ n-dɔni zaŋ o zuɣu kuɣ’ li gbihi. 12 Ka o daa ti zahim zahindi nya ka darigu ʒe tiŋa ka di zuɣusaa chaŋ ti tɔri alizanda, ka o nya ka Naawuni malaikanim’ dol’ li duri ka siɣirina. 13 Ka Yawɛ daa zani baɣil’ o ka yɛli, “Mani n-nyɛ Yawɛ ŋun nyɛ a yab’ Ibrahimma mini Yisahaku Naawuni, n ni zaŋ a ni do tiŋgban’ shɛli ni ŋɔ ti a min’ a zuliya; 14 ka a zuliya ni ti bemi kaman bihigu la, ka yi ni yɛligi kpa wulinluhili polo mini wulimpuhili polo ni nuzaa polo ni nudirigu polo, ka dunia ŋɔ zuliya zaa ni ti nya alibarika la a min’ a zuliya maa zuɣu. 15M bɔri ni a baŋ ni n ni be a sani, ka gbib’ a luɣ’ shɛlikam a ni yɛn chaŋ, ka ni ti zaŋ a labisi tiŋgbani ŋɔ ni na. Dama n kul ku chɛ a hal ti niŋ n ni lo a alikauli ni n ni niŋ a shɛm maa.”
16Di saha ka Yaakubu daa neei gom ni ka yɛli, “Yɛlimaŋli, Yawɛ bela kpe ka m bi mi!” 17Ka dabiɛm daa kpe o ka o yɛli, “Kpe nyɛla dabiɛm zɔbu shee! Kpe nyɛla Naawuni yiŋa. Alizanda dunoli m-bɔŋɔ.”
18Ka Yaakubu daa daŋ yiɣisibu asibaasi n-kpuɣi kuɣ’ shɛli o ni daa zaŋ kuɣ’ o zuɣu la sa nimaani, ka booi kpam bahi di zuɣu. 19O daa boli nimaani yul’ la Bɛtɛl. Amaa nimaani yuli daa pun boonila Luz. 20Di saha ka Yaakubu daa po pɔri yɛli, “Naawuni yi ni be n sani, ka gbib’ ma n ni chani luɣ’ shɛli ŋɔ, ka ti ma bindirigu ka n di, ka ti ma situra ka n ye, 21ka n ti lan labi m ba yiŋ’ yaha ni suhudoo, dindina Yawɛ n-ni nyɛ n Naawuni. 22Ka n ni zaŋ kuɣili ŋɔ sa luɣ’ shɛli ŋɔ ni leei nyin’ Naawuni yiŋa, ka a yi ti ma binshɛlikam zaa, biɛhiŋ kani, n ni yihi di bini pia kam ni zaɣ’ yini ti a.”",https://www.bible.com/bible/2264/GEN.28.DBWDB
PILIGU 29,"Yaakubu paai Leeban yiŋa
1Di saha ka Yaakubu daa yiɣisi lu soli gbaai chandi m-mali hal ti paai wulimpuhili polɔnim’ tiŋgbɔŋ ni. 2Ka o daa ti lihi nya kɔbiliga ka di do mɔɣu ni, ka piɛri tiɣisi do ʒii buta gil’ li, dama kɔbiliga maa ni kom ka bɛ daa ŋɔŋdi nyuhiri ba, ka kuɣ’ yɛlinli daa pa di noli zuɣu. 3Ka piɛri maa zaa daa yi ti laɣim nimaani na, piɛguliba maa paarila kuɣili maa kɔbiliga maa noli zuɣu sɔŋ ka ŋɔŋ kom ti piɛri maa, ka lan labisi kuɣili maa pa kɔbiliga maa noli zuɣu.
4Ka Yaakubu daa bɔhi piɛguliba maa, “M mabihi, ka tiŋkani ka yi lee yina?”
Ka bɛ yɛl’ o, “Ti yila Haran na.”
5Ka o bɔhi ba, “Yi mi Leeban Nahɔr bia la?”
Ka bɛ yɛl’ o, “Ti mi o.”
6Ka o bɔhi ba, “O be wula?”
Ka bɛ yɛl’ o, “O mal’ alaafee;” ka lan yɛli, “O bipuɣiŋga Reechɛl n-taɣiri piɛri kanna ŋɔ.”
7Ka Yaakubu yɛli, “Nyama, wuntaŋ’ ni n-na bɔŋɔ, biŋkɔbiri maa taɣ’ kuli yiŋ’ saha na bi paai, dinzuɣu ŋɔŋmiya kom ti piɛri maa ka bɛ nyu, ka yi zaŋ ba chaŋ ka bɛ ti ŋub’ mɔri.”
8Amaa ka bɛ yɛl’ o, “Ti ku tooi niŋ lala ka pa ni piɛri maa zaa laɣimmina pɔi ka bɛ naanyi paai kuɣili maa kɔbiliga maa noli, ka ti ŋɔŋ kom maa ti ba.”
9Yaakubu mini ba ni daa na kul tɔɣisiri saha shɛli maa, ka Reechɛl taɣ’ o ba piɛri paa’ na; dama ŋuna n-daa guli ba. 10Saha shɛli Yaakubu ni daa nya o ŋahiba Leeban bipuɣiŋga Reechɛl mini ŋun’ Leeban piɛri maa, o daa chaŋmi ti paai kuɣili maa kɔbiliga maa noli ka ŋɔŋ kom ti o ŋahiba Leeban piɛri maa ka bɛ nyu. 11Di nyaaŋa ka Yaakubu daa gbaai Reechɛl kpariŋ mɔɣisi ka kum suhupiɛlli kuhigu pam. 12Ka Yaakubu daa yɛli Reechɛl ni o nyɛla o ba dɔɣim, ka nyɛ Ribɛka bia. Ka Reechɛl daa guui kuli ti yɛl’ o ba.
13Leeban ni daa wum o tizɔpaɣ’ bia Yaakubu yɛla maa, ka o guui ka o sanna nti bɔb’ gbaag’ o m-mɔɣis’ o kpariŋ, ka zaŋ o kul’ o yiŋa. Ka Yaakubu daa yɛli Leeban binshɛlikam zaa. 14Ka Leeban yɛl’ o, “Yɛlimaŋli, a shiri nyɛla n ʒim.” Ka Yaakubu daa be o sani goli yini.
Yaakubu tum tuma ti Leeban Reechɛl mini Liya zuɣu
15Di saha ka Leeban daa bɔhi Yaakubu, “A ni nyɛ n dɔɣira maa zuɣu, a yɛn tumla tuma ti ma yoli? Yɛlim’ ma a ni bɔri ni n yo a shɛm?” 16Leeban daa malila bipuɣins’ ayi; ŋun daa nyɛ kpɛm’ yuli n-daa booni Liya, ka biasani mi yuli daa booni Reechɛl. 17Liya nina daa dii ka alaafee, amaa ka Reechɛl ŋun daa viɛli pam ka o ninni kul nyɛlisira.
18Ka Yaakubu suhu daa yu Reechɛl ka o yɛli, “N ni tum tuma yuma ayopɔin ti a, Reechɛl ŋun nyɛ a bipuɣiŋga biasani ŋɔ zuɣu.”
19Ka Leeban yɛl’ o, “N yi zaŋ o ti a, di so ni n zaŋ o ti do’ so, kpalimmi n sani.” 20Dinzuɣu ka Yaakubu daa tum tuma yuma ayopɔin Reechɛl zuɣu, amaa ka di daa ŋmanila dabisa biɛla o sani, o ni daa yuri Reechɛl maa zuɣu.
21Di saha ka Yaakubu daa yɛli Leeban, “N tum tuma maa paai di tariga, zaŋmi m paɣa maa ti ma ka n zaŋ o niŋ m paɣa.” 22Ka Leeban daa laɣim nimaaninim’ zaa na ka bɛ ti puhi chuɣu. 23Amaa ka yuŋ daa ti paai ka o zaŋla o bipuɣiŋga Liya nti ti Yaakubu ka o zaŋ o niŋ o paɣa. 24Leeban daa zaŋla o dab’ bipuɣiŋga Zilipa ti Liya ni o sɔŋd’ o. 25Ka biɛɣu daa neei, ka di nyɛla Liya. Ka Yaakubu daa bɔhi Leeban, “Bɔ n-niŋ ka a niŋ ma lala? Reechɛl zuɣu ka n tum tuma ti a, ka bɔ n-niŋ ka a yɔhim ma?”
26Ka Leeban yɛl’ o, “Di pala ti tiŋgbɔŋ ŋɔ ni kali ni bipuɣiŋga ŋun nyɛ biasani daŋ o biɛli doo kulibu. 27Chɛ ka ŋumbɔŋɔ amiliya dakulo ŋɔ naai pɔi, ka ti zaŋ ŋuni maa gba ti a, ka a tum tuma o zuɣu ti ma yuma ayopɔin pahi.”
28Ka Yaakubu daa saɣi, ka chɛ ka amiliya niŋbu dakulo maa naai, ka Leeban daa lan zaŋ o bipuɣiŋga Reechɛl ti o ka o niŋ o paɣa. 29Ka Leeban daa zaŋ o dab’ bipuɣiŋga Biliha ti Reechɛl gba ni o sɔŋd’ o. 30Ka Yaakubu daa zaŋ Reechɛl niŋ o paɣa, ka yur’ o gari Liya; ka daa lan tum tuma yuma ayopɔin ti Leeban.
Yaakubu ni dɔɣi bi’ shɛba
31Yawɛ ni daa nya ka Yaakubu je Liya maa, ka o ti Liya nama, ka chɛ ka Reechɛl nyɛ paɣiŋoo. 32Ka Liya daa niŋ pua n-dɔɣi bidibiga m-bol’ o yuli Rubin. Dama o daa yɛliya, Yawɛ nya m muɣisigu ni nyɛ shɛli; “Yɛlimaŋli, n yidan’ ni yu ma pumpɔŋɔ.” 33Ka o daa lan niŋ pua n-dɔɣi bidibiga ka yɛli, “Yawɛ ni baŋ ni bɛ je ma zuɣu ka o ti ma bidibiga ŋɔ gba;” ka daa bol’ o yuli Simiɔn. 34Ka o daa lan niŋ pua n-dɔɣi bidibiga ka yɛli, “Pumpɔŋɔ n yidan’ yipa ni zaŋ omaŋ’ tabili ma, dama n dɔɣi bidibis’ ata ti o;” dinzuɣu ka o daa bol’ o yuli Lɛvi. 35Ka o daa lan niŋ pua n-dɔɣi bidibiga m-bol’ o yuli Juda ka yɛli, “Pumpɔŋɔ dina n ni paɣi Yawɛ.” Di nyaaŋa ka o daa chɛ dɔɣibu.",https://www.bible.com/bible/2264/GEN.29.DBWDB
PILIGU 30,"1Reechɛl ni daa nya ka o bi dɔɣi bihi ti Yaakubu maa zuɣu ka o daa zabir’ o biɛli nyuli, ka yɛli Yaakubu, “Tim’ ma bihi, di yi pa lala, n ni kpi.” 2Ka Yaakubu daa yiɣis’ o suhu bahi Reechɛl zuɣu pam, ka bɔh’ o, “Mani n-nyɛ Naawuni ŋun ŋar’ a dɔɣim soli?”
3Di saha ka Reechɛl daa yɛli Yaakubu, “N dab’ bipuɣiŋga Biliha m-bɔŋɔ; zaŋm’ o dɔni ka o dɔɣi bihi ti ma, ka n zaŋ ba ʒili n naba zuɣu.” 4Ka o daa shiri zaŋ o dab’ bipuɣiŋga Biliha maa ti Yaakubu ni o zaŋ o leeg’ o paɣa, ka Yaakubu daa zaŋ o niŋ o paɣa. 5Ka Biliha daa niŋ pua n-dɔɣi bidibiga ti Yaakubu. 6Di saha ka Reechɛl daa yɛli, “Naawuni zahimmi n yɛla nya, ka deei n suhigu ka ti ma bidibiga”; dinzuɣu ka o daa bol’ o yuli Dan. 7Ka Reechɛl dab’ bipuɣiŋga Biliha daa ti lan niŋ pua n-dɔɣi bidibiga ŋun pah’ ayi ti Yaakubu. 8Di saha ka Reechɛl daa yɛli, “N ni va m biɛli val’ shɛli din kpɛm’ pam la zuɣu ka n di nasara ŋɔ”; ka daa boli bia maa yuli Naftali.
9Liya ni daa nya ka o bi lan dɔɣiri maa, ka o daa zaŋ o dab’ bipuɣiŋga Zilipa ti Yaakubu ka o niŋ o paɣa. 10Ka Liya dab’ bipuɣiŋga Zilipa maa daa dɔɣi bidibiga ti Yaakubu. 11Ka Liya daa yɛli, “Zuɣusuŋ”; ka daa boli bia maa yuli Gaad. 12Ka Zilipa daa lan dɔɣi bidibiga ti Yaakubu pahi. 13Ka Liya daa yɛli, “N suhu paligiya! Dama paɣiba ni boli ma suhupiɛlli”; ka daa boli bia maa yuli Asha.
14Ka Rubin daa ti chaŋ mɔɣu ni alikama chɛbu saha ti bo ŋmaankpihiga na ti ti o ma Liya. Ka Reechɛl daa yɛli Liya, “N suhir’ a, niŋm’ a bia ŋmaankpihiga maa shɛli ti ma.”
15Ka Liya bɔh’ o, “A ni fa n yidan’ maa nyɛla yɛli bila? Ka a lan bɔri ni a fa n ŋmaankpihiga gba pahi?”
Ka Reechɛl yɛl’ o, “Kpɛm’ o sani zuŋɔ yuŋ ŋɔ a bia ŋmaankpihiga maa zuɣu.”
16Ka Yaakubu daa ti yi mɔɣu ni na zaawuni, ka Liya yi nti tuh’ o soli yɛl’ o, “N yɛn kpɛla a sanna zuŋɔ, dama n zaŋla m bia ŋmaankpihiga yo a zuɣu.” Ka Yaakubu min’ o daa dɔni dindali maa yuŋ.
17Ka Naawuni daa deei Liya suhigu ka o niŋ pua n-dɔɣi bidibiga ŋun pah’ anu ti Yaakubu. 18Ka Liya daa yɛli, “N ni zaŋ n dab’ bipuɣiŋga ti n yidan’ la zuɣu, Naawuni deei n suhigu;” ka boli bia maa yuli Isaka. 19Ka Liya daa ti lan niŋ pua n-dɔɣi bidibiga ŋun pah’ ayɔbu ti Yaakubu. 20Di saha ka Liya daa yɛli, “Naawuni ti ma pin’ suŋ, pumpɔŋɔ n yidan’ ni ti ma jilima, dama n dɔɣi bidibis’ ayɔbu ti o”; ka daa boli bia maa yuli Zɛbulɔn. 21Dimbɔŋɔ nyaaŋa ka o daa ti dɔɣi bipuɣiŋga m-bol’ o yuli Daina.
22Di saha ka Naawuni daa teei Reechɛl yɛla n wum o fabila ka yoog’ o dɔɣim soli ti o. 23Ka Reechɛl daa niŋ pua n-dɔɣi bidibiga ka yɛli, “Naawuni yihi ma vi ni;” 24ka daa boli bia maa yuli Yisifu ka yɛli, “Yawɛ tim ma bidib’ so pahi.”
Yaakubu mini Leeban yɛla
25Reechɛl ni daa dɔɣi Yisifu nyaaŋa ka Yaakubu daa yɛli Leeban, “Bahim’ ma ka n kuli n ya ni n yiŋa. 26Zaŋmi m paɣiba mini m bi’ shɛb’ zuɣu n ni jɛm a ŋɔ ti ma ka n kuli, dama a mi n ni tum tuun’ shɛli ti a.”
27Amaa ka Leeban yɛl’ o, “Chɛ ka n yɛl’ a, n vihiya nya ka di nyɛla a zuɣu ka Yawɛ niŋ alibarika niŋ n ni; 28wuhim’ ma a samli ka n yo a.”
29Ka Yaakubu yɛl’ o, “Amaŋmaŋ’ mi n ni tum shɛm ti a, ka lan mi n zuɣu ni chɛ ka a niɣi yɛligi shɛm. 30N ni daa kana saha shɛl’ la, bɛ daa nyɛla biɛla; ka pumpɔŋɔ bɛ yipa nabimi pam, ka n yi kul ŋmaligi kpa luɣ’ shɛlikam polo, Yawɛ niŋdila alibarika niŋ a ni. Amaa ka pumpɔŋɔ, bɔ saha ka man’ lee yɛn zaŋ wolim gbaai ti n yiŋnim’ gba?”
31Ka o bɔh’ o, “Ka ala ka n lee yɛn yo a?”
Ka Yaakubu yɛl’ o, “A yi ni niŋ n ni yɛn yɛli shɛm ŋɔ, di bi kpa talahi ni a yo ma shɛli. N na kul ni gul’ a biŋkɔbiri maa. 32Chɛ ka n kpe a biŋkɔbiri maa ni zuŋɔ ti gahim piɛ’ shɛb’ bɛn liɣisiliɣisi mini bɛn mali sabilimsabilim ni piɛbihi sabila ni bu’ shɛb’ bɛn mali sabilimsabilim mini bɛn liɣisiliɣisi ni bubihi sabila; ka bɛ leei n yɔri. 33Ka m biɛrimaŋtali tuma ni ti yi palo a yi ti kana ni a ti nya n yɔri maa dahin’ shɛli. Ka bu’ shɛb’ mini piɛbihi shɛb’ bɛn bi liɣisiliɣisi ka mali sabilimsabilim ni bɛn nyɛ zaɣ’ sabila yi ti be m biŋkɔbiri ni, di wuhiya ni n zu ba mi maa.”
34Ka Leeban daa yɛli, “Lala viɛla. Ti ni niŋ a ni yɛli shɛm maa.” 35Amaa ka Leeban daa gahim bula’ shɛb’ bɛn mali bomaboma ni sabilimsabilim mini bunyama bɛn zaa liɣisiliɣisi ni bɛn mali sabilimsabilim ni bɛn zaa mali piɛlimpiɛlim ni piɛbihi shɛb’ bɛn zaa nyɛ zaɣ’ sabila n-zaŋ ba ti o bihi ni bɛ guli ba, 36ka daa chaŋ luɣ’ shɛli katiŋa din nyɛ daba ata soli chandi ka chɛ Yaakubu, ka Yaakubu daa gbib’ ŋun’ Leeban biŋkɔb’ shɛb’ bɛn kpalim la.
37Di saha ka Yaakubu daa chaŋ ti ŋmahi tihi balibu diba ata wula n-kɔrisikɔrisi di paɣiri ka chɛ ka di mali piɛlimpiɛlim, ka chɛ ka di piɛlimpiɛlim maa be palo ni ka di piɛlipiɛla. 38Ka o daa zaŋ o ni kɔrisikɔrisi da’ shɛŋa maa sɔŋ biŋkɔbiri maa tooni kɔnyuri bɔɣili gbini luɣ’ shɛli biŋkɔbiri maa ni kanna ti nyuri kom. Ka biŋkɔbiri maa daa yi ti kana ni bɛ ti nyu kom ka duri taba, 39bɛ kul durila tab’ dari maa gbini, ka biŋkɔbiri maa daa ti dɔɣi bi’ shɛb’ bɛn mali bomaboma mini bɛn liɣisiliɣisi ni bɛn mali sabilimsabilim.
40Ka Yaakubu daa woligi piɛbihi bɛ ko, ka ŋmaligi biŋkɔbiri maa nina kpa Leeban biŋkɔbiri bɛn mali bomaboma mini zaɣ’ sabila zaa la polo; ka wolig’ o biŋkɔbiri zali bɛ kɔŋko ka bi chɛ ka bɛ laɣim Leeban biŋkɔbiri maa ni. 41Ka biŋkɔb’ shɛb’ bɛn mali yaa daa yi ti duri taba, Yaakubu zaŋdila dari maa sɔŋ bɛ tooni kɔbɔɣili maa gbini ni bɛ be dari maa gbini duri taba. 42Amaa o daa bi zaŋdi dari maa sɔŋdi biŋkɔb’ shɛb’ bɛn ka yaa la bɛn’ sani, ka di zuɣu daa chɛ ka Leeban biŋkɔbiri nyɛ zaɣ’ gbarima, ka Yaakubu dina nyɛ bɛn mali yaa, 43Ka lala zuɣu daa chɛ ka Yaakubu leei bundana ka mali biŋkɔbiri pam, ka mali daba bɛn nyɛ dɔbba mini paɣiba ni laakumnim’ ni bunsi.",https://www.bible.com/bible/2264/GEN.30.DBWDB
PILIGU 31,"Yaakubu zo Leeban sani
1Di saha ka Yaakubu daa wum ni Leeban bidibisi yɛrimi, “Yaakubu n-fa ti ba binshɛɣukam zaa, ka binshɛlikam din nyɛ ti ba dini, dina ka o zaŋ nya buni.” 2Ka Yaakubu daa nya ka Leeban bi lan bɔr’ o yɛla kaman o ni daa pun bɔr’ o yɛla shɛm la. 3Di saha ka Yawɛ daa yɛli Yaakubu, “Labim’ a ba min’ a dɔɣiriba tiŋgban’ ni. N ni be a sani.”
4Dinzuɣu ka Yaakubu daa tim ti boli Reechɛl mini Liya ni bɛ ka o sanna o ni daa mal’ o biŋkɔbiri be mɔɣu ni luɣ’ shɛli la. 5Ka o daa ti yɛli ba, “N nyaya ka yi ba bi lan bɔri n yɛla kaman o ni daa yi bɔri n yɛla shɛm la. Amaa m ba Naawuni la kul be n sani. 6Yi mi ni n tum tuma ni n yaa zaa ti yi ba. 7Amaa ka o ŋari ma. O taɣi n yɔri la siɣimsiɣim bupia, amaa Naawuni bi saɣi ka o niŋ ma shɛli. 8O yi yɛli, ‘Bu’ shɛb’ bɛn liɣisiliɣisi ka n yɛn zaŋ yo a,’ buhi maa zaa ti dɔɣirila bubihi shɛb’ bɛn liɣisiliɣisi; ka o yi lan yɛli, ‘Bu’ shɛb’ bɛn mali bomaboma ka n yɛn zaŋ yo a,’ buhi maa zaa ti dɔɣirila bubihi shɛb’ bɛn mali bomaboma. 9Lala ka Naawuni niŋ zaŋ yi ba biŋkɔbiri ti ma.
10“Biŋkɔbiri maa tab’ dubu saha ka n daa ti zahim zahindi nya ka bulahi bɛn duri buhi maa nyɛla zaɣ’ bomaboma mini bɛn liɣisiliɣisi ni bɛn nyɛ zaɣ’ bɔribɔri. 11Di saha ka Naawuni malaika daa yɛli ma zahindi maa ni, ‘Yaakubu,’ ka n saɣi yɛli, ‘N-nyɛ ma!’ 12Ka o yɛli ma, ‘Kpuɣim’ a zuɣu lihi nya bula shɛb’ zaa bɛn duri buhi ŋɔ, bɛ nyɛla zaɣ’ bomaboma mini bɛn liɣisiliɣisi ni bɛn nyɛ zaɣ’ bɔribɔri, dama n nya Leeban ni niŋd’ a shɛm. 13 Mani n-nyɛ Bɛtɛl Naawuni, luɣ’ shɛl’ a ni daa booi kpam bahi bimbini zuɣu ka po pɔri n san’ la. Yiɣisim’ tiŋgbɔŋ ŋɔ ni lab’ bɛ ni daa dɔɣ’ a tiŋgbɔn shɛl’ ni pumpɔŋɔ.’ ”
14Di saha ka Reechɛl mini Liya daa yɛl’ o, “Binshɛli ka ti ba yiŋa ka ti yɛn di li fali. 15O lihi ti la tinzunnima. O zaŋ ti mi kɔhi, ka mali bɛ ni zaŋ laɣ’ shɛli yo ti zuɣu maa dira. 16Naawuni ni deei binshɛlikam zaa ti ba sani maa nyɛla ti mini ti bihi dini; dinzuɣu Naawuni ni yɛl’ a ni a niŋm’ shɛlikam zaa, nyin’ niŋm’ li.”
17Di saha ka Yaakubu daa zaŋ o paɣiba min’ o bihi balisi laakumnima, 18ka taɣ’ o niɣi min’ o biŋkɔbbaligu shɛb’ zaa bɛn daa nyɛ o nyɔri m-pah’ o ni daa zali naɣ’ shɛb’ Mɛsopoteemia la zuɣu n-lu soli kuni Keenan tiŋgbɔŋ ni o ba Yisahaku sani. 19Leeban daa chaŋla o piɛri kɔbiri chɛbu, ka Reechɛl daa zu n-kpuɣ’ o ba wuna. 20Yaakubu daa yɔhim Leeban ŋun daa nyɛ Aram nir’ maa, o ni daa bi yɛl’ o ŋun’ Yaakubu ni daa lo ni o yiɣisi nimaani la zuɣu. 21O daa zaŋla o ni mali binshɛɣukam zaa yiɣisi zo n-chaŋ ti gbaai Yufretiiz Mɔɣili du n-zaŋ o zuɣu kpa zoya ni tin’ shɛli din yuli booni Giliad la polo.
Leeban kari Yaakubu naba
22Di daba ata dali ka bɛ daa ti yɛli Leeban ni Yaakubu yiɣisiya zo. 23Ka Leeban daa zaŋ o dɔɣiriba pa omaŋ’ zuɣu n-kari Yaakubu naba daba ayopɔin hal ti mir’ o zoya ni tiŋ’ shɛli din yuli daa booni Giliad maa. 24Amaa ka Naawuni daa ka Leeban ŋun nyɛ Aram nir’ maa sanna yuŋ zahindi ni ti yɛl’ o, “Miri ka a yɛli Yaakubu yɛtɔɣ’ viɛlli bee yɛtɔɣ’ biɛɣu.” 25Ka Leeban daa kana ti paai Yaakubu. Yaakubu daa tila o suɣa zali zoya ni, ka Leeban mi min’ o dɔɣiriba maa daa ti bɛ suɣa zali zoya ni tin’ shɛli din yuli booni Giliad la.
26Ka Leeban daa bɔhi Yaakubu, “Bɔzuɣu ka a ŋari ma zaŋ m bipuɣinsi zo kaman tɔbu ka a tuhi gbahi ba maa? Tuun’ bɔ ka a lee tum ma maa? 27Bɔ n-niŋ ka a ŋari ma ka sɔɣi zo, ka bi yɛli ma. N naan chɛbis’ a ni suhupiɛlli, ka ŋme goonjɛnim’ ka chaɣisi sayɛya ka yili yila niŋ a. 28Bɔ n-niŋ ka a bi chɛ ka m mɔɣisi n yaansi maa mini m bipuɣinsi maa kparima n-chɛbisi ba? A tum gala. 29M mali yiko ni n di niŋ a zaɣ’ biɛɣu, amaa a ba Yisahaku Naawuni la sa yɛli ma yuŋ la, ‘Miri ka a yɛli Yaakubu yɛtɔɣ’ viɛlli bee zaɣ’ biɛɣu.’ 30A ni bɔr’ a ba yiŋ’ la zuɣu ka a yiɣisi zɔri maa, ka bɔ n-niŋ ka a zu n-kpuɣi n wuna?”
31Ka Yaakubu daa garigi yɛli Leeban, “N daa zɔr’ a mi, dama n daa tɛhimi ni di pa shɛli ka a ti zaŋ kiŋkansi fa a bipuɣinsi maa n sani. 32Amaa a yi nya a wuna maa so sani, bɛn’ kum’ o. Lihimi n nɛma ŋɔ ni nya, a bini yi be di ni, nyin’ yihim’ li ti dɔɣiriba ŋɔ zaa ninni.” Yaakubu daa bi mi ni Reechɛl n-zu n-kpuɣi wuna maa.
33Ka Leeban daa kpe Yaakubu suɣili ni n-yi nimaani kpe Liya suɣili ni, ka yi nimaani kpe dabipaɣiba ayi la suɣa ni, amaa ka bi nya shɛli di ni. Ka o daa yi Liya suɣili ni chaŋ ti kpe Reechɛl suɣili ni. 34Di saha ka Reechɛl daa kpuɣi wuna maa n-zaŋ niŋ laakum gal’ ni n-du n-ʒi di zuɣu. Ka Leeban daa vihi suɣili maa ni zaa bo li ka bi nya li. 35Ka Reechɛl daa yɛl’ o ba, “N dana, di je suli niŋ ma n ni ku tooi yiɣisi zani a tooni maa zuɣu, dama paɣitali biɛhigu ni ka m be.” Ka Leeban daa vihi bo wuni maa ka bi nya li.
36Di saha ka Yaakubu suhu daa yiɣisi bahi Leeban zuɣu ka o bɔhi Leeban, “Taal’ bɔ ka n lee tum’ a? Ka alahichi dini ka n lee tum ka a kariti n naba na? 37A ni vihi m binshɛɣukam zaa ni maa, a yiŋ’ bimbɔ ka a nya di ni? Zaŋm’ li zali n dɔɣiriba min’ a dɔɣiriba ŋɔ ninni, ka bɛ baŋ ti ni ŋun mali yɛlimaŋli. 38N ni be a sani yuun’ pisi shɛŋa ni ŋɔ zaa, a piɛri min’ a buhi ni zaɣ’ yino gba na ʒi m-mali baɣili nti zaŋ li bahi, ka m mi na ʒi n-gbaag’ a piɛlaa kɔrigi ŋubi. 39Mɔɣu ni biŋkɔbiri daa yi gbaag’ a piɛɣu, m bi zaŋd’ o na ti wuhir’ a, amaa n daa yi gbaarila mmaŋmaŋ’ piɛɣu zal’ o zaani. Bɛ daa yi zu binshɛli wuntaŋ’ ni bee yuŋ, a chɛrimi ka n yo a li. 40Wuntaŋ’ daa kul wɔbiri ma mi dabisili kam, ka wari mi kpɛri ma yuŋ, ka n gaani gom. 41Yuun’ pisi zaa ka m be a yiŋa. N tum tuma ti a la yuun’ pinaanahi a bipuɣins’ ayi ŋɔ zuɣu; ka gul’ a biŋkɔbiri mi yuma ayɔbu; ka a taɣi n yɔri siɣimsiɣim bupia. 42Ka n yaannim’ Naawuni ŋun nyɛ Ibrahimma Naawuni ka nyɛ Yisahaku ni jɛmdi so ŋɔ yi di ka n sani, biɛhiŋ kani, a naan chɛ ka n chaŋ ni nuzaŋa. Naawuni nya n wahala mini n ni tum tuun’ shɛŋa, ka sa kpah’ a zuɣu ni yuŋ maa.”
Yaakubu mini Leeban lo tab’ alikauli
43Ka Leeban daa yɛli Yaakubu, “Bipuɣinsi ŋɔ nyɛla m bipuɣinsi, ka bihi ŋɔ nyɛ m bihi, ka biŋkɔbiri ŋɔ nyɛ m biŋkɔbiri; ka a ni nya binshɛɣukam zaa kpe ŋɔ nyɛla n dini. Amaa zuŋɔ dabisili ŋɔ wula ka n yɛn niŋ m bipuɣinsi ŋɔ mini bɛ ni dɔɣi bi’ shɛb’ ŋɔ? 44Pumpɔŋɔ chɛ ka m min’ a lo tab’ alikauli, ka chɛ ka di leei shɛhira m min’ a sunsuuni.”
45Di saha ka Yaakubu daa pii kuɣili sa nimaani ni di nyɛ din teeri ba. 46Ka Yaakubu daa yɛl’ o dɔɣiriba, “Pihimiya kuɣa na,” ka bɛ daa pihi kuɣa maa na nti kahi li duhi, ka daa ʒini kuɣ’ duli maa gbini di bindirigu. 47Ka Leeban daa boli di yuli Jɛgarisahaduta; ka Yaakubu mi boli di yuli Galiid. 48Ka Leeban daa yɛli Yaakubu, “Kuɣ’ duli ŋɔ nyɛla shɛhira m min’ a sunsuuni zuŋɔ dabisili ŋɔ.” Dinzuɣu ka bɛ daa boli di yuli Galiid. 49Ka Leeban daa yɛli, “Ti ni yɛn woligi tab’ ŋɔ, n suhiri Yawɛ ni o gul’ ti.” Dinzuɣu ka bɛ daa lan boli nimaani yuli Mizipa. 50Leeban daa lan yɛli, “A yi nahim m bipuɣinsi ŋɔ bee a yi kpuɣi paɣiba pahi bɛ zuɣu, ka n ʒi di yɛla, nyin’ teemi ni Naawuni n nyɛ m min’ a shɛhiralana. 51N-nyɛ kuɣ’ duli shɛli n ni pihi sɔŋ m min’ a sunsuuni. 52Kuɣ’ duli ŋɔ mini kuɣ’ shɛli din yɛn teeri ti ŋɔ nyɛla shɛhira din wuhiri ni n ku yaɣ’ kuɣ’ duli maa zuɣu ka a sanna ti niŋ a zaɣ’ biɛɣu, ka a gba ku yaɣ’ kuɣ’ duli maa zuɣu ka n sanna ti niŋ ma zaɣ’ biɛɣu. 53Ibrahimma Naawuni mini Nahɔr Naawuni ni bɛ yaannim’ Naawuni ŋɔ ni woligi yɛlimaŋli ti ti.” Ka Yaakubu daa po o ba Yisahaku ni jɛmdi Naawuni so maa. 54Ka o daa mali sara zoli zuɣu n-laɣim’ o dɔɣiriba ni bɛ kana ka bɛ min’ o ti laɣim di bindirigu, ka bɛ daa kana ka bɛ min’ o ti laɣim di bindirigu maa ka kpalim be zoli maa zuɣu yuŋ hal ka biɛɣu ti neei. 55Ka Leeban daa ti daŋ yiɣisibu asibaasi m-mɔɣis’ o yaansi min’ o bipuɣinsi maa kparima, ka niŋ alibarika niŋ bɛ ni ka lab’ kuli.",https://www.bible.com/bible/2264/GEN.31.DBWDB
PILIGU 32,"Yaakubu mali shili ni o kuli Iso sani
1Ka Yaakubu daa yiɣisi chani ka Naawuni malaikanim’ chirig’ o sol’ ni; 2ka o daa nya ba ka yɛli, “Naawuni sansani m-bɔŋɔ!” Dinzuɣu ka o daa boli nimaani yuli Mahanaim.
3Ka Yaakubu daa tim tuumba o biɛli Iso sani Siɛr Ɛdom tiŋgbɔŋ ni, ka bɛ daŋ o tooni. 4O daa wuhi ba: “Yi ni ti yɛn yɛli n dan’ Iso shɛm m-bɔŋɔ: ‘A dabili Yaakubu ni yɛli shɛm m-bɔŋɔ: “N daa chaŋ ti bela Leeban sani hal ti paai pumpɔŋɔ. 5M mali niɣi mini bunsi ni biŋkɔbbaligu ni daba bɛn nyɛ dɔbba mini paɣiba; ka tim na ni n ti yɛli nyini n dana din ni chɛ ka a suhu maai ni mani.’ ”
6Ka tuumba maa daa ti labina ti yɛli Yaakubu, “Ti chaŋ a biɛli Iso sani, ka o zaŋ ninvuɣ’ kɔbisinahi pa omaŋ’ zuɣu n-kanna ni o ti tuh’ a soli.” 7Ka dabiɛm daa gbaai Yaakubu pam ka o suhu zɔhira. Ka o daa pirig’ o niriba bɛn be o sani min’ o biŋkɔbbaligu ni o niɣi ni o laakumnim’ ʒii buyi, 8ka yɛl’ o suhu ni, “Iso yi kana ti ku ninvuɣ’ shɛb’ bɛn be tooni ŋɔ, bɛn doli nyaaŋa la ni zo n-tiligi.”
9Di saha ka Yaakubu daa yɛli, “N yab’ Ibrahimma mini m ba Yisahaku Naawuni ŋɔ, Nyin’ Yawɛ, a daa yɛli ma, ‘Labim’ a ya min’ a dɔɣiriba sani ka n niŋ a zaɣ’ viɛlli.’ 10M bi simd’ a yurilim maŋli min’ a ʒiɛyimtali shɛl’ a ni ʒe man’ ŋun nyɛ a dabili ŋɔ biɛlifu gba, dama n jaaŋgbee kɔŋko ka n daa zaŋ na ti gbaai Jɔɔdɛn Mɔɣili ŋɔ du; amaa pumpɔŋɔ m malila buni balibu buyi. 11N suhir’ a, fam’ ma m biɛli Iso nuu ni bahi. N zɔr’ o, dama di pa shɛli ka o ti kana ti ku m mini m bihi ni bɛ manim’ ŋɔ zaa. 12 Amaa ka a mi daa pun yɛli ma, ‘N ni niŋ a zaɣ’ viɛlli, ka chɛ ka a zuliya ti be kaman mɔɣ’ bihigu la, ka so ku tooi kali ba.’ ”
13Ka Yaakubu daa gbe nimaani dindali maa yuŋ, ka daa piig’ o biŋkɔbiri maa ni shɛb’ ni o ti o biɛli Iso. 14O daa piila bunyama kɔbisiyi mini bulahi pisi ni piɛnyama kɔbisiyi mini piɛlahi pisi 15ni laakumnim’ bɛn mali bihim pihita mini bɛ bihi ni naɣinyama pihinahi mini naɣilahi pia ni bunnyama pisi mini bundibisi pia. 16Ka o daa pirigi ba gbilligbilli n-zaŋ ba niŋ o tumtumdiba nuu ni, ka bɛ taɣiri ba gbilligbilli dol’ taba ka o yɛli ba, “Garimiya n tooni chani ka chɛ ka larigim be yi sunsuuni.” 17O daa yɛl’ o tumtumdiba kpɛma, “M biɛli Iso yi ti tuhi ya soli bɔhi ya, ‘Ŋuni n-lee sun ya? Ka ya polo ka yi lee chana? Ka ŋuni n-lee su biŋkɔb’ shɛb’ bɛn be yi tooni ŋɔ?’ 18Di saha yin’ yɛlimiy’ o, ‘A dabili Yaakubu n-su ba, ka zaŋ ba ti ti ni ti zaŋ ba na ti ti nyini n-dan’ Iso pini, ka din pahi nyɛla, omaŋmaŋ’ doli ti nyaaŋa na.’ ” 19Lala ka o daa yɛl’ o tumtumda so ŋun pah’ ayi mini ŋun pah’ ata ni bɛn zaa daa taɣiri biŋkɔbiri maa; “Yi yi ti tuhi Iso soli, yin’ yɛlimiy’ o yɛtɔɣ’ yini maa, 20ka lan yɛl’ o, ‘Ka din pahi nyɛla, a dabili Yaakubu doli ti nyaaŋa na.’ ” Dama Yaakubu daa yɛlila o suhu ni, “N yi chɛ ka bɛ zaŋ pini ŋɔ daŋ n tooni ti ti o, n ni maag’ o suhu, ka di nyaaŋa m min’ o nini yi ti nya taba, di pa shɛli o ni deei ma.” 21Ka bɛ daa zaŋ pini maa daŋ o tooni, ka ŋun’ maŋmaŋ’ daa kpalim gbe suɣa maa shee dindali maa yuŋ.
Yaakubu mini ninvuɣ’ so vaya Pɛnuɛl
22Dindali maa yuŋ ka Yaakubu daa yiɣisi zaŋ o paɣiba ayi la min’ o dabipaɣiba ayi ni o bihi piniyini la chaŋ ti gbaai Jabok Mɔɣili du. 23O daa zaŋla bɛ min’ o binshɛɣukam zaa duhi mɔɣili maa duli; 24 ka ŋun’ Yaakubu kɔŋko daa kpalim be nyaaŋa. Di saha ka do’ so daa kana ka o min’ o ti kpe val’ ni n-va hal ka biɛɣ’ ti neerina. 25Doo maa ni daa nya ka o bi tooi nyaŋ Yaakubu maa, ka o daa shih’ o sakpuɣu, ka o sakpuɣu maa ŋmirigi bɛ ni daa vari saha shɛli maa. 26Ka doo maa daa yɛl’ o, “Biɛɣu neera, chɛ ka n chaŋ.”
Ka Yaakubu yɛl’ o, “N ku chɛ ka a chaŋ, faashee ka a niŋ alibarika niŋ n ni.”
27Ka doo maa bɔh’ o, “A yuli?”
Ka o yɛl’ o, “N yuli Yaakubu.”
28 Di saha ka doo maa daa yɛl’ o, “A yuli ku lan booni Yaakubu, amaa a yuli ni boonila Izraɛl, dama a mini Naawuni ni ninsalinim’ vaya ka a di nasara.”
29 Di saha ka Yaakubu daa yɛl’ o, “N suhir’ a, wuhim’ ma a yuli.”
Amaa ka doo maa bɔh’ o, “Bɔzuɣu ka a bɔri ni a baŋ n yuli?” Di nyaaŋa ka doo maa daa niŋ alibarika niŋ Yaakubu ni nimaani.
30Ka Yaakubu daa yɛli, “N nini nya Naawuni ka bi kpi.” Dinzuɣu ka o daa boli nimaani yuli Pɛniɛl. 31Wuntaŋ’ puhibu na saha ka Yaakubu daa yi Pɛnuɛl chana ka luri wɔbiliwɔbili, o sakpuɣu maa zuɣu. 32Dinzuɣu dindali zaŋ na hal ni zuŋɔ, Izraɛlnim’ bi saɣiri ŋubiri binsakpuɣu zuɣu nimdi, doo maa ni daa shihi Yaakubu sakpuɣu maa zuɣu.",https://www.bible.com/bible/2264/GEN.32.DBWDB
PILIGU 33,"Yaakubu mini Iso nya taba
1Ka Yaakubu daa ti kpuɣ’ o zuɣu lihi nya Iso ka o mini ninvuɣ’ kɔbisinahi kanna. Ka o daa pirigi bihi ti Liya mini Reechɛl ni dabipaɣiba ayi la. 2O daa zaŋla dabipaɣiba ayi maa mini bɛ bihi bahi tooni, ka chɛ ka Liya min’ o bihi paya, ka chɛ ka Reechɛl mini Yisifu be nyaaŋa. 3Ka ŋun’ Yaakubu maŋmaŋ’ daa daŋ bɛ tooni n-chaŋ ti damdi tiŋ’ napɔŋ buyopɔin hal ti mir’ o biɛli maa tooni. 4Amaa ka Iso daa guuina ti tuh’ o soli m-bɔb’ gbaag’ o n-zaŋ o zuɣu ti pa o nyingol’ zuɣu m-mɔɣis’ o kpariŋ, ka bɛ zaa dii kuhira. 5Ka Iso daa nya paɣiba mini bihi maa ka bɔhi Yaakubu, “Ka banima n-lee be a sani ŋɔ?”
Ka Yaakubu yɛl’ o, “Naawuni ni niŋ mani a dabili ŋɔ nirilim ti ma bi’ shɛba m-bala.” 6Di saha ka dabipaɣiba maa mini bɛ bihi daa kana ti gban’ o tiŋa, 7Ka Liya min’ o bihi kana ti gban’ o tiŋa, ka Yisifu mini Reechɛl gba doli nyaaŋa na ti gban’ o tiŋa.
8Ka Iso daa bɔhi Yaakubu, “Ka n ni nya binshɛŋa ŋɔ zaa daliri lee nyɛla dini?” Ka Yaakubu yɛl’ o, “N zaŋ ba mi na ni n ti ti a m-maai nyini n dan’ suhu.”
9Amaa ka Iso yɛl’ o, “M mabia, mal’ a bini; n gba bi kɔŋ.”
10Ka Yaakubu daa yɛl’ o, “Aai, n suhir’ a, a suhu yi shiri maai ni mani, nyin’ deemi m pini maa, dama n ni nya a ka a deei ma ni suhumahili maa, di ŋmanila n nini nyala Naawuni. 11N suhir’ a, deemi n ni zaŋ pin’ shɛl’ na ti ti a maa, dama Naawuni n-niŋ ma nirilim ti ma n ni mali shɛlikam maa, ka m mi mali pam.” Lala ka Yaakubu daa balim o hal ka o ti dee’ li.
12Ka Iso daa yɛl’ o, “Malim’ shili ka m min’ a doli kuli.”
13Amaa ka Yaakubu yɛl’ o, “N dana, a mi ni bihi ŋɔ ka yaa, ka biŋkɔb’ bihi bɛn mɔɣiri be biŋkɔbiri maa ni, ka di simdi ni n chɛ ka n zaɣa be bɛ ni viɛnyɛliŋga. Ti yi taɣi ba chaŋ pam dahin yini, bɛ zaa ni kpi. 14N dana, daŋmi man’ ŋun nyɛ a dabili ŋɔ tooni, ka m mali biŋkɔbiri maa mini bihi maa chani biɛlabiɛla na hal ti paag’ a Ɛdom tiŋgbɔŋ ni.”
15Ka Iso yɛl’ o, “Ka chɛ ka n niriba ŋɔ shɛb’ kpalim pah’ a zuɣu.”
Amaa ka Yaakubu yɛl’ o, “N dana, lala bi kpa, n kul bɔri ni a chɛ ka a suhu m-maai ni mani.” 16Ka Iso daa ŋmaligi kuli Ɛdom dindali maa. 17Amaa ka Yaakubu daa kuli Sukɔt nti me o yili ka ti o biŋkɔbiri suɣa zali. Dinzuɣu ka bɛ daa boli nimaani yuli Sukɔt.
18Ka Yaakubu daa yi Mɛsopoteemia m-mali hal ti paai Shɛkɛm din be Keenan tiŋgbɔŋ ni la ni alaafee nti ti suɣa dɔni tiŋ’ maa tooni polo. 19 Ka Yaakubu daa da tiŋgbani Hamɔr ŋun daa nyɛ Shɛkɛm ba la bihi sani anzinfa laɣibaligu kɔbiga n-ti o suɣa zali nimaani. 20Nimaani ka o daa me sara maligu bimbini zali, ka boli di yuli Ɛl Ɛlɔhi Izraɛl.",https://www.bible.com/bible/2264/GEN.33.DBWDB
PILIGU 34,"Do’ so zaŋ Daina saɣim
1Dahin shɛli ka Daina ŋun daa nyɛ Yaakubu mini Liya bipuɣiŋga la daa ti chaŋ ni o ti puhi tiŋ’ maa ni paɣiba; 2ka Hamɔr ŋun daa nyɛ Hivi nira, ka lan nyɛ tiŋ’ maa ni naa la bia Shɛkɛm daa nya o gbaag’ o ti zaŋ o saɣim dih’ o vi. 3Ka o suhu daa gbaai Daina Yaakubu bipuɣiŋga maa pam, ka o daa tɔɣis’ o yurilim mini suhumahili yɛtɔɣa. 4Ka Shɛkɛm daa yɛl’ o ba Hamɔr, “Bom’ paɣisarili ŋɔ ti ma ka n niŋ m paɣa.”
5Ka Yaakubu daa wum ni Shɛkɛm saɣim’ o bipuɣiŋga Daina, amaa ka o daa di suɣilo shini hal ka o bidibisi bɛn daa mali niɣi be mɔɣu ni la ti kuna. 6Ka Shɛkɛm ba Hamɔr daa kana ni o ti tɔɣisi Yaakubu di yɛtɔɣa. 7Ka Yaakubu bidibisi maa daa yi mɔɣu ni na ti wum li ka bɛ suhu yiɣisi ka bɛ je suli; Shɛkɛm ni daa tum jɛrilim Izraɛl tiŋgbɔŋ ni n-zaŋ Yaakubu bipuɣiŋga saɣim maa zuɣu. Dama di daa bi simdi ni lala niŋ. 8Ka Hamɔr daa yɛl’ o, “M bia Shɛkɛm bɔr’ a bipuɣiŋga, n suhir’ a, zaŋm’ o ti o ka o niŋ o paɣa. 9Chɛ ka ti mini ya kpuɣiri tab’ bihi niŋdi ti paɣiba. Zaŋmiya yi bipuɣinsi tiri ti, ka kpuɣimi ti gba bipuɣinsi niŋdi yi paɣiba. 10Kpalimmiya be ti sani. Yi ni tooi be yi suhuri ni bɔri ni yi be luɣ’ shɛlikam tiŋgbani ŋɔ ni, ka gɔri kɔhigu yi yubu, ka su tiŋgbani maa luɣ’ shɛŋa polo.”
11Di saha ka Shɛkɛm gba daa yɛli Daina ba min’ o tizɔdɔbba maa, “Yi yi saɣi ti ma, n ni tin ya yi ni kul yɛli ni yi bɔri shɛlikam. 12Wuhimiya ma yi paɣ’ bɔbo puhigu liɣiri ni nyɛ shɛm, ka yi yi ni saɣi ka n kpuɣ’ o, n ni tin ya yi ni kul yɛli ni n tin ya shɛm zaa.”
13Shɛkɛm ni daa dihi Yaakubu bidibisi maa tizɔpaɣ’ Daina vi maa zuɣu, ka bɛ daa garigi Shɛkɛm min’ o ba Hamɔr yɔhiŋgu garigibu. 14Bɛ daa yɛli ba mi, “Ti ku tooi zaŋ ti tizɔpaɣ’ ti ninvuɣ’ so ŋun bi guni, dama lala nyɛla vi ti sani. 15Amaa yɛl’ yini n naɣ’ beni ka ti ni bɔri ni yi niŋ li pɔi ka ti naanyi saɣi, dina n-nyɛ: yi chɛ ka yi dɔbba zaa guni m-be kaman tinima. 16Di nyaaŋa ka ti ni saɣi zaŋdi ti bipuɣinsi tiri ya, ka ti gba kpuɣiri yi bipuɣinsi, ka kpalim be yi tiŋgbani ŋɔ ni ka ti mini ya leei ninvuɣ’ yinsi. 17Amaa yi yi ku saɣi guni kaman ti ni yɛli shɛm maa, dindina ti ni zaŋ ti bipuɣiŋga maa yiɣisi chaŋ.”
18Ka bɛ ni daa yɛli shɛm maa daa niŋ Hamɔr min’ o bia Shɛkɛm nyaɣisim pam. 19Ka nachimbil’ maa daa guni yomyom, dama o suhu daa yu’ Yaakubu bipuɣiŋga maa hal ti yaɣi. O daa nyɛla yulilana o daŋ ni.
20Di saha ka Hamɔr min’ o bia Shɛkɛm daa chaŋ tiŋ’ maa dunol’ ni nti yɛli tiŋ’ maa ni dɔbba, 21“Niriba ŋɔ nyaŋ ninvuɣ’ maŋa pam, chɛliya ka ti chɛ ba ka bɛ be tiŋgbani ŋɔ ni n-gɔri kɔhigu bɛ yubu, dama tiŋgbani ŋɔ galisiya pam; ka chɛ ka ti kpuɣiri bɛ bipuɣinsi; ka ti gba zaŋdi ti bipuɣinsi tiri ba. 22Amaa ti yi bɔri ni bɛ be ti sani ka ti mini ba nyɛ ninvuɣ’ yinsi, faashee ka ti dɔbba zaa guni m-be kaman bɛ ni be shɛm. 23Ti yi saɣi ka bɛ be ti sani, bɛ niɣi mini bɛ binshɛɣukam ni bɛ biŋkɔbiri zaa ku leei ti dini?” 24Ka bɛnkam zaa daa yi n-chaŋ tiŋ’ maa dunol’ ni maa daa saɣi Hamɔr min’ o bia Shɛkɛm ni yɛli shɛm maa; ka dɔbba bɛn zaa daa yi n-chaŋ bɛ tiŋ’ maa dunol’ ni maa daa guni.
25Di daba ata dali, niriba maa gunibu maa yuma ni daa na biɛri saha shɛli maa, ka Yaakubu bidibis’ ayi, Simiɔn mini Lɛvi bɛn daa nyɛ Daina tizɔdɔbba la daa zaŋ takɔbiri chaŋ ti liri tiŋ’ maa nima n-libigi ba ku bɛ dɔbba zaa. 26Bɛ daa ku Hamɔr min’ o bia Shɛkɛm gba, ka zaŋ Daina Shɛkɛm yiŋa n-chaŋ bɛ chandi. 27Ka Yaakubu bidib’ shɛb’ bɛn kpalim daa chaŋ ti kpe tiŋ’ maa puuni n-di nɛma bɛ tizɔpaɣ’ maa zuɣu. 28Bɛ daa gbahi bɛ biŋkɔbbaligu mini niɣi ni bunsi, ka zaŋ binshɛlikam zaa din be tiŋ’ maa puuni mini din be mɔɣu ni 29ni bɛ daazichi zaa ni bɛ paɣiba mini bɛ bihi ni binshɛɣukam din daa be bɛ yinsi zaa chaŋ.
30Di saha ka Yaakubu daa yɛli Simiɔn mini Lɛvi, “Yi bo yɛla ti ma, di ni chɛ ka jɛlinsi kpe m mini tiŋgbɔŋ ŋɔ ni nim’ bɛn nyɛ Keenannim’ mini Pɛrizinim’ ŋɔ sunsuuni, ka m mi niriba bi zooi. Bɛ yi laɣim kana ti liri ma, bɛ ni ku m mini n nyaaŋa zaa.” 31Amaa ka bɛ yɛl’ o, “Bɔzuɣu ka bɛ niŋ ti tizɔpaɣ’ maa kaman pagɔrili n-nyɛ o maa?”",https://www.bible.com/bible/2264/GEN.34.DBWDB
PILIGU 35,"Naawuni niŋ alibarika niŋ Yaakubu ni Bɛtɛl
1 Ka Naawuni daa yɛli Yaakubu, “Yiɣisim’ chaŋ ti ʒini Bɛtɛl, ka me sara maligu bimbini zali man’ Naawuni ŋun daa yi a zuɣu saha shɛli a ni daa yi a biɛli Iso sani zɔri la.”
2Di saha ka Yaakubu daa yɛl’ o yiŋnim’ mini bɛnkam zaa daa be o sani, “Yihimiya tinzun tiŋ’ wuna din be yi sani bahi, ka mali yimaŋa, ka taɣi binyɛra ye, 3ka ti yiɣisi chaŋ Bɛtɛl. M bɔri ni m mɛla bimbini nimaani zali Naawuni so ŋun daa deei n suhigu n nandahima nyabu dali, ka be n sani n ni chaŋ luɣ’ shɛlikam la.” 4Ka bɛ daa zaŋ tinzun tiŋ’ wuna din be bɛ sani zaa mini bɛ ni daa kpa tibikpar’ shɛŋa ti Yaakubu, ka Yaakubu daa zaŋ li sɔɣi ti’ shɛli din nyɛ oki tia din miri Shɛkɛm la gbini.
5Bɛ ni daa yiɣisi chana, ka dabiɛm gbaai tiŋ’ shɛŋa din daa gili ba nim’ pam, ka bɛ daa bi kari doli Yaakubu bihi maa. 6Ka Yaakubu mini bɛnkam zaa daa be o sani la daa ka Luz (pumpɔŋɔ bɛ boonila nimaani Bɛtɛl) din be Keenan tiŋgbɔŋ ni la na. 7Ka o daa me sara maligu bimbini zali nimaani, ka boli di yuli Ɛlbɛtɛl, Naawuni ni daa kahig’ omaŋ’ wuh’ o saha shɛl’ o ni daa yi o biɛli sani zɔri la zuɣu. 8Ka Dɛbɔra ŋun daa nyɛ Ribɛka yiŋ’ dabipaɣ’ la daa kpi, ka bɛ sɔɣ’ o oki ti’ shɛli din daa be Bɛtɛl tiŋli la gbini. Ka bɛ daa boli di yuli “Kumsi tia.”
9Yaakubu ni daa yi Mɛsopoteemia na maa nyaaŋa, ka Naawuni daa lan ka o sanna ti niŋ alibarika niŋ o ni. 10 Naawuni daa yɛl’ o, “A yuli Yaakubu, amaa a yuli ku lan boli Yaakubu; a yuli yɛn boonila Izraɛl.” Dinzuɣu ka o yuli booni Izraɛl maa. 11 Ka Naawuni daa lan yɛl’ o, “Mani n-nyɛ Naawuni Kpiɔŋlan’ Naa, dɔɣim’ bihi ka yi nabi; ka zuliya pam yi a ni na; ka nanim’ pam gba ti yi a zuliya ni na. 12N ni daa zaŋ tiŋgbɔn shɛli ti Ibrahimma mini Yisahaku la, n ni zaŋ li ti a, ka ni lan zaŋ li ti a zuliya a kalinsi nyaaŋa.” 13Di saha ka Naawuni daa ŋmalig’ o sani o ni daa tɔɣis’ o yɛtɔɣa luɣ’ shɛli maa n-lab’ alizanda ni. 14 Ka Yaakubu daa pihi kuɣa m-me bimbini zali Naawuni ni daa tɔɣis’ o yɛtɔɣa luɣ’ shɛli maa, ka booi wain mini kpam bahi di zuɣu ti Naawuni. 15Dinzuɣu ka Yaakubu daa boli Naawuni ni tɔɣis’ o yɛtɔɣa luɣ’ shɛli maa yuli Bɛtɛl.
Reechɛl kum yɛla
16Di nyaaŋa ka bɛ daa yi Bɛtɛl chani ti miri Ɛfirat ka Reechɛl piligi wolisibu ka o wolisibu maa daa kpɛm’ pam. 17Ka di ni daa ti miig’ o pam saha shɛli ka paɣidɔɣisɔtɔɣinda yɛl’ o, “Di chɛ ka a suhu zɔhira, bidibiga n-lan bala.” 18Amaa ka o daa lee kpalim dɔɣibu maa ni. O ni daa ti yɛn bahi saha shɛli ka o daa boli bia maa yuli Bɛnɔni, amaa ka o ba mi daa bol’ o yuli Bɛnjamin.
19Reechɛl ni daa kpi maa, bɛ daa sɔɣ’ o la so’ shɛli din daa kuni Ɛfirat la sokpaŋa, nimaani ka bɛ booni Bɛtilihɛm pumpɔŋɔ ŋɔ. 20Ka Yaakubu daa pihi kuɣa laɣim sɔŋ o gballi maa zuɣu, ka di nyɛ Reechɛl gballi maa kuɣiduli, ka di na kul do nimaani hal ni zuŋɔ. 21Ka Izraɛl daa lan gbaai chandi n-kana ti ti o suɣa zali Ɛda pii tooni.
Yaakubu bidibisi
(1 Yɛlikura 2.1-2)
22 Izraɛl ni daa be tiŋgbɔŋ maa ni saha shɛli maa ka Rubin daa zaŋ ŋun’ o ba dabipaɣa Biliha dɔni, ka ŋun’ Izraɛl wum li.
Yaakubu bidibisi daa nyɛla pinaayi. 23Liya bihi daa nyɛla Rubin ŋun daa nyɛ Yaakubu bituuli la mini Simiɔn ni Lɛvi ni Juda ni Isaka ni Zɛbulɔn. 24Ka Reechɛl bidibisi daa nyɛ Yisifu mini Bɛnjamin. 25Ka Biliha ŋun daa nyɛ Reechɛl dabipaɣ’ la bidibisi daa nyɛ Dan mini Naftali. 26Ka Zilipa ŋun daa nyɛ Liya dabipaɣ’ la mi bidibisi daa nyɛ Gaad mini Asha. Yaakubu ni daa dɔɣi bidib’ shɛb’ Mɛsopoteemia m-bala.
Yisahaku kum yɛla
27 Ka Yaakubu daa kul’ o ba Yisahaku sani Mamri bee Kiriatariba luɣ’ shɛli bɛ ni daa booni Hiburɔn ka di nyɛ Ibrahimma mini Yisahaku ni daa be shɛl’ la. 28Yisahaku daa niŋla yuun’ kɔbiga ni pihinii dunia yili. 29O daa kurigimi zaa, ka daa ti kpi, ka o bidibisi, Iso mini Yaakubu sɔɣ’ o.",https://www.bible.com/bible/2264/GEN.35.DBWDB
PILIGU 36,"Iso zuliya
(1 Yɛlikura 1.34-37)
1Iso ŋun nyɛ bɛ ni daa lan booni so Ɛdom la zuliya ni nyɛ shɛm m-bɔŋɔ: 2 Iso daa kpuɣila Keenan paɣiba. Bɛ yuya n-nyɛ: Ada ŋun daa nyɛ Ɛlɔn ŋun nyɛ Hiti nir’ bipuɣiŋga la mini Oholibama ŋun daa nyɛ Zibiɔn ŋun nyɛ Hivi nir’ bia Ana bipuɣiŋga la 3 ni Basɛmat ŋun daa nyɛ Ishimail bipuɣiŋga ka nyɛ Nɛbaiɔt tizɔpaɣ’ la. 4Ka Ada daa dɔɣi Ɛlifaz ti Iso; ka Basɛmat dɔɣi Riuɛl ti o; 5ka Oholibama mi dɔɣi Jɛushi mini Jalam ni Kɔra. Iso ni daa dɔɣi bidib’ shɛb’ Keenan tiŋgbɔŋ ni m-bala.
6Di saha ka Iso daa zaŋ o paɣiba min’ o bidibisi ni o bipuɣinsi ni o yiŋ’ niriba zaa ni o niɣi min’ o biŋkɔb’ shɛb’ bɛn pahi zaa ni o ni daa bo n-nya binshɛɣukam zaa Keenan tiŋgbɔŋ maa ni n-yiɣisi chaŋ ti ʒini tiŋgban’ shɛl’ ni ha ka chɛ o tizo Yaakubu. 7Dama bɛ ni daa mali binshɛŋa daa galisiya pam, ka di zuɣu chɛ ka bɛ ku tooi laɣim be luɣ’ yini. Bɛ niɣi zuɣu n-daa chɛ ka bɛ ni be luɣ’ shɛli maa bi saɣi ba. 8Dinzuɣu ka Iso daa chaŋ ti ʒini Ɛdom zoya tiŋ’ ni. Iso ka bɛ lan booni Ɛdom la.
9Iso ŋun daa nyɛ Ɛdomnim’ bɛn daa be Siɛr zoya tiŋ’ maa ni yab’ la zuliya ni daa nyɛ shɛm m-bɔŋɔ. 10Iso bidibisi yuya m-bɔŋɔ: Ɛlifaz ŋun daa nyɛ Iso paɣ’ Ada bidibiga la mini Riuɛl ŋun daa nyɛ Iso paɣ’ Basɛmat bidibiga la. 11Ɛlifaz bidibisi n-daa nyɛ: Tɛman mini Omari ni Zɛfo ni Gatam ni Kɛnaz. 12Timna daa nyɛla Iso bia Ɛlifaz mam. Ŋuna n-daa dɔɣi Ɛlifaz bia Amalɛk. Iso paɣ’ Ada bihi n-daa bala. 13Riuɛl bidibisi n-daa nyɛ: Nahat mini Zɛra ni Shamma ni Miza. Iso paɣ’ Basɛmat bihi n-daa bala.
14Iso paɣ’ Oholibama ŋun daa nyɛ Zibiɔn bia Ana bipuɣiŋga la bidibisi n-daa nyɛ: Jɛushi mini Jalam ni Kɔra.
15Iso zuliya bɛn daa nyɛ nanima m-bɔŋɔ. Bɛ daa nyɛla Iso bituuli Ɛlifaz bidibisi. Bɛn daa nyɛ nanim’ maa n-nyɛ: Tɛman mini Omari ni Zɛfo ni Kɛnaz 16ni Kɔra ni Gatam ni Amalɛk. Bɛna n-daa nyɛ Ɛlifaz bidibisi bɛn nyɛ nanima Ɛdom tiŋgbɔŋ ni. Bɛ daa nyɛla Ada yaansi.
17Iso bia Riuɛl bidibisi bɛn daa nyɛ nanima n-daa nyɛ: Nahat mini Zɛra ni Shamma ni Miza. Bɛna n-daa nyɛ Riuɛl bidibisi bɛn nyɛ nanima Ɛdom tiŋgbɔŋ ni. Bɛ daa nyɛla Iso paɣ’ Basɛmat yaansi.
18Iso paɣ’ Oholibama bidibisi bɛn daa nyɛ nanima n-daa nyɛ: Jɛushi mini Jalam ni Kɔra. Iso paɣ’ Oholibama Ana bipuɣiŋga la ni daa dɔɣi na’ shɛba m-bala. 19Bɛmbɔŋɔ daa nyɛla Iso bidibisi (Ɛdomnim’ m-bala), bɛna n-daa nyɛ bɛ nanima.
Siɛr daŋ niriba
(1 Yɛlikura 1.38-42)
20Siɛr ŋun daa nyɛ Hɔri nir’ la bidibisi bɛn daa nyɛ tiŋgbɔŋ maa tiŋbihi la n-daa nyɛ: Lɔtan mini Shɔbal ni Zibiɔn 21ni Ana ni Dishɔn ni Ɛzɛr ni Dishan. Bɛna n-daa nyɛ Hɔri nanima, ka nyɛ Siɛr bidibisi Ɛdom tiŋgbɔŋ ni.
22Lɔtan bidibisi n-daa nyɛ: Hɔri mini Hɛman. Lɔtan tizɔpaɣa n-daa nyɛ Timna.
23Shɔbal bidibisi n-daa nyɛ: Alivan mini Manahat ni Ɛbal ni Shɛfo ni Onam.
24Zibiɔn bidibisi n-daa nyɛ: Aiya mini Ana ŋun daa gul’ o ba Zibiɔn bunsi ka ti nya kɔbilisirim mɔɣu ni la.
25Ana bihi n-daa nyɛ: Dishɔn mini Oholibama ŋun daa nyɛ Ana maa bipuɣiŋga la. 26Dishɔn bidibisi n-daa nyɛ: Hɛmdan mini Ishiban ni Itiran ni Kɛran.
27Ɛzɛr bidibisi n-daa nyɛ: Bilihan mini Zaavan ni Akan.
28Dishan bidibisi n-daa nyɛ: Uzi mini Aran.
29Hɔrinim’ nanima n-daa nyɛ: Lɔtan mini Shɔbal ni Zibiɔn ni Ana 30ni Dishɔn ni Ɛzɛr ni Dishan. Bɛmbɔŋɔ n-daa nyɛ Hɔrinim’ nanima kaman bɛ daŋ ni daa nyɛ shɛm Ɛdom tiŋgbɔŋ ni.
Ɛdom nanima
(1 Yɛlikura 1.43-54)
31Bɛmbɔŋɔ n-nyɛ bɛn daa pun diri nam Ɛdom tiŋgbɔŋ ni hal ka Izraɛlnim’ ti naanyi mali naa. 32Bɛla ŋun daa nyɛ Bɛɔr bidibiga ka nyɛ Dinhaba nir’ la daa di nam Ɛdom. 33Ka Bɛla daa ti kpi, ka Zɛra ŋun daa nyɛ Bɔzira nir’ la bidibiga Jɔbab di nam zan’ o zaani. 34Ka Jɔbab daa ti kpi, ka Husham ŋun daa nyɛ Tɛmannim’ tiŋgbɔŋ ni nir’ la daa di nam zan’ o zaani. 35Ka Husham daa ti kpi, ka Bɛdad ŋun daa nyaŋ Midiannim’ Mɔab tiŋgbɔŋ ni la bidibiga Hadad daa di nam zan’ o zaani. O ya yuli n-daa booni Avit. 36Ka Hadad daa ti kpi, ka Samla ŋun daa nyɛ Masirɛka nir’ la daa di nam zan’ o zaani. 37Ka Samla daa ti kpi, ka Shaul ŋun daa nyɛ Rɛhɔbɔt din daa be Yufretiiz Mɔɣili ni nir’ la daa di nam zan’ o zaani. 38Ka Shaul daa ti kpi, ka Baalihanan Akibɔr bidibiga la daa di nam zan’ o zaani. 39Ka Baalihanan Akibɔr bia maa daa ti kpi, ka Hada daa di nam zan’ o zaani. O ya yuli n-daa booni Pau, ka o paɣ’ yuli daa booni Mɛhɛtabɛl. O daa nyɛla Mɛtirɛd bipuɣiŋga, ka nyɛ Mɛzahab yaaŋa.
40Iso zuliya ni nanim’ yuya m-bɔŋɔ. Di nyɛla kaman bɛ malibu mini bɛ biɛhigu shee ni daa nyɛ shɛm doli bɛ yuya. Nanim’ maa n-daa nyɛ: Timna mini Aliva ni Jɛtɛt 41ni Oholibama ni Ɛla ni Pinɔn ni 42Kɛnaz ni Tɛman ni Mibizar 43ni Magidiɛl ni Iram. Bɛmbɔŋɔ n-nyɛ Ɛdom nanima; di gbinni nyɛla Iso ŋun nyɛ Ɛdomnim’ yab’ la kaman bɛ biɛhigu shee ni daa nyɛ luɣ’ shɛŋa bɛ ni daa su tiŋgbɔn shɛli maa ni.",https://www.bible.com/bible/2264/GEN.36.DBWDB
PILIGU 37,"Yisifu min’ o biɛyanima
1Yaakubu daa kul bela Keenan tiŋgbɔŋ ni din nyɛ o ba ni daa be luɣ’ shɛl’ la. 2Yaakubu min’ o malibu yɛtɔɣa m-bɔŋɔ.
Yisifu ŋun yuma daa nyɛ yuun’ pinaayopɔin la min’ o biɛyanim’ bɛn daa nyɛ o ba paɣiba Biliha mini Zilipa bihi la n-daa guli bɛ ba biŋkɔbiri. Ka Yisifu daa zaŋdi bɛ tuumbiɛri yɛtɔɣa na ti yɛri bɛ ba.
3Izraɛl daa yuri Yisifu pam gar’ o bihi bɛn kpalim maa zaa, o ni daa nyɛ o ni dɔɣi bi so o kuriginsim saha la zuɣu. O daa shɛla binyɛr’ wɔɣinli din baɣiri wɔɣa n-ti o. 4Amaa o bihi bɛn kpalim maa ni daa nya ka bɛ ba yuri Yisifu pam gari bɛn nyɛ o biɛyanim’ maa zaa maa, ka bɛ daa je Yisifu di zuɣu, ka bi tɔɣisir’ o yɛtɔɣa ni suhumahili.
5Dahin shɛli ka Yisifu daa ti zahim zahindi ka zaŋ li yɛl’ o biɛyanim’ maa, ka di chɛ ka bɛ jɛlinsi zaŋ chaŋ o sani maan pahi. 6O daa yɛli ba mi, “Wummiya n ni sa zahim zahindi shɛli ŋɔ: 7Ti sa bela puu ni lɔri kabɔba, yim ka n ti nya ka n kabɔbili yiɣisi zani, ka yi kabɔba laɣimna ti gili n kabɔbili maa n-damdi li tiŋa.”
8Ka o biɛyanim’ maa bɔh’ o, “A shiri nyɛla ŋun ti yɛn nyɛ ti naa? Bee a shiri nyɛla ŋun ti yɛn su ti fukumsi?” Dinzuɣu ka bɛ jɛlinsi zaŋ chaŋ o sani daa maan pahi, o ni daa zahim zahin’ shɛŋa maa min’ o yɛtɔɣa maa zuɣu.
9Dimbɔŋɔ nyaaŋa ka o daa ti lan zahim zahindi shɛli, ka zaŋ li yɛl’ o biɛyanim’ maa yaha. O daa yɛli ba mi: “Nyamiya, n lan zahimla zahindi shɛli. N sa nyami ka wuntaŋ’ mini goli ni saŋmarisi piniyini damdi ma tiŋa.”
10Amaa o ni daa zaŋ li yɛl’ o ba min’ o biɛyanim’ maa, o ba daa tahila o zuɣu ka bɔh’ o, “Zahim bɔ ka a lee zahim maa? M min’ a ma ni a biɛyanim’ ŋɔ shiri ti yɛn damdila a tooni?” 11 Ka o biɛyanim’ maa daa zabir’ o nyuli di zuɣu, amaa ka o ba daa zaŋ o ni yɛli shɛm maa niŋ o suhu ni.
Bɛ gbaai Yisifu kɔhi, ka bɛ zaŋ o kuli Ijipti
12Dahin shɛli ka Yisifu biɛyanim’ maa daa zaŋ bɛ ba biŋkɔbiri chaŋ luɣ’ shɛli din miri Shɛkɛm ni bɛ ti ŋub’ mɔri. 13Ka Izraɛl daa ti yɛli Yisifu, “A biɛyanim’ zaŋ biŋkɔbiri chaŋ Shɛkɛm ni bɛ ti ŋub’ mɔri. Kamina ka n tim a bɛ sani.” Ka o yɛli, “To.”
14Ka o daa yɛl’ o, “Pumpɔŋɔ, cham’ ti nya a biɛyanim’ maa mini biŋkɔbiri maa mal’ alaafee, ka labina ti yɛli ma.” Di saha ka o daa tim o ka o yi Hiburɔn vinvamli ni chaŋ Shɛkɛm. 15Ka do’ so daa ti nya o ka o be mɔɣu ni chani ginda, ka o bɔh’ o, “Bɔ ka a lee bɔra?”
16Ka Yisifu yɛl’ o, “N lihiri bɔrila m biɛyanima,” ka yɛli, “N suhir’ a, wuhim’ ma bɛ ni zaŋ biŋkɔbiri maa be luɣ’ shɛli polo ka bɛ ŋubiri mɔri maa.”
17Ka doo maa yɛl’ o, “Bɛ zaŋ kpa luɣ’ shɛli polo, dama n wumya ka bɛ yɛli, ‘Chɛliya ka ti chaŋ Dɔtan.’ ” Di saha ka Yisifu daa biɛh’ o biɛyanim’ maa naba nti nya ba Dɔtan maa.
18Bɛ ni daa ti nya Yisifu ka o be katiŋ’ ha kanna, o daa ti yɛn paai bɛ sani, ka bɛ pun lo nia wuhi ni bɛ kum’ o. 19Bɛ daa yɛlila taba, “Zahin’ zahinda la n-kanna ŋɔ. 20Kamiyana pumpɔŋɔ ka ti ku o n-zaŋ o ti bahi bɔɣa ŋɔ zaɣ’ yin’ ni, ka yɛli ni mɔɣu ni biŋkɔbigu n-gbaag’ o ŋubi, ka ti nya o ni zahim zahin’ shɛŋa maa ni yɛn bahindi shɛm.”
21Amaa Rubin ni daa wum li, ka o fa o bɛ nuu ni ka yɛli, “Di chɛliya ka ti di o nyɛvili.”
22Rubin daa yɛli ba, “Di yihiya o ʒim, zaŋmiy’ o niŋ bɔɣili ŋɔ ni mɔɣu ŋɔ ni, ka di niŋy’ o shɛli.” O daa yɛlila lala ni o fa o bɛ nuu ni bahi n-zaŋ o kulisi ti ti bɛ ba. 23Dinzuɣu Yisifu ni daa mali ti paag’ o biɛyanim’ maa sani, bɛ daa darigimi fuɣ’ o binyɛr’ shɛli o ni daa ye ka di nyɛ zaɣ’ wɔɣinli ka mali bɔɣ’ wɔɣila la; 24ka zaŋ o ti niŋ bɔɣili ni. Kom daa ka bɔɣili maa ni, di daa nyɛla zaɣ’ kuŋ.
25Dimbɔŋɔ nyaaŋa ka bɛ daa ʒini ni bɛ di bindirigu ka lihi nya Ishimail zuliya sochandiba, ka bɛ yi Giliad n-taɣiri bɛ laakumnim’ bɛn ʒiri taansuri mini kpam ni mɛɛr, bɛ ni zaŋdi shɛŋa maani tima kuni Ijipti. 26Di saha ka Juda daa bɔh’ o mabihi maa, “Ti yi ku ti tizo ŋɔ ka wuhi ni pa tinima n-ku o, nyɔ’ bɔ ka ti lee yɛn nya di ni? 27Chɛliya ka ti zaŋ o kɔhi Ishimail zuliya ŋɔ zuɣu, ka di chɛliya ka ti niŋ o shɛli, dama o nyɛla ti tizo ni timaŋmaŋ’ niŋgbuŋ.” Ka o mabihi maa daa wum o ni yɛli shɛm maa. 28 Ka Midian kɔhigɔriba daa garita, ka bɛ yihi Yisifu bɔɣili maa ni na n-zaŋ o kɔhi Ishimail zuliya maa zuɣu anzinfa laɣibaligu pisi, ka bɛ daa zaŋ Yisifu kuli Ijipti.
29Rubin ni daa ti lab’ bɔɣili maa gbinna nti bi nya Yisifu di ni, o daa darigimi toog’ o binyɛra, 30ka lab’ o mabihi maa sani ti yɛli ba, “Bia maa kani, ka ya ka n lee yɛn kpe?”
31Di saha ka bɛ daa gbaai bua n-kɔrigi zaŋ Yisifu binyɛrigu tim bua maa ʒim ni 32n-zaŋ o binyɛr’ wɔɣinli din bɔɣiri wɔɣ’ maa nti ti bɛ ba ka yɛl’ o, “Ti pihi li mi, lihim’ li nya, a bia binyɛrigu m-bala bee pa dina.”
33Ka o daa baŋ li ka yɛli, “M bia maa binyɛrigu m-bala; mɔɣu ni biŋkɔbigu n-gbaag’ o maa. Biɛhiŋ kani, ŋ-ŋɔ o kul dari tɔhitɔhila Yisifu zaa.” 34Di saha ka Yaakubu daa darigi toog’ o binyɛrigu, ka zaŋ buɣu so o shee ni n-kum o bia maa kuli dabisi’ gbaliŋ. 35Ka o bidibisi min’ o bipuɣinsi zaa daa kana ni bɛ ti maag’ o suhu, amaa ka o daa zaɣisi ka yɛli, “N ni kum m bia maa zuɣu hal ti paag’ o kpiimba biɛhigu shee.” Lala ka o ba daa kum o zuɣu.
36Ka Midiannim’ maa daa zaŋ Yisifu chaŋ Ijipti nti kɔhi Pɔtifa ŋun daa nyɛ tɔbbi’ shɛb’ bɛn guli Firawuna la sapashin’ kpɛm’ zuɣu.",https://www.bible.com/bible/2264/GEN.37.DBWDB
PILIGU 38,"Juda mini Tama
1Di saha ka Juda daa yi o mabihi maa sani chaŋ Adulam nti be do’ so ŋun yuli daa booni Hira la sani. 2Ka Juda daa ti nya Keenan do’ so ŋun yuli daa booni Shua la bipuɣiŋga n-kpuɣ’ o; ka daa zaŋ o niŋ o paɣa, 3ka o niŋ pua n-dɔɣi bidibiga, ka o bol’ o yuli Ɛr. 4Ka o paɣ’ maa daa lan niŋ pua n-dɔɣi bidibiga m-bol’ o yuli Onan. 5Ka paɣ’ maa daa ti lan dɔɣi bidibiga m-bol’ o yuli Shɛla. Chɛzib ka o daa be ka dɔɣ’ o.
6Ka Juda daa bo paɣ’ ti o bituuli Ɛr. Paɣ’ maa yuli n-daa booni Tama. 7Amaa ka Juda bituuli Ɛr maa daa nyɛ ninvuɣ’ biɛɣu Yawɛ sani, ka Yawɛ daa ku o. 8Di nyaaŋa ka Juda daa yɛli Onan, “Zaŋm’ a biɛli pakoli maa dɔni, ka niŋ di ni simdi ni a niŋ shɛm wuhi ni o yidan’ tizo n-nyɛ a, ka zaŋ o dɔɣi bihi ti a biɛli maa.” 9Amaa ka Onan daa mi ni o bi yɛn su bihi maa. Dinzuɣu o min’ o biɛli pakoli maa daa yi ti dɔni, o daa yihirila o kom bahi tiŋa ni di chɛ ka o ku dɔɣi bihi ti o biɛli maa. 10Ka o ni daa niŋ shɛm maa bi niŋ Yawɛ nyaɣisim, ka o daa ku o gba. 11Di saha ka Juda daa yɛl’ o bia pakoli Tama, “Kulim’ a ba yiŋ’ ti ʒini pakolim hal ka m bia Shɛla ti zooi.” O daa zɔrimi ni Shɛla gba ti kpi kaman o biɛyanim’ maa ni daa kpi shɛm maa. Dinzuɣu ka Tama daa kul’ o ba yiŋ’ ti ʒiya.
12Dimbɔŋɔ nyaaŋa ka Juda paɣ’ ŋun daa nyɛ Shua bipuɣiŋga la daa kpi. O ni daa mal’ o kuli naai nyaaŋa ka o min’ o zo Hira ŋun daa nyɛ Adulam nir’ la chaŋ Timna ninvuɣ’ shɛb’ bɛn daa chɛr’ o piɛri kɔbiri la sani. 13Ka bɛ daa yɛli Tama, “A yidan’ ba chanila Timna ni o ti chɛ o piɛri kɔbiri.” 14Di saha ka o daa pirig’ o pako’ chinchina sɔŋ ka zaŋ sariga pa m-mulis’ omaŋ’ chaŋ ti ʒini Ɛnaim dunoli din daa be Timna soli zuɣu la shee; dama o daa nyaya ka Shɛla bi doo, ka bɛ bi chɛ ka o kpuɣ’ o.
15Juda ni daa nya o, o daa tɛhiya ni o nyɛla pagɔrili, dama o daa zaŋla sariga m-pil’ lims’ o ninni. 16Ka o daa chaŋ o sani palli naŋgbanyee ti yɛl’ o, “Kamina ti chɛ ka m min’ a dɔni.” Dama o daa bi mi ni o bia pakoli maa m-bala.
Ka o bɔh’ o, “Bɔ ka a yɛn ti ma ka chɛ ka m min’ a dɔni?”
17Ka o daa garigi yɛl’ o, “N ni gbaai m buzɔŋ ni bubil’ polli ti a.” Ka paɣ’ maa bɔh’ o, “Ka bimbɔ ka a yɛn zaŋ ti ma ka di nyɛ alikauli lɔbu shɛhira hal ka a ti zaŋ bua maa ti ma na?”
18Ka Juda bɔh’ o, “Bɔ ka a lee bɔri ni n zaŋ ti a ka di nyɛ alikauli lɔbu shɛhira?”
Ka paɣ’ maa garigi yɛl’ o, “Zaŋm’ a nintua din mali dalinli ŋɔ mini zoligo ŋɔ ni a jaaŋgbee din be a nuu ni ŋɔ ti ma.” Di saha ka o daa zaŋ li ti o, ka zaŋ o dɔni, ka o daa niŋ pua. 19Di nyaaŋa ka paɣ’ maa daa yiɣisi kuli nti paai sariga maa sɔŋ, ka lan zaŋ o pako’ chinchina maa so.
20Ka Juda daa zaŋ bubil’ polli maa ti o zo ŋun daa nyɛ Adulam nir’ la ni o ti ti paɣ’ maa ka deeg’ o neen’ shɛŋa din daa nyɛ alikauli lɔbu shɛhira la na, amaa ka o daa bi nya paɣ’ maa. 21Ka o daa bɔhi tiŋ’ maa ni dɔbba, “Ka jɛmbu duu pagɔr’ so ŋun yi ʒiini Inaim palli naŋgbanyee ŋɔ la lee be ya?” Ka bɛ yɛl’ o, “Pagɔr’ so na ʒi n-ka kpe na.”
22Ka o daa lab’ ti yɛli Juda, “M bi nya paɣ’ maa; ka tiŋ’ maa nim’ yɛli ma ni pagɔr’ so na ʒi n-ka kpe na.”
23Ka Juda daa yɛl’ o, “Chɛ ka o zaŋ nɛma maa leeg’ o dini, di yi pa lala, niriba ni la ti; nyama, n-chɛ ka a zaŋ bubil’ polli maa ni a ti ti o, ka a bi tooi bo n-nya o.”
24Zaŋ chaŋ chira ata saha ka so daa ti yɛli Juda, “Tama ŋun nyɛ a bia pakol’ la gɔrila pagɔrisigu, ka din pahi di zuɣu nyɛla, o niŋla pua o pagɔrisigu maa gɔbu ni.”
Ka Juda daa yɛli, “Zaŋmiy’ o na ti niŋ buɣim nyo o.”
25Bɛ ni daa zaŋ paɣ’ maa yina, ka o tim ti yɛl’ o yidan’ ba Juda, “Do’ so ŋun su nɛma ŋɔ n-ti ma pua maa. N suhir’ a, lihim’ li nya ŋuni n-lee su li. Nɛma maa n-nyɛ: nintua din mali dalinli ŋɔ mini zoligo ŋɔ ni jaaŋgbee ŋɔ.”
26Di saha ka Juda daa baŋ nɛma maa ka yɛli, “Paɣ’ maa nyɛla wuntizɔra n-gari ma, n ni bi zaŋ o ti m bia Shɛla la zuɣu.” Ka o daa bi saɣi ka o mini paɣ’ maa lan dɔni yaha.
27Ka paɣ’ maa dɔɣibu saha daa ti paai ka jahi m-be o puli ni. 28O ni daa wolisira, ka bi’ yino zaŋ o nuu tirina, ka paɣidɔɣisɔtɔɣinda daa zaŋ gali ʒee lo o nuu maa ka yɛli, “Ŋumbɔŋɔ ka bɛ daŋ dɔɣibu.” 29Amaa ka o daa fɔh’ o nuu maa kpɛhi, ka o mabia maa daŋ o yibuna; ka paɣidɔɣisɔtɔɣinda maa yɛli, “A niŋla kpaɣikpaɣi nya soli yina maa!” Dinzuɣu ka bɛ daa bol’ o yuli Pɛrɛz. 30Dimbɔŋɔ nyaaŋa ka o mabia maa gba daa yina ka gali ʒee maa lo o nuu, ka bɛ daa bol’ o mi yuli Zɛra.",https://www.bible.com/bible/2264/GEN.38.DBWDB
PILIGU 39,"Yisifu mini Pɔtifa paɣ’ yɛla
1To, ka bɛ daa zaŋ Yisifu kuli Ijipti, ka tɔbbi’ shɛb’ bɛn daa guli Firawuna la sapashin’ kpɛm’ ŋun daa nyɛ Ijipti nir’ ka o yuli booni Pɔtifa la daa da o Ishimail zuliya bɛn daa ʒi o kuli nimaani maa sani. 2 Ka Yawɛ daa be Yisifu sani ka chɛ ka o diri nasara o tuma ni. O daa bela o dana ŋun nyɛ Ijipti nir’ maa yiŋa. 3Ka o dan’ maa daa nya ka Yawɛ be Yisifu sani, ka chɛ ka o ni niŋdi shɛlikam zaa tɔŋda. 4Dinzuɣu ka Pɔtifa suhu daa yu Yisifu pam, ka Yisifu daa tumd’ o tuma, ka o zaŋ o leeg’ o yiŋ’ tumtumdiba zuɣulana, ka zaŋ o binshɛɣukam zaa niŋ o nuu ni. 5O ni daa zaŋ o leeg’ o yiŋ’ tumtumdiba zuɣulana, ka zaŋ o binshɛɣukam zaa niŋ o nuu ni saha shɛli maa, Yawɛ daa niŋ alibarika niŋ ŋun’ Ijipti nir’ maa yiŋ’ ni Yisifu zuɣu. Yawɛ daa niŋ alibarika niŋ o yiŋ’ binshɛlikam zaa ni, ka niŋ alibarika niŋ o puu gba ni. 6Dinzuɣu ka Pɔtifa daa zaŋ o ni mali shɛlikam zaa niŋ Yisifu nuu ni. Yisifu ni daa be o sani maa zuɣu, o baɣa daa lan ka shɛl’ ni n-naɣ’ pahila bindir’ shɛl’ o ni daa diri ni.
Yisifu daa yi nachimbil’ viɛlli pam, ka o lihibu viɛla. 7Ka di daa niŋ daba ayi ka Yisifu dan’ maa paɣ’ ti lihir’ o kɔre lihigu, ka yɛl’ o, “Chɛ ka m min’ a dɔni.” 8Amaa ka Yisifu daa zaɣisi ka yɛl’ o dan’ paɣ’ maa, “Nyama, n ni be n dan’ sani ŋɔ, o baɣa lan ka shɛl’ ni yil’ ŋɔ. O zaŋ o ni mali shɛlikam niŋla n nuu ni. 9O bi galisi gari ma yili ŋɔ puuni, o mi bi mɔŋ ma shɛli naɣila nyini, dama a nyɛla o paɣa; ka wula ka n ni tooi tum ninvuɣ’ biɛtali tuun’ titali ŋɔ n-tum alahichi zaŋ chaŋ Naawuni sani?” 10Hal o ni daa kul yɛri Yisifu lala dabisili kam maa zaa yoli, Yisifu daa bi saɣi ni o min’ o dɔni.
11Amaa ka Yisifu daa ti kpe yili maa ni dahin’ shɛli ni o ti tum o tuma, ka ninvuɣ’ shɛb’ bɛn daa be yili maa ni kani. 12Ka paɣ’ maa daa gbaai Yisifu binyɛrigu gbib’ ka yɛl’ o, “Chɛ ka m min’ a dɔni.” Amaa ka Yisifu daa fuɣ’ o binyɛrigu maa niŋ paɣ’ maa nuu ni, ka guui yi yili maa ni. 13Paɣ’ maa ni daa nya ka Yisifu chɛ o binyɛrigu maa niŋ o nuu ni ka guui yi yili maa ni maa, 14ka o daa boli ninvuɣ’ shɛb’ bɛn daa be o yiŋ’ maa na nti yɛli ba, “Nyamiya, o ni zaŋ Hiburu nir’ maa na ka o ti lihi ʒiɛm ti shɛm, o kpɛmina ni o ti zaŋ ma dɔni, ka n kuhi pam. 15O ni wum ka n duhi n yee kuhi pam maa, ka o chɛ o binyɛrigu bahi ma ka guui yi yili ŋɔ.”
16Di saha ka o daa zaŋ Yisifu binyɛrigu maa sɔŋ baɣil’ omaŋ’ hal ka Yisifu dan’ maa ti kuna. 17Ka o daa zaŋ yɛtɔɣ’ yini maa tɔɣis’ o yɛra, “A ni zaŋ Hiburu dab’ so na ti gari ti ni la kpɛmina ni o ti lihi ʒiɛm ma; 18amaa n ni di kul duhi n yee kuhi pam saha shɛli, ka o chɛ o binyɛrigu ŋɔ bahi ma ka guui yi yili ŋɔ.”
19Yisifu dan’ maa ni daa wum yɛtɔɣ’ shɛŋa o paɣ’ ni zaŋ yɛl’ o ka lan yɛli, “Lala ka a dabili maa niŋ ma,” ka o suhu daa yiɣisi pam. 20Ka Yisifu dan’ maa daa gbaag’ o n-zaŋ o ti niŋ sarika ni din nyɛ luɣ’ shɛli bɛ ni daa zaŋ naa sarikanim’ niŋ, ka o daa be sarika maa ni. 21 Amaa ka Naawuni daa be Yisifu sani ka niŋ o nirilim, ka chɛ ka dansarika gul’ maa suhu yu o. 22Ka dansarika gul’ maa daa zaŋ sarikanim’ bɛn zaa be sarika maa ni niŋ Yisifu nuu ni, ka Yisifu daa nyɛ ŋun niŋdi binshɛɣukam zaa nimaani. 23Ka dansarika gul’ maa daa bi lan lihir’ o ni zaŋ binshɛlikam niŋ Yisifu nuu ni maa, dama Yawɛ daa be Yisifu sani, ka o daa yi niŋ shɛlikam, Yawɛ chɛrimi ka di tɔŋ.",https://www.bible.com/bible/2264/GEN.39.DBWDB
PILIGU 40,"Yisifu wuhi sarikanim’ zahindi gbinni
1Dimbɔŋɔ nyaaŋa ka Ijipti Naa wain boora min’ o bɔrɔbɔro shɛra daa ti tum birigi bɛ dan’ Ijipti naa maa. 2Ka Firawuna suhu daa yiɣisi bah’ o tumtumdiba ayi bɛn daa nyɛ o wain boora min’ o bɔrɔbɔro shɛriba kpɛm’ zuɣu, 3ka o daa zaŋ ba ti kpɛhi duu o tɔbbihi bɛn daa gul’ o la sapashin’ kpɛm’ yiŋ’ luɣ’ shɛli bɛ ni daa zaŋ Yisifu ti niŋ maa. 4Ka tɔbbihi sapashin’ kpɛm’ maa daa zaŋ ba niŋ Yisifu nuu ni ka o sɔŋdi ba. Ka bɛ daa be duu maa ni n-niŋ daba ayi.
5Ka bɛ niriba ayi bɛn nyɛ Ijipti Naa wain boora min’ o bɔrɔbɔro shɛriba kpɛm’ bɛn daa be duu maa daa ti zahim zahima dahin’ shɛli yuŋ. Sokam zahindi daa bela di ko, ka mali di gbinni. 6Ka Yisifu daa ti kpe bɛ sani asiba n-nya ka bɛ malila suhugarigu. 7Ka o daa bɔhi Firawuna tumtumdib’ shɛb’ bɛn min’ o daa be duu o dan’ yiŋ’ maa, “Bɔ n-niŋ ka yi mali suhugarigu lihigu zuŋɔ.”
8Ka bɛ yɛl’ o, “Ti sa zahimla zahima ka bi nya ŋun ni wuhi ti di gbinni.”
Ka Yisifu bɔhi ba, “Pa Naawuni n-wuhiri zahindi gbinni? N suhiri ya, yɛlimiya ma yi zahima maa.”
9Ka wain booriba kpɛm’ la daa yɛli Yisifu o zahindi ni nyɛ shɛm. O daa yɛl’ o mi, “Zahindi maa ni n sa nyami ka wain tia ʒe n tooni, 10ka tiwula ata be di zuɣu, ka di ni sa kul piligi puhiri vari ka dii daai pum n-wali wala ka di mooi. 11Ka Firawuna pipia daa be n nuu ni, ka m pɔhi wain tiwala maa kahim di kom niŋ Firawuna pipia maa ni n-zaŋ li ti ti ŋun’ Firawuna.”
12Di saha ka Yisifu daa yɛl’ o, “Di gbinni m-bɔŋɔ: Tiwula ata maa nyɛla daba ata. 13Zaŋ chaŋ daba ata dali, Firawuna ni chɛ ka bɛ kana ti yih’ a nti lan zaŋ a labis’ a tuma ni; ka a ni lan zaŋdi Firawuna pipia maa ni binnyura maa ti tir’ o kaman a ni daa pun nyɛ o wain tɔɣira shɛm la. 14Amaa di yi ti niŋ a viɛnyɛla, n suhir’ a, nyin’ teemi n yɛla, ka niŋ ma nirilim n-zaŋ n yɛtɔɣa tɔɣisi Firawuna; ka lala chɛ ka n yi sarika ŋɔ ni. 15Dama yɛlimaŋli, bɛ daa zu ma la Hiburu tiŋgbɔŋ ni na; ka kpe gba, m bi tum taal’ shɛli ka di simdi ni bɛ zaŋ ma kpɛhi sarika.”
16Bɔrɔbɔro shɛriba kpɛm’ la ni daa wum di gbinni ka di viɛl’ maa, ka o daa yɛli Yisifu, “N gba sa zahimla zahindi. Bɔrɔbɔro piɛr’ ata n-sa tam n zuɣu ni, 17ka bindira balibu kam din nyɛ bɛ ni daa she shɛli ti Firawuna be piɛ’ shɛli din tam zuɣusaa ni, amaa ka noombihi lee kana ti diri li n zuɣu ni piɛri maa ni.”
18Ka Yisifu daa garigi yɛl’ o, “Di gbinni m-bɔŋɔ: Piɛr’ ata maa nyɛla daba ata. 19Zaŋ chaŋ daba ata dali, Firawuna ni chɛ ka bɛ kana ti yih’ a ti ŋma a zuɣu, ka zaŋ a yili tia ka noonsi di a nimdi.”
20Zaŋ chaŋ daba ata maa dali, di daa lula Firawuna dɔɣibu dabisili dali, ka o daa laɣim o tumtumdiba zaa na ni bɛ ti puhi di chuɣu; ka daa chɛ ka bɛ chaŋ ti yih’ o wain booriba kpɛm’ la min’ o bɔrɔbɔro shɛriba kpɛm’ maa na ti zal’ o tumtumdiba kpamba maa tooni. 21Ka o daa zaŋ o wain booriba kpɛm’ la labis’ o tuma ni, ka o lan zaŋdi ŋun’ Firawuna binnyura pipia maa ni binnyura maa ti tir’ o, 22amaa ka daa chɛ ka bɛ zaŋ o bɔrɔbɔro shɛriba kpɛm’ maa ti yil’ tia kaman Yisifu ni daa yɛli ba shɛm maa. 23Amaa di zaa yoli, wain booriba kpɛm’ la daa tam Yisifu yɛla ka bi teeg’ o yɛla.",https://www.bible.com/bible/2264/GEN.40.DBWDB
PILIGU 41,"Yisifu wuhi naa o zahindi gbinni
1Yuma ayi nyaaŋa ka Firawuna daa ti zahim zahindi n-nya ka o ʒiɛla Nail Mɔɣili duli. 2Ka naɣ’ kara ayopɔin bɛn niŋgbuna kul nyɛlisiri daa yi Nail Mɔɣili maa ni na ti ŋubiri mɔri. 3Ka naɣ’ kɔri bɛn kul gaŋsigaŋsi bɛba ayopɔin daa doli bɛ nyaaŋa yi Nail Mɔɣili maa ni na nti zani naɣ’ bɛmbala maa sani Nail Mɔɣili maa duli. 4Ka naɣ’ kɔri bɛn daa gaŋsigaŋsi maa daa zaŋ naɣ’ kara ayopɔin bɛn niŋgbuna daa kul nyɛlisiri la ŋubi. Ka Firawuna daa yirigi neei. 5Ka o daa lan gbihi n-zahim zahindi din pah’ ayi. Kawaan’ kara ayopɔin din viɛla n-daa nyaɣi kawaan’ kaɣ’ yini zuɣu. 6Ka kawaan’ kɔr’ ayopɔin din nyɛ biisim polo pɔhim ni ŋme shɛli ka di zaɣi daa to n-yina pahi kawaan’ kara maa zuɣu. 7Ka kawaan’ kɔri maa daa zaŋ kawaan’ kara ayopɔin maa vali. Ka Firawuna daa yirigi neei n-nya ka di nyɛla zahindi. 8 Ka di daa muɣis’ o pam asibaasi, ka o tim ti boli Ijipti timanim’ mini baŋdiba zaa na, ka ŋun’ Firawuna daa yɛli ba o zahima maa, amaa ka so daa kani n-nyɛ ŋun ni tooi wuhi Firawuna o zahima maa gbinni.
9Di saha ka wain booriba kpɛm’ la daa yɛli Firawuna, “N teegi n galimi ni nyɛ shɛli zuŋɔ. 10Nyin’ Firawuna suhu ni daa ti yiɣisi bah’ a tumtumdiba zuɣu, ka a zaŋ m min’ a bɔrɔbɔro shɛriba kpɛm’ ti kpɛhi duu a tɔbbihi bɛn gul’ a sapashin’ kpɛm’ yiŋ’ la, 11ti daa ti zahimla zahindi yuŋ dahin yini, ka ti zaa yino kam zahindi daa mali di gbinni. 12Ka Hiburu nachimbil’ so ŋun nyɛ a tɔbbihi bɛn gul’ a la sapashin’ kpɛm’ dabili daa be ti sani, ka ti yɛl’ o, ka o daa wuhi ti ti zaa yinoyino zahindi gbinni ni nyɛ shɛm. 13O ni daa kul wuhi ti di gbinni shɛm, di daa ti shiri niŋla pali; a daa labisi ma n tuma ni, ka chɛ ka bɛ zaŋ a bɔrɔbɔro shɛriba kpɛm’ la mi ti yili tia.”
14Di saha ka Firawuna daa tim ka bɛ chaŋ ti boli Yisifu n-zaŋ o sarika maa ni na yomyom; ka o daa pini o ninni ka taɣi binyɛra ye n-kpe Firawuna sani. 15Ka Firawuna daa ti yɛli Yisifu, “N zahimla zahindi ka bi nya so ŋun ni wuhi ma di gbinni; ka n wum ka bɛ yɛli ma ni bɛ yi yɛl’ a zahindi ni nyɛ shɛm, a ni tooi wuhi di gbinni.”
16Ka Yisifu daa garigi yɛli Firawuna, “Pa mani n-wuhiri di gbinni maa, amaa Naawuni ni wuhi nyin’ Firawuna di gbinni ka di niŋ a nyaɣisim.”
17Di saha ka Firawuna daa yɛli Yisifu, “N zahindi maa puuni, n daa ʒiɛla Nail Mɔɣili duli; 18ka naɣ’ kara ayopɔin bɛn niŋgbuna kul nyɛlisiri daa yi Nail Mɔɣili maa ni na ti ŋubiri mɔri, 19ka naɣ’ kɔri bɛba ayopɔin shɛb’ bɛn kul gaŋsigaŋsi daa yina n-ka bɛ sanna, ka n nini daa na ʒi n-nya bɛ tatabo Ijipti tiŋgbɔŋ ŋɔ ni. 20Ka naɣ’ kɔri bɛn daa gaŋsigaŋsi maa daa zaŋ tuuli naɣ’ kara ayopɔin la ŋubi, 21amaa bɛ ni daa zaŋ ba ŋub’ maa, so daa naan ku tooi baŋ ni bɛ zaŋ ba ŋubi, dama bɛ daa na kul gaŋsigaŋsimi, ka be kaman bɛ ni daa pun be shɛm. Di nyaaŋa ka n daa yirigi neei. 22N zahindi maa puuni, n daa lan nya ka kawana ayopɔin nyaɣi tam kawaan’ kaɣ’ yini zuɣu n-kul ŋmɛlim baribara; 23ka kawaan’ kɔr’ ayopɔin din nyɛ biisim ni kpe shɛli ka di kul zaɣizaɣimi to n-yina pahi di zuɣu, 24ka kawaan’ kɔr’ ayopɔin maa daa zaŋ kawaan’ kar’ ayopɔin maa vali. Ka n zaŋ li yɛli timanima, amaa ka bɛ ni so bi tooi wuhi ma di gbinni.”
25Di saha ka Yisifu daa yɛli Firawuna, “A zahima maa nyɛla zaɣ’ yini, Naawuni n-kahig’ o ni yɛn niŋ shɛli wuhi nyin’ Firawuna maa. 26Naɣ’ kara bɛba ayopɔin la gbinni nyɛla yuma ayopɔin, ka kawaan’ kar’ ayopɔin la gba gbinni nyɛla yuma ayopɔin; zahindi maa kul nyɛla zaɣ’ yini. 27Naɣ’ kɔri bɛba ayopɔin bɛn daa yina n-kul gaŋsigaŋsi la gbinni nyɛla yuma ayopɔin, ka kawaan’ kɔr’ ayopɔin din daa nyɛ biisim ni kpe shɛl’ la gba gbinni nyɛla kum lubu yuma ayopɔin. 28Di nyɛla kaman n ni pun yɛli nyin’ Firawuna shɛm la, Naawuni n-kahig’ o ni yɛn niŋ shɛli wuh’ a. 29Yuma ayopɔin din kanna puuni, bindira ni niŋ pam Ijipti tiŋgbɔŋ ŋɔ zaa ni. 30Amaa di nyaaŋa, yuma ayopɔin din yɛn dolina puuni, kum ni ti lu, ka so ti ku mi ni bindira daa niŋya pam Ijipti tiŋgbɔŋ ŋɔ ni, kum maa ni ti dam tiŋgbɔŋ ŋɔ nim’ pam. 31Ka so ti ku mi ni bindira daa niŋya pam kum shɛli din yɛn doli di nyaaŋa na maa zuɣu, dama kum maa ni ti mii pam. 32Ka nyin’ Firawuna ni nya zahindi maa buyi la wuhiya ni Naawuni n-zal’ li, ka ni chɛ ka di ku yuui, ka di niŋ.
33“Dinzuɣu pumpɔŋɔ, piim’ ninvuɣ’ so ŋun mali dahin’ shɛli tɛha ni yɛm n-zaŋ Ijipti tiŋgbɔŋ ŋɔ yɛla niŋ o nuu ni. 34Di lan simdi ni a pii kpambal’ shɛb’ ka bɛ su tiŋgbɔŋ ŋɔ tuma fukumsi, ka bɛ ti laɣim bindira pirigibu bunu puuni yim zuɣu zali bindira ni ti yɛn niŋ pam yuma ayopɔin shɛŋa puuni la. 35Ka a chɛ ka bɛ laɣim yuma ayopɔin shɛŋa din kanna ŋɔ ni bindira din yɛn niŋ pam maa zaa zali, ka di nyɛ a ni zaŋ bindir’ shɛli niŋ fukumsi fɔntinsi ni ka bɛ gbib’ li. 36Ka lala bindira maa ni nyɛ a tiŋgbɔŋ ŋɔ ni bindira n-ʒiɛya gu yuma ayopɔin shɛŋa ni kum ni ti yɛn lu Ijipti tiŋgbɔŋ ŋɔ ni maa, ka di chɛ ka kum ti ku ku tiŋgbɔŋ ŋɔ nima.”
Bɛ zaŋ Yisifu leei Ijipti gomna
37Ka Firawuna min’ o kpambaliba nini daa tiɣ’ o ni yɛli shɛm maa. 38Ka Firawuna daa bɔh’ o kpambaliba maa, “Ti ni tooi nya ninvuɣ’ so ka o be kaman Naawuni Shia ni be do’ so ni ŋɔ?” 39Di saha ka Firawuna daa yɛli Yisifu, “Naawuni ni wuh’ a dimbɔŋɔ zaa maa zuɣu, so kani m-mali tɛhi’ wɔɣila ni yɛm kaman nyini. 40 Nyini n-yɛn su n yili ŋɔ fukumsi, ka a yi kul yɛli shɛlikam, n niriba zaa ni niŋ li; kulla n nam ʒiishee ŋɔ ka n yɛn zaŋ gar’ a.” 41Firawuna daa lan yɛli Yisifu, “Nyama, n zaŋ Ijipti tiŋgbɔŋ ŋɔ zaa fukumsi niŋ a nuu ni.” 42 Ka ŋun’ Firawuna daa pirig’ o nuu ni nintu’ shɛli o ni mali dalindi binyara n-zaŋ li piri Yisifu, ka zaŋ bimpiɛl’ viɛlli kparibu yɛl’ o, ka zaŋ salima dolibi yɛl’ o; 43ka chɛ ka o kpe n-ʒin’ o chɛchɛbuŋ’ din pah’ ayi puuni, ka chɛ ka bɛn be o tooni kuhiri yɛra, “Damdimiy’ o tiŋa!” Lala ka o daa niŋ zaŋ Yisifu leei Ijipti tiŋgbɔŋ maa zaa zuɣulana. 44Ka din pahi nyɛla, Firawuna daa lan yɛli Yisifu, “Mani n-nyɛ Firawuna, so ku tooi kpuɣ’ o nuu zuɣusaa bee n-vuug’ o napɔŋ Ijipti tiŋgbɔŋ ŋɔ zaa ni, ka pa ni nyini m-bah’ o noli.” 45Ka Firawuna daa boli Yisifu yuli Zafɛnatipania, ka zaŋ Pɔtifɛra ŋun daa nyɛ Hɛliopolis tindan’ la bipuɣiŋga Asɛnat n-ti Yisifu ni o niŋ o paɣa. Ka Yisifu daa yiri chani gindi Ijipti tiŋgbɔŋ maa.
46Yisifu daa nyɛla yuun’ pihita nira saha shɛl’ o ni daa kpe Ijipti Firawuna tuma ni maa. Ka Yisifu daa yiri Naa Firawuna sani n-chani gindi Ijipti tiŋgbɔŋ zaa. 47Ka yuma ayopɔin shɛŋa puuni bindira ni daa yɛn niŋ la saha daa ti paai, ka bindira maa daa shiri niŋ pam. 48Ka Yisifu daa laɣim yuma ayopɔin maa bindira zaa din daa niŋ pam Ijipti tiŋgbɔŋ ni maa n-sɔŋ fɔntinsi ni, ka laɣim fɔntiŋ’ kam ni puri ni bindira n-sɔŋ lala tinsi maa ni. 49Yisifu daa laɣim bindira maa sɔŋ ka di galisim ti ŋmanila teeku ni bihigu hal ka o ti bi lan niŋdi di laasabu, dama nir’ daa naan ku tooi lan niŋ di laasabu.
50Kum yuma maa daa ti yɛn kana, ka Yisifu pun zaŋ Asɛnat ŋun daa nyɛ Pɔtifɛra ŋun nyɛ Hɛliopolis tindan’ bipuɣiŋga la dɔɣila bidibis’ ayi. 51Yisifu daa bol’ o bidib’ kpɛm’ yul’ la Manaasa dama o daa yɛlimi, “Naawuni chɛ ka n tam n wahala la zaa mini n dɔɣiriba yɛla.” 52Ka o daa boli bidib’ so ŋun pah’ ayi mi yuli Ifriim, ka yɛli, “Naawuni ti ma nama n ni di wahala tiŋgbɔn shɛl’ ni ŋɔ.”
53Ka yuma ayopɔin shɛŋa puuni bindira ni daa niŋ pam Ijipti tiŋgbɔŋ ni maa daa ti gari, 54 ka yuma ayopɔin shɛŋa puuni kum ni daa yɛn lu la piligi kaman Yisifu ni daa pun yɛli shɛm la. Kum maa daa lula luɣilikam zaa tiŋgbɔna ni; amaa ka bindira daa be Ijipti tiŋgbɔŋ din’ zaa ni. 55 Kum maa ni daa ti mii Ijipti tiŋgbɔŋ ni zaa saha shɛli, ka niriba daa kuhiri niŋdi Firawuna ni o tim’ ba bindira. Ka Firawuna daa yɛli Ijiptinim’ zaa, “Chamiya Yisifu sani, o yi ti yɛli ya ni yi niŋm’ shɛli, yin’ niŋmiya li.” 56Dinzuɣu kum maa ni daa ti lu n-gili bɛ tiŋgbɔŋ maa zaa puuni saha shɛli, ka Yisifu daa chɛ ka bɛ yooi bindira duri maa zaa n-kɔhiri bindira maa Ijiptinim’ zaa zuɣu, dama kum maa daa miiya pam Ijipti tiŋgbɔŋ maa ni. 57Ka din pahi nyɛla dunia zaa daa kala Ijipti na Yisifu sani ni bɛ ti da kawana, dama kum maa daa miila dunia ŋɔ luɣilikam zaa.",https://www.bible.com/bible/2264/GEN.41.DBWDB
PILIGU 42,"Yisifu biɛyanim’ chaŋ Ijipti ni bɛ ti da bindirigu
1Yaakubu ni daa ti wum ni kawana be Ijipti, ka o bɔh’ o bihi, “Bɔzuɣu ka yi lihiri taba?” 2 O daa yɛli ba, “N wumya ni kawana be Ijipti, chamiya nimaani nti da li ti ti na, ka ti tiligi ka ku kpi.” 3Di saha ka Yisifu biɛyanim’ ninvuɣ’ pia la daa chaŋ Ijipti ni bɛ ti da kawana. 4Amaa Yaakubu daa bi chɛ ka Bɛnjamin ŋun nyɛ Yisifu tizo la dol’ o biɛyanim’ maa chaŋ, dama o daa zɔrimi ni binshɛli ti niŋ o.
5Dinzuɣu ka Yaakubu bihi mini ninvuɣ’ shɛb’ daa kana ni bɛ ti da bindira maa, dama kum maa daa lula Keenan tiŋgbɔŋ ni gba. 6Yisifu ni daa nyɛ Ijipti tiŋgbɔŋ maa gomna la zuɣu, ŋuna n-daa nyɛ ŋun kɔhiri bindira maa tiŋgbɔŋ maa nim’ zaa zuɣu. Ka Yisifu biɛyanim’ maa daa kana ti damd’ o tooni n-zaŋ bɛ zuɣuri silim tiŋa. 7Yisifu ni daa nya o biɛyanim’ maa, o daa baŋ ba, amaa ka niŋ ba kaman saamba n-nyɛ ba la, ka daa bi tɔɣisi ba suhumahili yɛtɔɣa. O daa bɔhi ba mi, “Ya ka yi lee yina?” Ka bɛ yɛli, “Ti yila Keenan tiŋgbɔŋ ni na ni ti ti da bindirigu.”
8Yisifu daa baŋ o biɛyanim’ maa, amaa ka bɛn’ lee bi baŋ o. 9 Ka Yisifu daa teei o ni daa zahim zahin’ shɛŋa zaŋ chaŋ bɛ polo la, ka yɛli ba, “Yi nyɛla puɣisiriba, yi kamina ni yi ti nya ti tiŋgbɔŋ ŋɔ gbariginsim ni nyɛ shɛm.”
10Ka bɛ yɛl’ o, “Aai, ti dana, a daba kala bindira dabu na. 11Tinim’ a daba ŋɔ zaa nyɛla do’ yino bihi, ti nyɛla ninvuɣ’ maŋa, ti pala puɣisiriba.” 12Ka Yisifu yɛli ba, “Aai, yi kana ni yi ti nyala ti tiŋgbɔŋ ŋɔ gbariginsim ni nyɛ shɛm.”
13Ka bɛ yɛl’ o, “Tinim’ a daba ŋɔ nyɛla do’ yino ŋun be Keenan tiŋgbɔŋ ni bihi pinaayi, ŋun nyɛ ti zaa ha biasani be ti ba maa sani ka yino ŋun’ kani.”
14Amaa ka Yisifu lan yɛli ba, “Di kul nyɛla kaman n ni pun yɛli ya shɛm la, yi shiri nyɛla puɣisiriba.” 15Ti ni yɛn niŋ shɛm buɣisi ya m-bɔŋɔ: m po Firawuna ni yi ku kuli ka pa ni yi tizo ŋun nyɛ yi zaa biasani maa gba kala kpe na. 16Chɛliya ka yi ni yino kuli ti zaŋ yi tizo maa na, ka yinim’ bɛn kpalim be sarika ni, ka ti buɣisi yi ni yɛli shɛm maa nya yɛlimaŋli ka yi yɛli maa, di yi pa lala, m po Firawuna ni yi shiri nyɛla puɣisiriba. 17Ka o daa shiri zaŋ bɛ zaa niŋ sarika ni daba ata.
18Daba ata maa dali, ka Yisifu daa yɛli ba, “Niŋmiya dimbɔŋɔ ka tiligi, dama n zɔri Naawuni. 19Yi yi shiri nyɛla yɛlimaŋyɛriba, yin’ chɛliya ka yi mabi’ yino kpalim be sarika ŋɔ ni, ka chɛ ka yi bɛn kpalim ʒi bindira kuli ti ti kum ni mali yi yiŋnim’ shɛb’ maa, 20ka zaŋ yi tizo maa na ka n ti nya o, ka di wuhi ni yi yɛligu maa nyɛla yɛlimaŋli, ka yi tiligi.”
Ka bɛ daa shiri niŋ lala. 21Di saha ka bɛ daa yɛri taba, “Yɛlimaŋli, ti ni daa niŋ ti mabia la shɛm la samli n-yɔri ti ŋɔ, o ni daa balim ti ka ti daa nya o suhusaɣiŋgu ni nyɛ shɛm, amaa ka zaɣisi wumbu la; dinzuɣu ka suhusaɣiŋgu ŋɔ ti paai ti gba maa.”
22 Ka Rubin daa bɔhi ba, “N daa bi yɛli ya ni yi di niŋ bia maa shɛli? Amaa ka yi daa zaɣisi wumbu. Dinzuɣu pumpɔŋɔ, o kubu maa biɛri m-bɔhiri ti maa.” 23Bɛ daa bi mi ni Yisifu wum bɛ ni yɛri shɛm maa, dama so n-daa deeri yɛtɔɣa maa lɛbigiri tiri ba. 24Di saha ka Yisifu daa ŋmaligi bɛ sani n-chaŋ ti kum; ka lan lab’ bɛ sanna nti tɔɣisi ba yɛtɔɣa. Ka o daa gbaai Simiɔn n-chɛ ka bɛ lo o mihi bɛ zaa ninni.
Yisifu biɛyanim’ lab’ Keenan
25Ka Yisifu daa bahi noli ni bɛ niŋm’ kawana pali bɛ kpalansi ka labisi bɛ zaa yinoyino liɣiri niŋ bɛ kpalansi maa ni, ka bo bɛ sol’ ni bindirigu ti ba. Ka bɛ daa shiri niŋ lala ti ba. 26Di saha ka bɛ daa zaŋ bɛ kawana ʒili bɛ bunsi lu soli. 27Bɛ ni daa ti paai luɣ’ shɛli bɛ ni yɛn gbe, ka bɛ ni yino lɔrig’ o kpalaŋa ni o niŋ bindirigu ti o buŋa ka nya ka liɣiri be o kpalaŋ’ maa nol’ ni; 28ka o yɛl’ o mabihi maa, “Bɛ zaŋla n liɣiri labisi niŋ ma, dina m-be n kpalaŋ’ ni ŋɔ.” Ka bɛ suhuri daa fuŋ di zuɣu, ka bɛ ni sɔhiri ka bɛ bɔhiri taba, “Ka tuun’ bɔ ka Naawuni lee tum ti ŋɔ?”
29Bɛ ni daa ti paai bɛ ba Yaakubu sani Keenan tiŋgbɔŋ ni, bɛ daa yɛl’ o la dinkam zaa niŋ ba, ka lan yɛl’ o, 30“Do’ so ŋun nyɛ tiŋgbɔŋ maa gomna maa bi tɔɣisi ti suhumahili yɛtɔɣa, ka yɛli ni ti nyɛla puɣisiriba bɛn kana ni ti ti puɣisi o tiŋgbɔŋ maa. 31Amaa ka ti daa yɛl’ o, ‘Ti pala puɣisiriba, ti nyɛla yɛlimaŋyɛriba. 32Ti nyɛla do’ yino bidibisi pinaayi; ka ti ni yino daa kani, ka ŋun nyɛ ti zaa biasani be ti ba maa sani Keenan tiŋgbɔŋ ni.’ 33Di saha ka do’ so ŋun nyɛ tiŋgbɔŋ maa gomna maa yɛl’ ti, ‘Yi ni yɛn niŋ shɛm chɛ ka m baŋ ni yi nyɛla yɛlimaŋyɛriba m-bɔŋɔ: chɛliya yi ni yino n sani, ka zaŋ kawana kuli ti ti yi yiŋnim’ shɛb’ kum ni muɣisi maa; 34ka zaŋ yi tizɔbil’ maa ti ma na, dina n-ni chɛ ka m baŋ ni yi pala puɣisiriba, amaa ka nyɛla yɛlimaŋyɛriba, ka n naanyi zaŋ yi mabia maa tin ya ka yi gɔri kɔhigu tiŋgbɔŋ ŋɔ ni.’ ”
35Bɛ ni daa kpaai bɛ kawana, bɛ zaa liɣiri daa lɔnlomi be bɛ kpalansi ni, bɛ mini bɛ ba ni daa nya liɣiri maa, ka di gari ba. 36Ka bɛ ba Yaakubu yɛli ba, “Yi chɛ ka n kɔŋ m bihi. Yisifu lan kani, ka Simiɔn gba kani, ka yi yɛn zaŋ Bɛnjamin mi chaŋ pumpɔŋɔ, n zuɣu ka yɛla ŋɔ zaa ʒini.”
37Di saha ka Rubin daa yɛl’ o ba, “N yi bi ʒi Bɛnjamin kuna, nyin’ kum’ m bidibis’ ayi ŋɔ, chɛl’ o niŋ n nuu ni, n ni ʒi o kuna ti ti a.” 38Amaa ka o yɛli, “M bia maa ku doli ya chaŋ, dama o biɛli kpiya, ka o kɔŋko n-kpalim. Shɛli yi niŋ o yi ni yɛn chaŋ chandi shɛli ŋɔ ni, yi ni chɛ ka n dɔni kabiri puuni ni n kɔb’ piɛla ŋɔ ni suhugarigu.”",https://www.bible.com/bible/2264/GEN.42.DBWDB
PILIGU 43,"Yisifu biɛyanim’ zaŋ Bɛnjamin lab’ Ijipti
1Kum maa daa miiya pam tiŋgbɔŋ maa ni. 2Bɛ ni daa ti di bɛ ni daa ʒi kawaan’ shɛli Ijipti na maa naai saha shɛli ka bɛ ba yɛli ba, “Labimiya ti da bindirigu biɛla na nti ti ti yaha.”
3Amaa ka Juda daa yɛl’ o, “Doo maa daa kpahi ti zuɣu ni yɛli, ‘Yi yi ti bi ʒi yi tizo maa na, yin’ di chɛ ka n ninni nyan ya.’ 4A yi ni chɛ ka ti tizo maa dol’ ti chaŋ, ti ni chaŋ ti da bindira maa na ti a; 5amaa a yi ku chɛ ka o dol’ ti chaŋ, ti ku chaŋ, dama doo maa daa yɛl’ ti, ‘Yi yi ti bi ʒi yi tizo maa na, yi ti ku nya n ninni.’ ”
6Ka Izraɛl daa bɔhi ba, “Bɔ n-niŋ ka yi daa yɛli doo maa ni yi mali tizo m-bo suhusaɣiŋgu ŋɔ ti ma?”
7Ka bɛ garigi yɛl’ o, “Doo maa n-daa bɔhi ti ti mini ti dɔɣiriba yɛla pam hal ti bɔhi ti, ‘Yi ba na be o nyɛvil’ ni? Yi mali tizo?’ Ka ti mi daa garig’ o bɔhigunim’ maa; ti daa lee yɛn niŋ wula baŋ ni o ni yɛl’ ti, ‘Zaŋmiya yi tizo maa na’? ”
8Ka Juda daa yɛl’ o ba Izraɛl, “Chɛ ka bia maa doli ma ka ti yiɣisi chaŋ, ka di chɛ ka ti mini ya ni ti bihi ŋɔ ku kpi. 9N ni zaŋ mmaŋ’ pa talima o zuɣu, ka a ti bɔh’ o yɛla n sani. N yi ti bi ʒi o labina ti ti a, nyin’ chɛ ka di taali kul ʒi n zuɣu sahakam. 10Dama ti yi di bi kpalim ʒiya, ŋ-ŋɔ ti di pun chaŋ pahi buyi ka labina.”
11Di saha ka bɛ ba Izraɛl daa yɛli ba, “Di yi nyɛ lala, yin’ niŋmiya ŋ-ŋɔ: zaŋmiya tiŋgbɔŋ ŋɔ ni tiwal’ viɛla n-niŋ yi kpalansi ni n-ʒi m-mali chaŋ ti ti doo maa pini; ka ʒi tisum shɛli bɛ ni zaŋdi maani tim la mini shiri biɛla ni tulaale ni suri ni kpakpa ni dɔbino. 12Ʒimiya liɣiri pahi bɛ ni daa zaŋ laɣ’ shɛli labisi niŋ yi kpalansi noya ni la zuɣu mali chaŋ, di pa shɛli bɛ daa chirimmi maa. 13Zaŋmiya yi tizo maa n-yiɣisi lab’ doo maa sani yaha. 14Naawuni ŋun nyɛ Kpiɔŋlan’ Naa ŋɔ ni chɛ ka doo maa ti zɔn ya nambɔɣu, ka zaŋ yi mabi’ ŋun’ la mini Bɛnjamin n-tin ya ka yi labina. Ka n yi ni kɔŋ m bihi maa, n kul ni kɔŋ ba mi.”
15Di saha ka nachimba maa daa zaŋ pini maa mini liɣiri ʒiibuyi zuɣu ni Bɛnjamin n-yiɣisi chaŋ Ijipti Yisifu sani. 16Yisifu ni daa nya bɛ mini Bɛnjamin, o daa yɛlila o yiŋ’ tumtumda, “Zaŋm’ niriba maa kuli yiŋa, ka gbaai biŋkɔbigu kɔrigi m-mal’ o duɣi bindirigu, dama m mini niriba maa n-yɛn laɣim di wuntaŋ’ ŋɔ ni.” 17Ka doo maa daa zaŋ niriba maa kuli Yisifu yiŋa kaman o ni daa wuh’ o shɛm maa.
18Ka dabiɛm daa gbaai ba, bɛ ni daa zaŋ ba tahi Yisifu yiŋ’ maa zuɣu, ka bɛ yɛli, “Ti ni daa tuui kana ka bɛ labisi laɣ’ shɛli niŋ ti kpalansi ni la zuɣu ka bɛ zaŋ ti tahi kpe na maa ni di chɛ ka o tooi nya binshɛli din ni chɛ ka o zaŋ ti taali, ka gbahi ti leeg’ o daba, ka fa ti bunsi ŋɔ.” 19Dinzuɣu ka bɛ daa chaŋ Yisifu yiŋ’ tumtumda maa sani yili maa dunol’ ni 20nti yɛl’ o, “N dana, ti daa pun kala kpe na ti da bindira. 21Ka ti daa ti paai ti gbɛbu shee n-yooi ti kpalansi nya ka ti zaa yinoyino liɣiri noli bela ti kpalansi maa noya ni, dinzuɣu ka ti ʒi li mali na, 22ka lan ʒi laɣ’ shɛl’ na ni ti ti lan da bindira maa. Ti mi bi mi ŋun daa zaŋ ti liɣiri maa labisi niŋ ti kpalansi maa ni.”
23Ka o yɛli ba, “Chɛliya ka yi suhuri doya, ka di chɛliya ka dabiɛm mali ya; n daa deei yi liɣiri maa. Di pa shɛli, yi Naawuni ŋun nyɛ yi yaannim’ Naawuni la n-daa zaŋ liɣiri maa niŋ yi kpalansi maa ni maa.” Di saha ka o daa zaŋ Simiɔn n-yihi bɛ sanna.
24Doo maa ni daa zaŋ ba ti kpɛhi Yisifu yiŋa, ka ti ba kom ka bɛ paɣi bɛ naba, ka bo mɔri ti bɛ bunsi naai, 25bɛ daa malila pin’ shɛli bɛ ni yɛn zaŋ ti Yisifu la zali gu o kundina saha wuntaŋ’ maa ni, dama bɛ daa wumya ni bɛ min’ o n-yɛn laɣim di. 26Yisifu ni daa ti kuna, ka bɛ zaŋ pin’ shɛli din be bɛ sani maa kpɛhi ti damd’ o tooni n-zaŋ li ti o. 27Ka o daa bɔhi bɛ daalaafee yɛla; ka lan bɔhi ba, “Yi ba do’ kur’ so yɛla yi ni daa yɛli ma la na be o nyɛvil’ ni? O mal’ alaafee?”
28Ka bɛ daa garigi yɛl’ o, “Ti ba ŋun nyɛ a dabili maa na kul be o nyɛvil’ ni ka mal’ alaafee.” Ka bɛ daa zaŋ bɛ zuɣuri silim tiŋa n-lu o sizuura.
29Ka Yisifu daa kpuɣ’ o zuɣu nya o tizo Bɛnjamin ŋun nyɛ o ma puuni bia la, ka bɔhi ba, “Yi ni daa yɛli ma yi tizɔbil’ so yɛla la m-bɔŋɔ?” Di saha ka o daa yɛli, “M bia, Naawuni niŋm’ alibarika niŋ a ni!’ ” 30Di nyaaŋa ka Yisifu daa niŋ yomyom bo luɣ’ shɛli o ni yɛn zani kum, dama o suhu n-daa palig’ o tizo maa zuɣu ti yaɣi. O daa kpɛla o duu puuni ti kum. 31Di nyaaŋa ka o daa paɣ’ o ninni ka yina nti maag’ o ni ka yɛli, “Zaŋmiya bindirigu ti ti na.” 32Bɛ daa zaŋla o bindirigu na ti zal’ o ko, ka zaŋ o biɛyanim’ maa bindirigu na ti zali ba bɛ ko, ka zaŋ Ijiptinim’ bɛn min’ o daa yɛn dila mi bindirigu na ti zali ba bɛ ko. Dama Ijiptinim’ mini Hiburunim’ daa bi laɣindi dira. Di daa nyɛla din chihiri Ijiptinim’ sani. 33Ka Yisifu biɛyanim’ maa daa ʒini tuhi Yisifu. Ŋun nyɛ bɛ kpɛma n-daa daŋ ʒinibu, ka bɛn paya ʒini tuɣi hal ti paai bɛ biasani, ka di daa gari niriba maa, ka bɛ ŋmaligi lihi taba. 34Ka bɛ daa zaŋ Yisifu sani bindir’ shɛŋa nti ti ba. Amaa Bɛnjamin dini daa gar’ o tab’ maa dini ʒiibunu zuɣu. Ka bɛ daa nyu binnyura, ka bɛ min’ o zaa suhuri paligi.",https://www.bible.com/bible/2264/GEN.43.DBWDB
PILIGU 44,"Pipi’ shɛli din yiɣi ka firi
1Di saha ka Yisifu daa yɛl’ o yiŋ’ tumtumdiba kpɛma, “Niŋm’ bindira su niriba maa kpalansi ni ka di saɣi bɛ ʒibu tariga, ka zaŋ bɛ zaa yinoyino liɣiri niŋ bɛ kpalansi noya ni; 2ka zaŋ n daanzinfa pipia la niŋ ŋun nyɛ bɛ zaa biasan’ la kpalaŋ’ nol’ ni m-pah’ o kawana liɣiri zuɣu.” Ka o daa niŋ kaman Yisifu ni yɛl’ o shɛm maa. 3Ka biɛɣu daa neei ka bɛ bahi ba ka bɛ zaŋ bɛ bunsi lu soli. 4Bɛ ni daa kul yi tiŋ’ maa ni n-chaŋ biɛla ha saha shɛli, ka Yisifu daa yɛl’ o tumtumdiba kpɛma, “Yiɣisim’ kari niriba maa naba, a yi ti paai ba, nyin’ bɔhim’ ba, ‘Bɔ n-niŋ ka yi zaŋ zaɣ’ biɛɣu yo zaɣ’ viɛlli samli? Bɔ n-niŋ ka yi zu n daanzinfa pipia? 5Dina ka n dan’ mali nyuri kom, ka lan mal’ li nyar’ ashilɔni yɛla. Yi ni niŋ shɛm maa, yi tum taali.’ ”
6O ni daa mali ti paai ba, yɛtɔɣa maa ka o daa shiri zaŋ yɛli ba. 7Ka bɛ daa bɔh’ o, “Bɔ n-niŋ ka ti dan’ ti yɛl’ o ni yɛli yɛtɔɣ’ shɛŋa ŋɔ? Naawuni di wuhi gba, ka tinim’ bɛn nyɛ a daba ŋɔ ti tum tuuni ŋɔ tatabo! 8Nyama, ti ni daa nya laɣ’ shɛli ti kpalansi noya ni la, ti daa ʒi li yi Keenan tiŋgbɔŋ ni labina ti ti a, ka bɔzuɣu ka ti ni ti zu anzinfa bee salima a dan’ yiŋa? 9A yi nya li tinim’ bɛn nyɛ a daba ŋɔ ni so sani, yin’ kum’ o, ka tinim’ bɛn kpalim zaa mi leei ti dan’ daba.” 10Ka o yɛli, “Chɛliya ka di shiri niŋ kaman yi ni yɛli shɛm maa. Ti yi nya li so sani, dilan’ ni leei n dabili, ka yinim’ bɛn kpalim ku mali taali.” 11Di saha ka bɛ zaa daa paai bɛ kpalansi yomyom sɔŋ tiŋa, ka lɔrigilɔrigi di noya. 12Ka o daa vihi li. O daa daŋla bɛ kpɛm’ dini vihibu m-mali lala hal ti paai bɛ biasani dini; ka daa nya pipia maa Bɛnjamin kpalaŋa ni. 13Di saha ka bɛ daa darigi cheeicheei bɛ binyɛra, ka kpuɣi bɛ ʒiya pa bɛ bunsi zuɣu ŋ-ŋmaligi lab’ tiŋ’ maa ni.
14Juda min’ o mabihi maa ni daa paai Yisifu yiŋa, o daa na be yiŋa, ka bɛ daa damd’ o tooni. 15Ka Yisifu daa bɔhi ba, “Tuun’ bɔ ka yi lee tum maa? Yi bi mi ni nir’ kaman n ni be shɛm ŋɔ tooi nyari ashilɔni yɛla?”
16Ka Juda daa bɔh’ o, “N dana, wula ka ti lee lan yɛn yɛl’ a? Ti ka ti ni yɛn yɛli shɛm. Bee wula ka ti yɛn tooi niŋ tɔɣisi yi? Naawuni nya tinim’ bɛn nyɛ a daba ŋɔ taali ni nyɛ shɛli; ti mini bɛ ni nya pipia ŋɔ so sani maa zaa leela nyini n dan’ daba.”
17Ka Yisifu yɛli, “Naawuni di saɣi ka n niŋ lala! Kulla n ni nya pipia maa so sani maa kɔŋko n-ni leei n dabili; amaa yinim’ bɛn kpalim ŋɔ, kulimiya yi ba sani ni alaafee.”
Juda balim Yisifu Bɛnjamin zuɣu
18Di saha ka Juda daa chaŋ Yisifu sani ti yɛl’ o, “N dana, n suhir’ a, chɛ ka mani a dabili ŋɔ tɔɣisi yɛtɔɣ’ shɛli niŋ a tibili ni, a mi di chɛ ka a suhu yiɣisi bahi mani a dabili ŋɔ zuɣu, dama a ŋmanila Firawuna maŋmaŋa. 19N dana, a daa bɔhila tinim’ a daba ŋɔ, ‘Yi mali ba bee tizo?’ 20N dana, ka ti daa yɛl’ a, ti mali ba ka o nyɛla ninkurili, ka mali tizo ŋun nyɛ ti ba maa ni daa dɔɣ’ so o ninkurilim ŋɔ ni. O biɛli daa kpimi ka chɛ ka o kɔŋko n-kul kpalim o mabihi ni; ka o ba maa yur’ o pam. 21Ka a daa yɛli tinim’ a daba ŋɔ, ‘Ʒimiy’ o ka n sanna ka n ti nya o.’ 22N dana, ka ti daa yɛl’ a, ‘Bia maa ku tooi wolig’ o ba, o yi wolig’ o, o ba maa ni kpi.’ 23Di saha ka a daa yɛli tinim’ a daba ŋɔ, ‘Faashee ka yi ti ʒi yi tizo maa mali na, di yi pa lala, yin’ di ti chɛ ka n nini nyan ya.’
24“Ti ni daa paai yiŋa, ti daa zaŋ nyini n dan’ ni daa yɛli shɛm maa yɛli ti ba ŋun nyɛ a dabili maa. 25Ka ti ba maa daa ti lan yɛli ti, ‘Labimiya ti da bindira biɛla ti ti na.’ 26Ka ti daa yɛl’ o, ‘Ti ku tooi labi. Ti tizo ŋɔ yi ku dol’ ti chaŋ, dindina ti ku chaŋ; dama ti tizo maa yi ka ti sani, doo maa nini ku nya ti.’ 27Di saha ka m ba ŋun nyɛ a dabili maa daa yɛl’ ti, ‘Yi mi ni m paɣ’ daa dɔɣ’ ba la bidibis’ ayi ti ma,’ 28ka bɛ ni yino daa kani ka chɛ ma, ka n daa yɛli, ‘Biɛhiŋ kani, ŋ-ŋɔ bini n-dari chɛrisichɛris’ o; ka m bi lan nya o hal ni zuŋɔ. 29Ka yi yi zaŋ ŋumbɔŋɔ gba chaŋ, ka binshɛli ti niŋ o, yi ni chɛ ka n kpi ni n zab’ piɛla ŋɔ ni suhugarigu.’
30“Dinzuɣu pumpɔŋɔ, n yi lab’ m ba ŋun nyɛ a dabili maa sani, ka bia maa bi dol’ ti labi, dindina o nyɛvili ni tab’ bia maa nyɛvil’ la zuɣu, 31o yi ti nya ka bia maa bi dol’ ti labina, o ni kpi; ka tinim’ bɛn nyɛ a daba ŋɔ ni chɛ ka ti ba ŋun nyɛ a dabili maa kpi ni zab’ piɛla ni suhugarigu. 32Dama mani a dabili ŋɔ daa zaŋla n nyɛvili pa talima bia maa zuɣu m ba sani ka yɛli, ‘N yi ti bi ʒi bia maa kuna, di taali din’ ʒinimi n zuɣu hal ni n nyɛvili tariga.’ 33Dinzuɣu pumpɔŋɔ, n suhir’ a, chɛ ka mani a dabili ŋɔ kpalim leegi n dan’ dabili ka chɛ bia maa, ka a chɛ ka o dol’ o biɛyanim’ maa kuli. 34Dama bia maa yi bi doli ma kuli, wula ka n lee yɛn niŋ n-tooi labi m ba sani? N zɔri ni n nini nya zaɣ’ biɛ’ shɛli din yɛn paai m ba maa.”",https://www.bible.com/bible/2264/GEN.44.DBWDB
PILIGU 45,"Yisifu wuh’ o biɛyanim’ o ni nyɛ so
1 Di saha ka Yisifu daa kɔŋ omaŋ’ gbaabu ninvuɣ’ shɛb’ bɛn daa ʒe o sani maa zaa tooni, ka kuhi yɛli, “Sokam yiɣisim’ n sani yi.” Dinzuɣu so daa ka Yisifu sani saha shɛl’ o ni daa yɛl’ o biɛyanim’ maa o ni nyɛ so. 2Ka o daa kuhi pam ka Ijiptinim’ ti wum o kuhigu maa, hal ka Firawuna yiŋnim’ gba ti wum o kuhigu maa. 3Ka Yisifu daa yɛl’ o biɛyanim’ maa, “Man’ Yisifu m-bala. M ba na be o nyɛvil’ ni?” Amaa ka di daa gar’ o biɛyanim’ maa pam, ka bɛ kɔŋ o garigibu. 4Di saha ka Yisifu daa yɛl’ o biɛyanim’ maa, “Saɣisimiya miri ma na.” Ka bɛ daa saɣisi mir’ o. Ka o yɛli ba, “Mani yi tizo Yisifu so yi ni daa zaŋ kɔhi Ijipti ŋɔ la m-bala. 5Ka pumpɔŋɔ di chɛliya ka yi suhuri saɣim bee n-je suli niŋ taba, yi ni daa zaŋ ma kɔhi kpe ŋɔ maa zuɣu, dama Naawuni n-daa chɛ ka n daŋ yi tooni na ni n ti fa niriba nyɛviya bahi. 6Yuma ayi ka kum ŋɔ na niŋ tiŋgbɔŋ ŋɔ ni maa, ka di na kpalim yuma anu, ka so ku ko bee n-kpuɣi puu atam. 7Naawuni n-daa chɛ ka n daŋ yi tooni na ni n ti fa yi bɛn na kpalim, ka tiligi yi niriba pam nyɛviya tin ya. 8Dinzuɣu pa yinima n-daa tahi ma kpe na, amaa Naawuni n-daa tahi ma na nti zaŋ ma leei Firawuna ba ni ŋun su o yiŋnim’ zaa fukumsi, ka lan zaŋ ma leei Ijipti tiŋgbɔŋ ŋɔ zaa zuɣulana.
9 “Niŋmiya yomyom kuli m ba sani ti yɛl’ o, “A bia Yisifu ni yɛli shɛm m-bɔŋɔ: Naawuni zaŋ ma leei Ijipti tiŋgbɔŋ zaa zuɣulana, dinzuɣu niŋmi yomyom yiɣisi kuli n sanna 10nti ʒini Goshɛn tiŋgban’ ni miri ma. Zaŋm’ a bihi min’ a yaansi ni a biŋkɔbbaligu ni a niɣi ni a ni mali binshɛɣukam zaa na; 11ka n ti tir’ a bindira nimaani, dama kum maa yuma na kpalim yuma anu, di yi pa lala kum maa ni ti miig’ a min’ a yiŋnim’ ni a ni mali binshɛɣukam zaa.
12“Ka pumpɔŋɔ yimaŋmaŋ’ mini n tizo Bɛnjamin zaa nini nyaya ni mmaŋmaŋa n-yaagi n noli yɛli ya yɛtɔɣa ŋɔ. 13Yɛlimiya m ba n ni nya jilima shɛli zaa Ijipti ŋɔ mini yimaŋmaŋ’ nini ni nya shɛlikam zaa. Niŋmiya yomyom chaŋ ti zaŋ m ba kuli kpe na.”
14Di saha ka Yisifu daa bɔb’ gbaag’ o tizo Bɛnjamin n-zaŋ o zuɣu pa o nyiŋgoli zuɣu kum pam; ka Bɛnjamin gba daa zaŋ o zuɣu pa o nyiŋgoli zuɣu kum pam. 15Ka Yisifu daa mɔɣis’ o biɛyanim’ maa zaa kparima ka kum pam, di nyaaŋa ka o biɛyanim’ maa daa naanyi tɔɣis’ o yɛtɔɣa.
16Lahibali ni daa ti nti to Firawuna yiŋa ni Yisifu biɛyanima n-kana, di daa niŋ Firawuna min’ o kpambaliba nyaɣisim pam. 17Ka Firawuna daa yɛli Yisifu, “Yɛlim’ a biɛyanim’ maa ni bɛ ʒilim’ bɛ bunsi ʒiya n-lab’ Keenan tiŋgbɔŋ ni 18nti zaŋ yi ba mini yi malibu kuli n sanna ka n ti tin ya tiŋgban’ viɛlli Ijipti tiŋgbɔŋ ŋɔ ni, ka yi ti diri tiŋgbɔŋ ŋɔ ni bindira yi yubu. 19‘Yɛlim’ ba yaha ni bɛ zaŋm’ tɔrokɔnim’ Ijipti tiŋgbɔŋ ŋɔ ni m-mali kuli ti zaŋ bɛ paɣiba mini bɛ bibihi ni yi ba n-kuli kpe na. 20Bɛ di chɛ ka bɛ suhuri zɔhiri zaŋ chaŋ bɛ ni mali shɛlikam ʒibu na polo, dama Ijipti tiŋgbɔŋ ŋɔ luɣ’ viɛlli shee ka bɛ yɛn ʒini.’ ”
21Ka Yaakubu bihi maa daa niŋ lala, ka Yisifu daa zaŋ tɔrokɔnim’ maa ti ba kaman Firawuna ni daa zali shɛm, ka bo bɛ sol’ ni bindira ti ba. 22Ka Yisifu daa ti bɛ zaa yinoyino chuɣu puhibu binyɛra, amaa ka daa bo anzinfa laɣibaligu pihita mini chuɣu puhibu binyɛra ata ti Bɛnjamin. 23Ka o daa bo Ijipti bin suma n-ʒili bunsi pia ni bɛ zaŋ ti ti o ba, ka lan chɛ ka bɛ su kawana mini bɔrɔbɔro ni di ti nyɛ o ba sol’ ni bindira n-ʒili bunnyama pia pahi. 24Di saha ka o daa chɛbis’ o biɛyanim’ maa. Bɛ ni daa yiɣisi ni bɛ chaŋ, ka Yisifu yɛli ba, “Miriya ka yi ŋme tab’ naŋgbankpeeni sol’ ni.”
25Di saha ka bɛ daa yi Ijipti tiŋgbɔŋ maa ni n-kuli Keenan tiŋgbɔŋ ni bɛ ba Yaakubu sani 26nti yɛl’ o, “Yisifu na be o nyɛvil’ ni, ka nyɛla Ijipti tiŋgbɔŋ zaa zuɣulana.” Ka Yaakubu yɛma daa ŋma, dama o daa bi niŋ ba yɛda.
27Amaa bɛ ni daa zaŋ yɛtɔɣ’ shɛŋa zaa Yisifu ni tɔɣisi ba n-yɛl’ o, ka o nya tɔroko’ shɛŋa Yisifu ni daa zaŋ ti na ni bɛ ti kpuɣ’ o na la, ka o suhu daa kpaŋ; 28ka Izraɛl daa yɛli, “Di saɣiya! M bia Yisifu na shiri be o nyɛvil’ ni. N ni chaŋ ti nya o pɔi ka naanyi kpi.”",https://www.bible.com/bible/2264/GEN.45.DBWDB
PILIGU 46,"Yaakubu min’ o malibu kuli Ijipti
1Dinzuɣu ka Yaakubu daa zaŋ o ni mali binshɛɣukam zaa n-yiɣisi chaŋ Bɛrishiiba nti mali sara o ba Yisahaku Naawuni ŋɔ sani. 2Ka Naawuni daa tɔɣisi Yaakubu yɛtɔɣa ʒii puuni yuŋ. O daa bol’ o mi, “Yaakubu, Yaakubu.” Ka o saɣi ka yɛli, “N nyɛ ma.”
3Di saha ka o daa yɛl’ o, “Mani n-nyɛ Naawuni ŋun nyɛ a ba Naawuni. Di zɔri dabiɛm ni a kuli Ijipti, dama n ni chɛ ka a daŋ niriba ti leei zuliya bɛn galisi pam. 4M min’ a ni chaŋ Ijipti, ka n ti lan zaŋ a labisi kpe na yaha; ka Yisifu maŋmaŋ’ nuu ni ti daag’ a nina pɔbi.”
5Di saha ka Yaakubu daa yiɣisi Bɛrishiiba n-lu soli. Ka Yaakubu bihi daa zaŋ bɛ ba Yaakubu mini bɛ paɣiba ni bɛ bihi n-niŋ tɔroko’ shɛŋa Firawuna ni daa zaŋ ti ba ni bɛ zaŋ o niŋ n-ʒi o na la ni. 6 Bɛ daa lan zaŋ bɛ niɣi mini bɛ neen’ shɛŋa bɛ ni daa nya Keenan tiŋgbɔŋ ni la n-kuli Ijipti. Yaakubu daa zaŋla o daŋ zaa bɛn nyɛ 7o bidibisi min’ o bipuɣinsi ni o yaansi bɛn nyɛ bidibisi mini bipuɣinsi zaa kuli Ijipti.
8Yaakubu zuliya bɛn daa dol’ o kuli Ijipti yuya m-bɔŋɔ. Yaakubu min’ o bidibisi. Rubin ŋun daa nyɛ Yaakubu bituuli la, 9ka Rubin bidibisi daa nyɛ: Hanok mini Pallu ni Hɛzirɔn ni Karimi. 10Ka Simiɔn bidibisi daa nyɛ: Jɛmuɛl mini Jamin ni Ohad ni Jachin ni Zɔhar ni Shaul ŋun daa nyɛ Keenan paɣ’ bia la. 11Ka Lɛvi bidibisi daa nyɛ: Gɛrishɔn mini Kɔhat ni Mɛrari. 12Ka Juda bidibisi daa nyɛ: Ɛr mini Onan ni Shɛla ni Pɛrɛz ni Zɛra, amaa ka Ɛr mini Onan daa kpi Keenan tiŋgbɔŋ ni; ka Pɛrɛz bidibisi daa nyɛ: Hɛzirɔn mini Hamul. 13Ka Isaka bidibisi daa nyɛ: Tola mini Puva ni Jashub ni Shimrɔn. 14Ka Zɛbulɔn bidibisi daa nyɛ: Sɛrɛd mini Ɛlɔn ni Jaaliil. 15Liya ni daa dɔɣi bidib’ shɛb’ min’ o bipuɣiŋga Daina ti Yaakubu Mɛsopoteemia la m-bala. O mini Liya zuliya bɛn nyɛ bidibisi mini bipuɣinsi zaa kalinli daa nyɛla ninvuɣ’ pihitanaata.
16Ka Gaad bidibisi daa nyɛ: Zifiɔn mini Hagi ni Shuni ni Ɛzibɔn ni Ɛr ni Arɔd ni Arɛli. 17Ka Asha bidibisi daa nyɛ: Imna mini Ishiva ni Ishivi ni Bɛraya ni bɛ tizɔpaɣ’ Sɛra. Ka Bɛraya bidibisi daa nyɛ: Hɛbɛr mini Malikiɛl, 18bɛna n-nyɛ Zilipa so Leeban ni daa zaŋ ti o bipuɣiŋga Liya la bidib’ shɛb’ o ni daa dɔɣi ti Yaakubu, ka bɛ zaa kalinli daa nyɛ ninvuɣ’ pinaayɔbu.
19Ka Yaakubu paɣ’ Reechɛl bidibisi daa nyɛ: Yisifu mini Bɛnjamin. 20 Ka Yisifu daa dɔɣi Manaasa mini Ifriim Ijipti tiŋgbɔŋ ni. Pɔtifɛra ŋun daa nyɛ Hɛliopolis tindan’ bipuɣiŋga Asɛnat la ni daa dɔɣi shɛb’ ti o m-bala. 21Ka Bɛnjamin bidibisi daa nyɛ: Bɛla mini Bɛcha ni Ashibɛl ni Gɛra ni Naaman ni Ɛhi ni Rɔshi ni Mupim ni Hupim ni Arid. 22Bɛmbɔŋɔ nyɛla Yaakubu mini Reechɛl zuliya. Bɛ zaa kalinli daa nyɛla ninvuɣ’ pinaanahi.
23Ka Dan bidibiga daa nyɛ Hushim. 24Ka Naftali bidibisi daa nyɛ: Jaziil mini Guni ni Jɛza ni Shilɛm. 25Biliha ŋun daa nyɛ Leeban ni daa zaŋ so ti o bipuɣiŋga Reechɛl la ni daa dɔɣi bidib’ shɛb’ ti Yaakubu m-bala; ka bɛ zaa kalinli daa nyɛla niriba ayopɔin.
26Izraɛl bihi min’ o yaansi bɛn daa dol’ o kuli Ijipti tiŋgbɔŋ ni kalinli daa nyɛla ninvuɣ’ pihiyɔbunaayɔbu. O bidibisi paɣiba daa ka bɛ kalinli maa ni. 27 Yisifu ni daa dɔɣi bi’ shɛb’ Ijipti daa nyɛla bidibis’ ayi. Yaakubu yiŋnim’ zaa bɛn daa kuli Ijipti kalinli daa nyɛla ninvuɣ’ pisopɔin.
Yaakubu min’ o malibu be Ijipti
28Ka Yaakubu daa tim Juda ni o daŋmi tooni ti yɛli Yisifu ka o wuhi ba soli din kuni Goshɛn; ka bɛ daa mali hal ti paai Goshɛn tiŋgbɔŋ ni. 29Di saha ka Yisifu daa mali shili n-kpe o chɛchɛbuŋ’ ni chaŋ Goshɛn ni o ti nya o ba Izraɛl. Bɛ ni daa ti nya taba, ka Yisifu chaŋ o sani nti zaŋ o nuhi m-bɔb’ gbaag’ o ba n-zaŋ o zuɣu pa o nyiŋgoli zuɣu n-kum yuui. 30Ka Izraɛl daa yɛli Yisifu, “N yi kpi pumpɔŋɔ, m paɣiya, n ni nya a ni n nini ka baŋ ni a na be a nyɛvil’ ni maa zuɣu.”
31Di saha ka Yisifu daa yɛl’ o biɛyanim’ maa min’ o ba malibu maa zaa, “N ni chaŋ ti yɛli Firawuna, ‘M ba min’ o malibu ni m biɛyanim’ bɛn be Keenan tiŋgbɔŋ ni la kuli n sanna. 32Bɛ nyɛla bɛn guli piɛri mini niɣi, ka ʒi bɛ piɛri mini bɛ niɣi maa ni bɛ ni mali shɛlikam zaa na.’ 33Firawuna yi boli ya ti bɔhi ya, ‘Tuun’ bɔ ka yi lee tumda?’ 34yin’ yɛlimiy’ o, ‘Tinim’ a daba ŋɔ yaannim’ nyɛla biŋkɔbiguliba, ka ti gba nyɛ bɛn guli biŋkɔbiri ti bilim ni hal ni wayo,’ din ni chɛ ka o chɛ ka yi ʒini Goshɛn tiŋgban’ ni, dama Ijiptinim’ je piɛguliba yɛlli.”",https://www.bible.com/bible/2264/GEN.46.DBWDB
PILIGU 47,"1Di saha ka Yisifu daa chaŋ Firawuna sani ti yɛl’ o, “M ba mini m biɛyanim’ zaŋ bɛ piɛri mini bɛ niɣi ni bɛ ni su shɛlikam yi Keenan tiŋgbɔŋ ni na, bɛ be Goshɛn tiŋgban’ ni pumpɔŋɔ.” 2Yisifu daa piila o biɛyanim’ maa ni niriba anu n-zaŋ ba chaŋ ti wuhi Firawuna. 3Ka Firawuna daa bɔhi Yisifu biɛyanim’ maa, “Tuun’ bɔ n-lee nyɛ yi tuma?” Ka bɛ yɛl’ o, “Tinim’ a daba ŋɔ mini ti yaannim’ nyɛla piɛguliba.” 4Ka bɛ daa lan yɛli Firawuna, “Tinim’ a daba ŋɔ kamina ni ti ti ʒini tiŋgbɔŋ ŋɔ ni, dama kum maa miiya pam Keenan tiŋgbɔŋ ni, ka ti biŋkɔbiri bi nyari mɔri ŋubira; ka pumpɔŋɔ ti suhir’ a mi ni a chɛ ka ti ʒini Goshɛn tiŋgban’ ni” 5Di saha ka Firawuna daa yɛli Yisifu, “A ba min’ a biɛyanim’ kul’ a sanna. 6Nyini n-su Ijipti tiŋgbɔŋ ŋɔ fukumsi, zaŋm’ a ba min’ a biɛyanim’ maa ʒili luɣ’ viɛlli shee; chɛ ka bɛ ʒini Goshɛn tiŋgban’ ni. Ka a yi mi bɛ ni bɛn mi biŋkɔbiri gbibbu, nyin’ chɛ ka bɛ guli n niɣi.”
7Di nyaaŋa ka Yisifu daa zaŋ o ba Yaakubu chaŋ Firawuna sani, ka Yaakubu daa suhi alibarika niŋ Firawuna ni. 8Ka Firawuna daa bɔhi Yaakubu, “A yuma ala?”
9Ka Yaakubu yɛli Firawuna, “N ni gɔri gindi ŋɔ, n yuma nyɛla yuun’ kɔbiga ni pihita. N yuma maa mini di dabisa bi galisi, amaa ka yɛl’ biɛri lee be di puuni. Di bi be kaman yuma mini dabisa shɛŋa n yaannim’ ni daa zaŋ gɔri gindi la.” 10Ka Yaakubu daa suhi alibarika niŋ Firawuna ni ka yiɣisi kuli. 11Di saha ka Yisifu daa zaŋ o ba min’ o biɛyanim’ maa ʒili Ijipti tiŋgbɔŋ maa ni, ka ŋmaai tiŋgban’ viɛlli Ramɛsis tiŋgban’ ni ti ba kaman Firawuna ni daa yɛl’ o shɛm. 12Ka Yisifu daa tir’ o ba min’ o yiŋnim’ zaa ni o biɛyanim’ maa bindira n-saɣisiri bɛ ni daa su ninvuɣ’ shɛb’ kalinli tariga.
Kum lubu
13Kum maa ni daa mii pam maa zuɣu daa chɛ ka bindira ka tiŋgbɔŋ maa luɣ’ shɛlikam, ka di zuɣu daa chɛ ka Ijipti tiŋgbɔŋ ni nim’ mini Keenan tiŋgbɔŋ ni nim’ gbarigi zaa. 14Ka Yisifu daa laɣisi bɛ ni daa kɔhi kawana laɣ’ shɛli Ijipti tiŋgbɔŋ ni mini Keenan tiŋgbɔŋ ni zaa n-zaŋ li tahi Firawuna yiŋa nti ti o. 15Ka Ijipti tiŋgbɔŋ ni nim’ mini Keenan tiŋgbɔŋ ni nim’ ni daa ti di bɛ liɣiri zaa naai saha shɛli, ka Ijiptinim’ zaa daa ka Yisifu sanna ti yɛl’ o, “Tim’ ti bindirigu, bɔzuɣu ka a yɛn lihiri ti ka ti kpi? Dama ti liɣiri zaa naaya.”
16Ka Yisifu daa garigi yɛli ba, “Yi liɣiri yi naai, yin’ zaŋmiya yi biŋkɔbiri na ti taɣi bindirigu.” 17Ka bɛ daa zaŋ bɛ niɣi maa na ti ti Yisifu, ka Yisifu daa zaŋ bindirigu taɣi bɛ yuri mini piɛri ni buhi ni bunsi. Ka o daa zaŋ bindirigu taɣi bɛ niɣi zaa di yuuni maa puuni.
18Yuuni maa ni daa ti gari, ka bɛ daa lan lab’ o sanna yuuni din paya ni ti yɛl’ o, “N dana, ti ku sɔɣ’ a, ti di ti liɣiri zaa; ka ti niɣi zaa nyɛla nyin’ n dan’ dini; ti lan ka binshɛɣu nyin’ n dan’ tooni m-pahila ti niŋgbuna ŋɔ mini ti puri. 19Ka bɔzuɣu ka a ni lihiri ti ka ti mini ti puri maa zaa kpi? Zaŋm’ bindirigu taɣi ti mini ti puri maa, ka ti mini ti puri maa zaa leei Firawuna daba; ka ti ti bimbira din ni chɛ ka ti gali ka ku kpi, ka ti puri maa gba ku kpalim doya yoli.”
20Ka Yisifu daa da Ijipti tiŋgbɔŋ maa puri zaa n-ti Firawuna; dama Ijiptinim’ zaa daa zaŋla bɛ puri kɔhi, kum maa ni daa mii ba pam maa zuɣu. Ka puri maa daa leei Firawuna dini. 21Ka Yisifu daa chɛ ka Ijipti tiŋgbɔŋ zaa niriba leei daba. 22Maligumaaniba kɔŋko puri ka Yisifu daa bi da. Dama Firawuna daa tirila maligumaaniba maa laɣidira, dina ka bɛ daa mali dira, dinzuɣu ka bɛn’ daa bi kɔhi bɛ puri maa. 23Di saha ka Yisifu daa yɛli niriba maa, “Nyamiya, n da yi mini yi puri n-ti Firawuna zuŋɔ dabisili ŋɔ. Pumpɔŋɔ deemiya bimbira ŋɔ zali nti biri. 24Ka yi yi ti kpuɣi puri maa atam, yin’ pum’ li sɔŋ ʒiibunu n-vaai di yim zuɣu ti Firawuna, ka yi mi zaŋ di ʒiibunahi la ka yi mini yi yiŋnim’ ni yi bihi di, ka chɛ di shɛli zali nti biri.”
25Ka bɛ daa yɛl’ o, “N dana, a tiligi ti nyɛviya; ka di yi niŋ a nyaɣisim, ti ni leei Firawuna daba.” 26Dinzuɣu ka Yisifu daa zali zaligu zaŋ chaŋ Ijipti tiŋgbɔŋ puri polo ni bɛ yi ti kpuɣi puri atam, bɛn’ zaŋm’ di pirigibu ʒiibunu puuni yim zuɣu ti Firawuna. Ka lala n-na kul nyɛ li hal ni zuŋɔ. Kulla maligumaaniba kɔŋko puri n-daa bi leei Firawuna ni su shɛli.
Yaakubu ni bɔri binshɛli ka di nyɛ din bahindi nyaaŋa
27Ka Izraɛlnim’ daa be Ijipti Goshɛn tiŋgban’ ni. Bɛ daa nya azichi pam nimaani, ka daa dɔɣi bihi ka bɛ zuliya maa nab’ pam. 28Yaakubu daa niŋla yuun’ pinaayopɔin Ijipti tiŋgbɔŋ maa ni; ka o yuma kalinli daa yiɣisi yuun’ kɔbiga ni pihinahi ni ayopɔin. 29 Izraɛl ni daa ti miri kum, o daa bolila o bia Yisifu ti yɛl’ o, “A yi ni niŋ n ni bɔri shɛm ŋɔ, nyin’ zaŋm’ a nuu tim n gbalipini lɔŋni ka lo alikauli ni a ni tum ma ʒiɛyimtali tuma ni yɛlimaŋli. Di sɔɣi ma Ijipti ŋɔ, 30amaa zaŋm’ ma ti sɔŋla m banim’ dooshee. Ʒimiya ma yi Ijipti ŋɔ kuli nti sɔɣi ma bɛ sɔɣibu shee.”
Ka Yisifu yɛl’ o, “N ni niŋ a ni yɛli shɛm maa.”
31Ka o daa yɛl’ o, “Pom’ n nini ŋɔ ni;” ka Yisifu daa shiri po. Di saha ka Izraɛl daa zaŋ o zuɣu silim tiŋa o bindoo zuɣusaa polo.",https://www.bible.com/bible/2264/GEN.47.DBWDB
PILIGU 48,"Yaakubu niŋ alibarika niŋ Ifriim mini Manaasa ni
1Dimbɔŋɔ nyaaŋa ka bɛ daa ti yɛli Yisifu, “A ba ka alaafee”; ka o daa zaŋ o bidibis’ ayi la, Manaasa mini Ifriim chaŋ o sani. 2Ka bɛ daa yɛli Yaakubu, “A bia Yisifu kana”; ka o daa kpaŋ omaŋ’ yiɣisi ʒin’ o bindoo zuɣu. 3 Ka Yaakubu daa yɛli Yisifu, “Naawuni ŋun nyɛ Kpiɔŋlan’ Naa ŋɔ daa yi n zuɣu Luz Keenan tiŋgbɔŋ ni n-niŋ alibarika niŋ n ni 4ka yɛli ma, ‘N ni chɛ ka a dɔɣi bihi, ka chɛ ka a zuliya nab’ pam. Ka n ti chɛ ka zuliya gbaliŋ yi a zuliya maa ni na, ka n ti zaŋ tiŋgbɔŋ ŋɔ ti a zuliya ka bɛ su li sahakam.’ ”
5Ka a bih’ ayi shɛb’ a ni pun dɔɣi Ijipti tiŋgbɔŋ ŋɔ ni pɔi ka n naanyi kul’ a sanna Ijipti tiŋgbɔŋ ŋɔ ni na la nyɛla m bihi. Ifriim mini Manaasa nyɛla m bihi kaman Rubin mini Simiɔn ni nyɛ m bihi shɛm la. 6Ka bi’ shɛb’ a ni yɛn dɔɣi ka bɛ doli bɛ nyaaŋa n-yɛn nyɛ a bihi. Bɛ biɛyanim’ maa yuya ka bɛ ti yɛn zaŋ nya bɛ tarili. 7 Dama n ni daa yi Mɛsopoteemia labirina saha shɛli, ka Reechɛl daa kpi sol’ ni Keenan tiŋgbɔŋ ni, ka nimaani mini Ɛfirat daa na wɔɣa. Ka n daa sɔɣ’ o Ɛfirat soli maa ni (Bɛtilihɛm m-bala); ka di daa ti ma suhugarigu pam.
8Izraɛl ni daa nya Yisifu bihi maa, o daa bɔhimi, “Ka banima n-lee bɔŋɔ?”
9Ka o yɛl’ o ba, “M bihi m-bala, Naawuni ni ti ma bi’ shɛb’ ya ŋɔ m-bala.”
Ka’ o daa yɛl’ o, “Niŋm’ ania, zaŋm’ ba ti ma na ka n niŋ alibarika niŋ bɛ ni.” 10Izraɛl ni daa kurigi maa zuɣu daa chɛ ka o nina bi lan ne viɛnyɛliŋga, ka o ni tooi nya. Ka Yisifu daa zaŋ bihi maa mir’ o, ka o daa zaŋ o nuhi bɔb’ gbaai ba n-vooi ba tabil’ omaŋa, ka mɔɣisi bɛ kparima. 11Ka Izraɛl daa lan yɛli Yisifu, “N daa bi tɛhi ni n ni lan nya a ni n nini, amaa ka Naawuni mi ti chɛ ka n nya a bihi gba.” 12Di saha ka Yisifu daa kpuɣi bihi maa o naba zuɣu, ka damdi n-zaŋ o zuɣu silim tiŋa.
13Ka Yisifu daa zaŋ o nudirigu gbaai Ifriim n-zaŋ o zali tuhi Izraɛl nuzaa, ka zaŋ o nuzaa gbaai Manaasa n-zaŋ o mi zali tuhi Izraɛl nudirigu n-zaŋ ba na ti chɛ ka bɛ damd’ o tooni. 14Amaa ka Izraɛl daa zaŋ o nuhi puli pa tab’ zuɣu n-zaŋ o nudirigu pa Ifriim ŋun daa nyɛ biasan’ la zuɣu ni, ka zaŋ o nuzaa mi pa Manaasa ŋun daa nyɛ bituuli maa zuɣu ni. 15Ka o daa niŋ alibarika niŋ Yisifu ni ka yɛli:
“Naawuni ŋun nyɛ n yab’ Ibrahimma
mini m ba Yisahaku ni daa jɛm so ŋɔ,
niŋm’ alibarika niŋ bihi ŋɔ ni!
Naawuni ŋun gbib’ ma
hal ti paai zuŋɔ dabisili ŋɔ,
niŋm’ alibarika niŋ bɛ ni!
16Malaika so ŋun daa
yihi ma yɛl’ biɛri ni la,
niŋm’ alibarika niŋ bɛ ni!
Naawuni chɛ ka bihi ŋɔ zuɣu
ti chɛ ka m mini n yab’ Ibrahimma
ni m ba Yisahaku yuya ku kpi!
Naawuni tim’ ba bihi pam,
ka chɛ ka bɛ zuliya nabi!”
17Yisifu ni daa nya ka o ba zaŋ o nudirigu pa Ifriim zuɣu ni maa, di daa bi niŋ o nyaɣisim, ka o daa gbaag’ o ba nuu ni o paai li Ifriim zuɣu ni n-zaŋ li pa Manaasa zuɣu ni; 18ka yɛl’ o, “M ba, pa lala; dama ŋumbɔŋɔ n-nyɛ kpɛma. Zaŋm’ a nudirigu maa pala o zuɣu ni.” 19Amaa ka o ba daa zaɣisi ka yɛli, “M bia, m mi ni Manaasa gba zuliya ni ti galisi; amaa o tizo ŋɔ ni ti gar’ o, ka o zuliya ni ti galisi pam.”
20 Di saha ka o daa niŋ alibarika niŋ bɛ ni dindali maa ka yɛli, “Izraɛlnim’ yi ti yɛn suhi alibarika, bɛ ni zaŋla yi yuya suhi li. Bɛ ni ti yɛli, ‘Naawuni chɛ ka yi be kaman Ifriim mini Manaasa.’ ” Lala ka o daa niŋ n-zaŋ Ifriim leei toondana ka chɛ Manaasa.
21Di saha ka Izraɛl daa yɛli Yisifu, “Di ku lan yuui ka n kpi, amaa Naawuni ni be yi sani, ka ti zaŋ ya labisi yi yaannim’ tiŋgbɔŋ la ni yaha. 22Ka din pahi nyɛla, n zaŋ n ni daa zaŋ n takɔb’ mini n tɔbu tuhi Amɔrinim’ ka fa bɛ tiŋgban’ shɛli din nyɛ Shɛkɛm la ti a, ka a mabihi la nuu ka di ni.”",https://www.bible.com/bible/2264/GEN.48.DBWDB
PILIGU 49,"Yaakubu yɛtɔɣa din bahindi nyaaŋa
1Di saha ka Yaakubu daa bol’ o bihi na nti yɛli ba, “Laɣimmiya na ka n ti yɛli ya din ti yɛn niŋ ya dahin’ shɛli ha yɛla.”
2“Yaakubu bidibisi,
Laɣimmiya na ti wum.
Wummiya yi ba Izraɛl
ni yɛn yɛli ya shɛm.
3“Rubin, nyini n-nyɛ m bituuli,
nyini n-nyɛ n kpiɔŋ;
ka lan nyɛ n dɔtali tuuli bia.
A nyɛla toondana
ka mali kpiɔŋ pam.
4A ŋmanila kom din bi do baalim,
a mi ku gari sokam,
dama a daa zaŋ a ba paɣ’ dɔni
o bindoo zuɣu n-ta li daɣiri.
A daa dɔni m bindoo zuɣu.
5“Simiɔn mini Lɛvi nyɛla
nir’ ni o mabia.
Bɛ malila bɛ bidibbina
tumdi barina.
6N ku zaŋ n nuu kpɛhi
bɛ yɛla ni.
M mi ku be bɛ laɣiŋgu ni;
dama bɛ suhuyiɣisili puuni,
bɛ kuri niriba,
ka chɛri chihiri naɣilahi jila
ni di ti ba suhupiɛlli.
7Mbusim be bɛ suhuyiɣisili maa zuɣu,
dama di kpɛm’ pam.
Mbusim be bɛ sujee zuɣu,
dama ninkuunsi be di ni.
N ni woligi ba Yaakubu daŋ ni,
ka wurim ba kpɛhi Izraɛl
tiŋgbɔŋ luɣilikam ni.
8“Juda, a mabihi ni ti paɣ’ a.
A ni ti zaŋ a nuu
gbaag’ a dimnim’ nyiŋgoya ni.
A ba bidibisi ni ti damd’ a tooni.
9 Juda ŋmanila gbuɣimbila.
M bia, a ku a dima,
ka ŋmaligi kpe a yiŋa.
A teeg’ amaŋ’ dɔni
kaman gbuɣinli la.
A ŋmanila gbuɣin’ nyaŋ.
Ŋuni n-lee ni tooi dam’ a?
10Nam jaaŋgbee
ti ku yi Juda nuu ni.
Nam jaaŋgbee mi
ti ku yi o zuliya nuu ni
hal ka ŋun su li ti kana.
Ka niriba ni ti deer’ o noli.
11O zaŋd’ o bumbil’ lɔri wain tia,
ka zaŋd’ o bunsaa bia lɔri
wain ti’ viɛlli.
O zaŋdi wain paɣir’ o situra,
ka zaŋdi wain wala kom
paɣir’ o binyɛr’ titali.
12O ni ti nyu wain
ka o nina mɔhi;
ka nyu bihim
ka o nyina paligi.
13“Zɛbulɔn ni ti ʒini
n-tabila teeku noli.
O kulinoli ni ti nyɛla
ŋariŋ’ kara zaashee.
O tintariga ti yɛn zaŋmi
hal ni Sidɔn.
14“Isaka ŋmanila bun’ so
ŋun mali kpiɔŋ piɛri sunsuuni.
15O nyaya ka nimaani
vuhim shee viɛla,
ka di tiŋgbani biɛhigu mali kɔre.
Dinzuɣu ka o deei talahi
n-tumdi tuma kaman dabili la.
16“Dan ni ti nyɛla o niriba naa
kaman Izraɛl zuliyanim’ ni yino.
17Dan ni ti ŋmanila
sokpaŋ’ tinvurigu.
O nyɛla sokpaŋ’ gariŋga
ŋun dimdi wɔhu napɔŋkpaa,
ka ŋun bar’ o lɛbiri
lur’ o kpali zuɣu.
18“Yawɛ, n guhirila saha shɛli
a ni yɛn tiligi ma.
19“Ŋmɛnditɔya ni ti liri Gaad,
amaa o ni ti kari doli ba
ti fa bɛ nɛma.
20“Asha tiŋgban’ ni
ni ti mali bindir’ suma.
O ni ti mali bindir’ shɛŋa
di ni simdi ni naa di.
21“Naftali ŋmanila walinyaŋ so
ŋun gɔr’ o yubu,
ka dɔɣi bi’ viɛla.
22“Yisifu ŋmanila ti’ shɛli
din wandi wala,
ka nyɛ din ʒe n-tab’ kulibɔŋ,
ka di wula zooi yaɣi
kuligbiriŋ zuɣu.
23Peentɔriba ni ti lir’ o,
ka di bi viɛla.
Bɛ ni ti to o piɛma,
ka nahim o pam.
24Amaa o tɔbu ku kabi,
ka ti yaannim’ Naawuni
ŋun nyɛ kpiɔŋlan’ ŋɔ
ni chɛ ka o nuhi mali kpiɔŋ
ŋuna ŋun nyɛ Izraɛlnim’ gula,
ka yihiri ba barina ni ŋɔ yuli zuɣu.
25A ba Naawuni ni sɔŋ a.
Naawuni ŋun nyɛ Kpiɔŋlan’ Naa ŋɔ
ni chɛ ka saa mi a.
O ni chɛ ka kom yi
tiŋgbani puuni na a zuɣu.
O ni ti a bihi mini niɣi pam.
26A ba daalibarika mali kpiɔŋ
gari zoya din doya sahakam ŋɔ
mini kuŋkuna din kul beni sahakam ŋɔ
daalibarika.
Naawuni chɛ ka o daalibarika
ŋɔ zaa be Yisifu ŋun min’ o
mabihi daa woligi ŋɔ zuɣu ni,
ka be o gbɛɣu zuɣu.
27Bɛnjamin ŋmanila kundun biɛɣu.
O gbahiri binyara asiba
ni zaawuni ŋubira.”
28Bɛmbɔŋɔ zaa n-nyɛ Izraɛl zuliya pinaayi la. O ni daa yɛli ba shɛm ka niŋ alibarika shɛŋa din simdi bɛ zaa yinoyino niŋ bɛ ni shɛm m-bala.
Yaakubu kpiya ka bɛ sɔɣ’ o
29Dimbɔŋɔ nyaaŋa ka o daa yɛl’ o bihi maa, “N yɛn chaŋ ti pahila n yaannim’ ni pumpɔŋɔ. Zaŋmiya ma ti sɔɣi siliga din be Ɛfurɔn ŋun nyɛ Hiti nir’ la puu la ni m-pahi n yaannim’ zuɣu. 30 Siliga maa bela Makipɛla pu’ shɛli din be Mamri wulimpuhili polo Keenan tiŋgbɔŋ ni la. Ibrahimma n-daa da siliga maa Ɛfurɔn ŋun nyɛ Hiti nir’ la sani n-leeg’ o dini ni di nyɛ o ni yɛn sɔɣir’ o kpiimba luɣ’ shɛli. 31 Nimaani ka bɛ daa sɔɣi Ibrahimma min’ o paɣ’ Zara ni Yisahaku min’ o paɣ’ Ribɛka; ka n gba daa sɔɣi Liya nimaani. 32Ti daa da puu maa mini siliga din be di ni maa la Hitinim’ sani.” 33 Yaakubu ni daa tɔɣis’ o bihi maa yɛtɔɣa ŋɔ naai, o daa vuui la o naba pa o bindoo zuɣu dɔni n-leei Naawuni dini pah’ o yaannim’ zuɣu.",https://www.bible.com/bible/2264/GEN.49.DBWDB
PILIGU 50,"1Di saha ka Yisifu daa va nti bɔb’ gbaag’ o ba n-kumdi ka mɔɣisir’ o kpariŋ. 2Di nyaaŋa ka Yisifu daa yɛl’ o tumtumdiba bɛn nyɛ tima baŋdiba ni bɛ niŋm’ tim ʒe o ba niŋgbuŋ ka di ku pooi. Ka tima baŋdiba maa daa niŋ tim ʒe Izraɛl niŋgbuŋ. 3Biɛɣu pihinahi ka bɛ daa zaŋ niŋ tim maa ʒe o niŋgbuŋ maa, dama bɛ ni daa yi zaŋdi dabisi’ shɛŋa n-tumdi di tuma m-bala. Ka Ijiptinim’ daa zaŋ biɛɣ’ pisopɔin kum o kuli.
4Bɛ ni daa zaŋ dabisi’ shɛŋa kum o kuli maa ni daa ti gari, ka Yisifu daa yɛli Firawuna yiŋnima, “N suhiri ya, yi nini yi tiɣi ma, yin’ yɛlimiya Firawuna 5 ni m ba daa yɛli ma, ‘N saɣi kpibu; ka n yi ti kani, nyin’ zaŋm’ ma ti sɔɣi n ni daa gbi sil’ shɛli Keenan tiŋgbɔŋ ni ni bɛ ti zaŋ ma sɔɣi di ni la puuni; ka daa chɛ ka m-po di pɔri.’ Dinzuɣu pumpɔŋɔ, n-suhir’ o ni o chɛ ka n chaŋ ti sɔɣi m ba ka labina.”
6Ka Firawuna daa yɛl’ o, “Cham’ ti sɔɣ’ a ba kaman o ni daa chɛ ka a po ni a ni niŋ shɛm maa.”
7Ka Yisifu daa chaŋ ni o ti sɔɣ’ o ba. Ka Firawuna kpambaliba zaa min’ o yiŋ’ kpamba ni Ijipti ninvuɣ’ zuɣuri zaa 8m-pahi Yisifu yiŋnim’ zaa min’ o biɛyanim’ ni o ba yiŋnim’ zaa daa pahi Yisifu zuɣu ka bɛ chaŋ. Kulla bɛ bihi mini piɛri ni buhi ni niɣi kɔŋko n-daa kpalim be Goshɛn tiŋgbani maa ni. 9Ka chɛchɛbun’ duhiriba mini wɔribariba daa pahi dol’ o chaŋ. Niriba maa daa galisiya pam.
10Bɛ ni daa ti paai Atad kabɔɣili din be Jɔɔdɛn Mɔɣili dul’ la shee, ka bɛ daa duhi bɛ yee n-kum nandahima kumsi nimaani; ka Yisifu daa chɛ ka bɛ zaŋ daba ayopɔin kum o ba kuli nimaani. 11Keenannim’ bɛn daa nyɛ tiŋgbɔŋ maa nim’ ni daa nya ka bɛ kumdi Atad kabɔɣili maa shee maa, ka bɛ yɛli, “Nandahima titali kumsi ka Ijiptinim’ ŋɔ kumdi ŋɔ!” Dinzuɣu ka bɛ daa boli nimaani yuli Ɛbɛl Mizraim; ka di be Jɔɔdɛn Mɔɣili duli.
12Ka o bihi maa daa niŋ kaman bɛ ba ni daa zali ba shɛm. 13 Bɛ daa ʒi o kuli Keenan tiŋgbɔŋ ni nti sɔɣ’ o siliga din daa be Makipɛla pu’ shɛli din be Mamri wulimpuhili polo la ni. Ibrahimma n-daa da siliga maa mini puu maa Ɛfurɔn ŋun daa nyɛ Hiti nir’ la sani n-leeg’ o dini ni di nyɛ o ni yɛn sɔɣir’ o kpiimba luɣ’ shɛli. 14Yisifu ni daa sɔɣ’ o ba maa nyaaŋa, ka o min’ o biɛyanim’ ni ninvuɣ’ shɛb’ bɛn zaa daa dol’ o chaŋ sɔɣibu maa shee maa daa lan lab’ Ijipti.
Yisifu lan lo o biɛyanim’ alikauli
15Yisifu biɛyanim’ ni daa nya ka bɛ ba kpi maa ka bɛ yɛli, “Di pa shɛli ka Yisifu zaɣisi ti ka bɔhi ti biɛri ti ni daa niŋ o zaɣ’ biɛ’ shɛl’ la zuɣu.” 16Dinzuɣu ka bɛ daa tim tuumba Yisifu sani ti yɛl’ o, “Zaligu ŋɔ ka a ba daa zali ti pɔi ka naanyi kpi. 17Yɛlimiya Yisifu, ‘Jaande chɛl’ a biɛyanim’ ŋɔ ni daa tum’ a taal’ shɛl’ la.’ Pumpɔŋɔ, tinim’ bɛn nyɛ a yaannim’ Naawuni daba ŋɔ suhir’ a mi, chɛl’ ti ni daa tum’ a taal’ shɛli maa ti ti.” Bɛ ni daa zaŋ yɛtɔɣa ŋɔ yɛli Yisifu, o daa kummi.
18Ka o biɛyanim’ maa gba daa kana ti damd’ o tooni ka yɛli, “Ti nyɛla a daba.”
19Amaa ka Yisifu daa yɛli ba, “Di chɛliya ka dabiɛm mali ya, n ku tooi zaŋ mmaŋ’ zali Naawuni zaani. 20Yi daa lo ma la zaɣ’ biɛɣu, amaa ka Naawuni daa zaŋ li leei zaɣ’ suŋ ni di chɛ ka niriba pam ti tiligi kaman di ni nyɛ shɛm zuŋɔ dabisili ŋɔ. 21Dinzuɣu di chɛliya ka dabiɛm mali ya, n ni gbib’ yi mini yi bihi.” Lala ka o daa lan lo ba alikauli ka kpaŋsi bɛ suhuri.
Yisifu kum yɛla
22Ka Yisifu min’ o ba yiŋnim’ daa kul be Ijipti. Yisifu daa niŋla yuun’ kɔbiga ni pia dunia yili ŋɔ. 23Yisifu daa beni hal ti nya Ifriim bihi ni o yaantibichahi. O daa lan beni hal ti nya Manaasa bihi ni Makiri gba bihi n-zaŋ ba ʒil’ o naba zuɣu. 24Ka Yisifu daa ti yɛl’ o zuliya maa, “N saɣi kpibu; amaa Naawuni ni ti ka yi sanna nti yihi ya tiŋgbɔŋ ŋɔ ni n-zaŋ ya kulisi o ni daa po pɔri n-zaŋ tiŋgbɔn shɛli ti Ibrahimma mini Yisahaku ni Yaakubu la ni.” 25 Di saha ka Yisifu daa yɛli Izraɛlnim’ maa, “Naawuni yi ti yihi ya tiŋgbɔŋ ŋɔ ni, yin’ ʒimiya n kɔba mali kuli;” ka daa chɛ ka bɛ po di pɔri. 26Ka Yisifu daa ti kpi, ka bɛ niŋ tim ʒe o niŋgbuŋ n-zaŋ o niŋ kum adaka ni Ijipti. O daa niŋ dunia yil’ la yuun’ kɔbiga ni pia.",https://www.bible.com/bible/2264/GEN.50.DBWDB
YIBU PILIGU,"PILIGU
Yibu litaafi wuhirila Izraɛlnim’ kurimbuni ha biɛhigu yɛla. Di kahigi di yɛla maa ni nyɛ shɛm wuhi litaafi ŋɔ puuni saha shɛli Izraɛlnim’ ni daa yi Ijipti tiŋgbɔŋ ni din nyɛ luɣ’ shɛli bɛ ni daa nyɛ daba la.
Litaafi ŋɔ pirigila ʒiibuta: 1) Hiburunim’ dabitim ni yibu mini bɛ ni daa chaŋ ti paai Sinai Zoli gbini shɛm. 2) Naawuni ni daa lo o niriba maa alikauli Sinai Zoli maa gbini shɛm ka di wuhi ba biɛri kasi soli mini biɛhigu soli ni adiini soli zaligu shɛŋa bɛ ni yɛn doli. 3) Izraɛlnim’ Naawuni jɛmbu duu mɛbu mini bɛ ni yɛn zaŋ neen’ shɛŋa niŋ di puuni ni zaligu shɛŋa din wuhiri maligumaaniba tuma ni nyɛ shɛm ni Naawuni jɛmbu yɛla.
Din gari shɛlikam nyɛla, litaafi ŋɔ wuhiri Naawuni ni daa niŋ shɛm yih’ o niriba maa dabitim ni, ka zaŋ ba leei zuliya shɛli niriba bɛn mali tahima zaŋ chaŋ saha din be tooni polo.
Ninvuɣ’ so ŋun yɛla nyɛ yɛlikpani litaafi ŋɔ puuni n-nyɛ Musa ŋun nyɛ Naawuni ni daa pii so ni o zaŋ o niriba maa yi Ijipti tiŋgbɔŋ maa ni la. Litaafi ŋɔ puuni sabbu shɛli niriba ni mi di yɛla pam n-nyɛ zalikpana pia din be suura 20 puuni la.
Din be litaafi ŋɔ puuni
Izraɛlnim’ yi Ijipti dabitim ni 1.1—15.21
a. Bɛ ni daa nyɛ daba Ijipti 1.1-22
b. Bɛ ni daa dɔɣi Musa shɛm ni o biɛhigu ni daa nyɛ shɛm piligu ni 2.1—4.31
c. Musa mini Aduna chaŋ Ijipti naa sani 5.1—11.10
d. Yaɣigari chuɣu puhibu mini Ijipti tiŋgbɔŋ ni yibu 12.1—15.21
Kulikara mɔɣili ni zaŋ chaŋ Sinai Zoli gbini 15.22—18.27
Zaligu mini alikauli 19.1—24.18
Alikauli Suɣili mini jɛmbu soli wuhibunima 25.1—40.38",https://www.bible.com/bible/2264/EXO.INTRO1.DBWDB
YIBU 1,"Bɛ niŋ Izraɛlnim’ putɔɣu Ijipti
1 Yaakubu bidibisi bɛn mini bɛ malibu daa kuli Ijipti yuya m-bɔŋɔ: 2Rubin mini Simiɔn ni Lɛvi ni Juda 3ni Isaka ni Zɛbulɔn ni Bɛnjamin 4ni Dan ni Naftali ni Gaad ni Asha. 5Yaakubu zuliya kalinli daa nyɛla ninvuɣ’ pisopɔin: Yisifu ŋun’ daa pun bela Ijipti. 6Di nyaaŋa ka Yisifu min’ o mabihi maa ni bɛ ʒiɛman’ ni niriba zaa daa ti kpi. 7 Amaa ka Izraɛlnim’ maa daa dɔɣi bihi n-nabi ka yɛligi pam, ka mali yaa m-pali Ijipti tiŋgbɔŋ maa ni zaa.
8 Ka na’ palo daa ti di Ijipti, ŋun’ daa bi mi Yisifu. 9Ka ŋun’ daa yɛl’ o niriba, “Nyamiya, Izraɛlnim’ ŋɔ zooya, ka lan mali yaa gari ti. 10 Chɛliya ka ti bo so’ shɛli din ni chɛ ka bɛ ku lan nabi. Di yi pa lala ti mini ti dimnim’ yi ti yɛn tuhi, bɛ ni pahi ti dimnim’ maa zuɣu tuhi ti ka nya soli zo n-yi ti tiŋgbɔŋ ŋɔ ni.” 11Dinzuɣu ka bɛ daa bo tuma zuɣulaannim’ ti ba ni bɛ chɛ ka bɛ tum tuun’ kpɛma hal ka bɛ shia ti yi bɛmaŋ’ ni, ka daa chɛ ka bɛ me Firawuna nɛma zaashee fɔntinsi ti o Pitom mini Ramɛsis. 12Amaa bɛ ni daa kul niŋdi ba fitiina shɛm, lala ka bɛ zuliya maa daa kul nabiri ka yɛligiri pahira. Ka jɛlinsi mini dabiɛm daa kpe Ijiptinim’ maa suhuri ni zaŋ chaŋ bɛ polo. 13Ka Ijiptinim’ daa muɣisiri ba ka bɛ tumdi tuun’ kpɛma. 14Bɛ daa chɛ ka Izraɛlnim’ maa nɔrila tandi, ka ŋmari bilichiisi, ka tumdi bɛ puri ni tuma zaa, ka lan muɣisiri ba ka bɛ tumdi tuun’ kpɛma ni di chɛ ka biɛhigu niŋ ba tom.
15Ka Ijipti naa maa daa ti lan yɛli Hiburunim’ maa paɣidɔɣisɔtɔɣindiba bɛn yuya daa booni Shifira mini Pua, 16“Hiburu paɣ’ yi lan yɛn dɔɣi ka yi chaŋ ni yi ti deei bia, ka nya ka bia maa nyɛla bidibiga, yin’ kumiy’ o, amaa di yi nyɛ bipuɣiŋga, yin’ chɛliy’ o.” 17Amaa ka paɣidɔɣisɔtɔɣindiba maa daa zɔri Naawuni ka bi niŋdi Ijipti naa ni daa yɛli ni bɛ niŋm’ shɛm maa, bɛ daa bi kuri bidibbihi maa. 18Ka Ijipti naa maa daa ti boli paɣidɔɣisɔtɔɣindiba maa na ti bɔhi ba, “Wula ka yi bi kuri bidibbihi maa ka chɛ ba?”
19Ka paɣidɔɣisɔtɔɣindiba maa daa yɛli Firawuna, “Hiburu paɣiba bɛn’ bi be kaman Ijipti paɣiba ni be shɛm, bɛ mali yaa pam. Paɣidɔɣisɔtɔɣinda ti yɛn paai ka bɛ pun dɔɣi.” 20Ka Naawuni daa zaŋ o nuu pa paɣidɔɣisɔtɔɣindiba maa zuɣu, ka niriba maa daa lan nab’ pahi ka niŋ yaa. 21Paɣidɔɣisɔtɔɣindiba maa ni daa zɔri Naawuni maa zuɣu ka Naawuni daa ti ba bɛ dahalali bihi. 22 Di saha ka Firawuna daa wuh’ o niriba maa zaa, “Hiburunim’ maa yi lan dɔɣi bidibiga, yin’ zaŋm’ o ti lɔhi Nail Mɔɣili ni, amaa chɛliya bipuɣinsi bɛna.”",https://www.bible.com/bible/2264/EXO.1.DBWDB
YIBU 2,"Anab’ Musa dɔɣibu yɛla
1Lɛvi do’ so daa ti kpuɣi Lɛvi zuliya ni paɣa. 2 Ka paɣ’ maa daa ti niŋ pua n-dɔɣi bidibiga, ka paɣ’ maa daa nya ka o bia maa viɛli pam, ka o daa zaŋ o sɔɣiri hal ni chira ata. 3O ni daa ti nya ka o ku lan tooi sɔɣ’ o yaha, ka o daa kpuɣi bɛ ni zaŋ kulikaɣa wuɣi piɛ’ shɛli n-zaŋ kootaali tanta li din ni chɛ ka kom ku tooi kpe di ni. Ka o daa zaŋ o bia maa niŋ di ni n-zaŋ li chaŋ ti zali kaɣili ni mɔɣili duli. 4Ka bia maa tizɔpaɣa daa ʒe kpaŋa ni o nya din yɛn niŋ’ o.
5Ka Firawuna bipuɣiŋga daa ti ka mɔɣili maa ni na ni o ti su kom. Ka o min’ o paɣisara daa baɣisiri mɔɣili maa chana, ka o daa ti nya piɛɣu maa ni su kaɣili ni, ka o tim o paɣisara maa ni yino ni o chaŋ ti zaŋ li na. 6O ni daa zaŋ li na ka o piligi li n-nya bia maa, ka bia maa dii gbaai kuhigu. Ka di daa niŋ o yoli, ka o yɛli, “Hiburunim’ bihi la ni yino m-bala.”
7Di saha ka bia maa tizɔpaɣ’ maa daa bɔhi Firawuna bipuɣiŋga maa, “N cham’ ti boli Hiburu paɣ’ so ŋun mali bihim na ka o ti mɔɣis’ a bia maa bihim ti a?”
8Ka Firawuna bipuɣiŋga maa daa yɛl’ o, “Chama.” Di saha ka bipuɣiŋga maa daa zo n-kuli ti boli bia maa ma na. 9Ka Firawuna bipuɣiŋga maa daa yɛl’ o, “Zaŋmi bia ŋɔ kuli ti wubis’ o ti ma ka n yo a.” Di saha ka paɣ’ maa daa zaŋ bia maa kuli ti wubis’ o. 10 Ka bia maa daa ti kpaŋ ka o zaŋ o tahi ti ti nabipuɣiŋga maa, ka o zaŋ o leeg’ o bia, ka bol’ o yuli Musa, dama o daa yɛlimi, “Kom ni ka n yih’ o na.”
Musa zo n-kuli Midian
11 Musa ni daa ti bi doo, ka o daa ti yi n-chaŋ o niriba sani nti nya bɛ ni tumdi tuun’ kpeen’ shɛŋa, ka daa ti nya Ijipti do’ so ni buri o niriba Hiburunim’ maa ni yino. 12Ka o daa yul’ o luɣa ni ka bi nya so, ka daa ŋme n-ku Ijipti doo maa n-zaŋ o pi bihigu ni. 13N-daa yi biɛɣu ka o lan yi n-chani ti nya Hiburunim’ maa niriba ayi ni zabira, ka o daa yɛli bɛ ni ŋun ka yɛlimaŋli “Bɔ n-niŋ ka a ŋmɛr’ a mabia maa?”
14Ka dilan’ maa daa bɔh’ o, “Ŋuni n-lee zaŋ a leei ti zuɣulana ni ti sariakarita? A lomi ni a ku ma kaman a ni sa ku Ijipti doo la shɛm la?” Di saha ka dabiɛm daa gbaai Musa, ka o tɛhi ni o ni sa niŋ shɛli maa yi palo. 15 Ka Firawuna daa wum di yɛla, ka bɔri ni o ku Musa. Amaa ka Musa daa zo Firawuna sani n-kuli Midian tiŋgbɔŋ ni. Dahin shɛli ka o daa ti ʒi kɔbiliga gbini 16ka bipuɣins’ ayopɔin bɛn daa nyɛ Midian maligumaana so bihi daa ti kana ti toori kom niŋdi bɔɣili ni ni bɛ nyuhi bɛ ba biŋkɔbiri. 17Ka piɛguliba shɛb’ daa kana ti kari ba, amaa ka Musa daa yiɣisi zab’ bɛ zuɣu ka niŋ kom ti bɛ piɛri maa ka bɛ nyu. 18Bɛ ni daa ti kuli yiŋa, ka bɛ ba Riuɛl bɔhi ba, “Ka wula ka yi ti daŋ kundina lala?”
19Ka bɛ daa yɛl’ o, “Ijipti do’ so n-fa ti piɛguliba maa nuu ni bahi hal ka ŋɔŋ kom ti ti ka ti nyuhi ti biŋkɔbiri maa.”
20Ka o daa bɔh’ o bipuɣinsi maa, “Ka o be ya? Wula ka yi chɛ o zali samban’ ni? Bolimiy’ o na ka o ti di bindirigu.”
21Ka Musa daa saɣi m-be bɛ sani, ka o daa zaŋ o bipuɣiŋga Zipɔra ti Musa. 22Ka o daa zaŋ o dɔɣi bidibiga ka yɛli, “Sana n-nyɛ ma tiŋgbɔŋ ŋɔ ni.” Dinzuɣu ka o daa boli bia maa yuli Gɛrishom.
23Ka di daa mali ti niŋ yuun’ shɛŋa, ka Ijipti naa maa daa kpi. Ka Izraɛlnim’ maa daa na kul be bɛ dabitim maa ni fabinda, ka kuhiri bɔri sɔŋsim. Ka bɛ dabitim ni kuhigu maa daa paai Naawuni. 24 Ka Naawuni daa wum bɛ fabila maa, ka teeg’ o ni daa lo Ibrahimma mini Yisahaku ni Yaakubu alikauli shɛl’ la yɛla. 25Ka Naawuni daa lihi lzraɛlnim’ maa, ka baŋ ni bɛ be muɣisigu ni.",https://www.bible.com/bible/2264/EXO.2.DBWDB
YIBU 3,"Naawuni boli Musa
1Musa daa gulila o deemba Jɛtro ŋun daa nyɛ Midian maligumaana la biŋkɔbbaligu maa. Ka o daa ti zaŋ ba ti kpe tiŋgban’ nɛli ni n-gari chaŋ Naawuni zoli din yuli booni Sinai la gbini. 2 Ka Yawɛ malaika daa ti puhi yi o zuɣu buɣim niɛm puuni tutuɣu ni, ka Musa daa lihi nya ka buɣim diri tutuɣu ni, amaa ka lee bi diri tutuɣu maa. 3Di saha ka Musa daa yɛli, “N ni birigi chaŋ ti nya lahizibu din chɛ ka buɣim maa bi diri tutuɣu maa.”
4Yawɛ ni daa nya ka Musa birigi kanna ni o ti nya li maa, ka Naawuni daa bol’ o tutuɣu maa ni, “Musa! Musa!”
Ka o garigi yɛli, “N-nyɛ ma.”
5Di saha ka Naawuni daa yɛl’ o, “Di miri kpe na, pirigim a namda maa, dama a ni ʒe luɣ’ shɛli ŋɔ nyɛla luɣ’ kasi shee.” 6O daa lan yɛl’ o, “Mani n-nyɛ a yaannim’ Naawuni. Mani n-nyɛ Ibrahimma Naawuni; mani n-nyɛ Yisahaku Naawuni; mani n-nyɛ Yaakubu Naawuni.” Di saha ka Musa daa pɔb’ o nina, dama o daa zɔrila dabiɛm ni o yuuni Naawuni.
7Di saha ka Yawɛ daa yɛli Musa, “N nya n niriba bɛn be Ijipti la muɣisigu, ka wum bɛ fabila zaŋ chaŋ bɛ tuma zuɣulaannim’ ni niŋdi ba fitiina shɛŋa la polo. M mi bɛ wahalanim’ maa zaa. 8Dinzuɣu ka n kana ni n ti yihi ba Ijiptinim’ maa nuu ni, ka yihi ba tiŋgbɔŋ maa ni n-zaŋ ba tahi tiŋgban’ viɛlli din galisi ni; tiŋgban’ shɛli din mali bihim mini shiri pam, ka nyɛ Keenannim’ mini Hitinim’ ni Amɔrinim’ ni Pɛrizinim’ ni Hivinim’ ni Jɛbusinim’ ni su tiŋgbɔn shɛli. 9Pumpɔŋɔ, nyama, n niriba Izraɛlnim’ maa fabila maa paai ma, ka n nya Ijiptinim’ maa ni tiri ba wahala shɛŋa maa zaa. 10Dinzuɣu kamina ka n ti tim a Firawuna sani ka a chaŋ ti yihi n niriba Izraɛlnim’ maa Ijipti tiŋgbɔŋ maa ni.”
11Amaa ka Musa yɛli Naawuni, “M mi lee nyɛ ŋuni n-chani Firawuna sani nti yihiri Izraɛlnim’ Ijipti tiŋgbɔŋ ni?”
12Ka o daa yɛli, “N ni be a sani. Dimbɔŋɔ mi n-yɛn nyɛ shihirili din wuhiri ni mani n-tim a, a yi ti yihi niriba maa Ijipti tiŋgbɔŋ maa ni na, yi ni ti jɛmdi man’ Naawuni zoli ŋɔ zuɣu.”
13 Di saha ka Musa yɛli Naawuni, “Ka n yi chaŋ ti yɛli Izraɛlnim’ maa, ‘Yi yaannim’ Naawuni n-tim ma yi sanna.’ Ka bɛ bɔhi ma, ‘O yuli lee booni bɔ?’ Man’ yɛlim’ ba wula?” 14 Ka Naawuni yɛli Musa, “Mani n-nyɛ Mani.” Ka lan yɛli yaha, “Yɛlim’ Izraɛlnim’ maa, ‘Mani n-tim ma yi sanna.’ ” 15Ka Naawuni daa lan yɛli Musa, “Yɛlim’ Izraɛlnim’ maa ŋ-ŋɔ, ‘Yawɛ ŋun nyɛ yi yaannim’ Naawuni, Ibrahimma Naawuni ni Yisahaku Naawuni ni Yaakubu Naawuni la n-tim ma yi sanna. N yuli m-bala sahakam. Ʒiɛmani kam nim’ ni yɛn booni ma shɛm m-bala. 16Cham’ ti laɣim Izraɛl kpamba n-yɛli ba, ‘Yawɛ ŋun nyɛ yi yaannim’ Naawuni, Ibrahimma Naawuni ni Yisahaku Naawuni ni Yaakubu Naawuni n-yi n zuɣu ka yɛli ma, N nini nyan ya, ka nya yi ni diri wahala shɛŋa zaa Ijipti tiŋgbɔŋ ni. 17Ka n lo alikauli ni n ni yihi ya Ijipti tiŋgbɔŋ maa ni wahala maa ni n-zaŋ ya tahi Keenannim’ mini Hitinim’ ni Amɔrinim’ ni Pɛrizinim’ ni Hivinim’ ni Jɛbusinim’ tiŋgbɔŋ ni. Di nyɛla tiŋgban’ shɛli din mali bihim mini shiri pam.’
18“Di saha bɛ ni wum a yɛligu maa, ka a mini Izraɛl kpamba maa chaŋ Ijipti naa maa sani ti yɛl’ o, ‘Yawɛ ŋun nyɛ Hiburunim’ Naawuni la n-ka ti sanna, ti suhir’ a mi, pumpɔŋɔ chɛ ka ti chaŋ tiŋgban’ nɛli ni daba ata chandi nti mali sara ti Yawɛ ŋun nyɛ ti Naawuni maa.’ 19M mi ni Ijipti naa maa ku chɛ ka yi chaŋ, naɣila n zaŋla kiŋkansi niŋ o. 20N ni teegi n nuu n-tum alahiziba tuma n-darigi Ijiptinim’ maa tibili, di nyaaŋa ka o ni chɛ ka yi chaŋ.
21 “N ni chɛ ka Ijiptinim’ niŋ ya nirilim din ni chɛ ka yi ku yi nimaani chaŋ ni nu’ zaŋa. 22Izraɛl paɣ’ kam ni ti chaŋ o ʒiʒiinikpee sani bee o mini saan’ so ŋun laɣim be sani nti suh’ o anzinfa mini salima nɛma ni situra, ka yi zaŋ li niŋ yi bidibisi mini yi bipuɣinsi zaa din ni chɛ ka yi zaŋ Ijiptinim’ maa daazichi pam chaŋ.”",https://www.bible.com/bible/2264/EXO.3.DBWDB
YIBU 4,"Naawuni ti Musa alahiziba tumtumsa yiko
1Di saha ka Musa daa garigi yɛli, “Ka bɛ yi ti bi niŋ ma yɛda, ka zaɣisi n yɛligu maa wumbu, ka yɛli ni a bi yi n zuɣu?”
2Ka Yawɛ bɔh’ o, “Bɔ n-lee be a nuu ni ŋɔ?”
Ka o yɛli, “Jaaŋgbee.”
3Ka o yɛl’ o, “Zaŋmi li bahi tiŋa.” Ka o zaŋ li bahi tiŋa ka di leei wahu, ka Musa tirisi lab’ nyaaŋa ka chɛ li. 4Di saha ka Yawɛ daa yɛli Musa, “Zaŋm’ a nuu gbaag’ o zuli,” ka o daa zaŋ o nuu gbaag’ o zuli maa, ka di lan leei jaaŋgbee o nuu ni. 5“Dina n-ni chɛ ka bɛ niŋ yɛda ni man’ Yawɛ ŋun nyɛ bɛ yaannim’ Ibrahimma mini Yisahaku ni Yaakubu Naawuni la shiri yi a zuɣu.”
6Ka Yawɛ daa lan yɛl’ o yaha, “Zaŋm’ a nuu niŋ a binyɛrigu ni.” Ka o zaŋ o nuu niŋ o binyɛrigu maa ni, o ni daa ti yihi li na, ka niŋgbuŋ dɔr’ biɛɣu gbaai li, ka di paligi zaa paratɛte kaman gumbɔrigu la. 7Di saha ka Naawuni daa yɛl’ o yaha, “Zaŋm’ a nuu maa labisi niŋ a binyɛrigu maa ni.” Ka o daa lan zaŋ o nuu maa labisi niŋ o binyɛrigu maa ni, o ni daa ti yihi li na ka di min’ o niŋgbuŋ zaa lan nyɛla yim. 8“Bɛ yi ti bi niŋ a yɛda bee n-zaɣisi ni bɛ dihi a ni tuui niŋ shɛli ŋɔ tabili; di pa shɛli bɛ ni niŋ din pahi ayi ŋɔ yɛda. 9Ka bɛ yi ti kul zaɣisi alahiziba tuma ayi ŋɔ dihi tabili bee n-zaɣisi ni bɛ ku wum a yɛligu, nyin’ toomi Nail Mɔɣili la kom kpaai bahi tiŋkuŋ zuɣu ka di leei ʒim tiŋkuŋ maa zuɣu.”
10Amaa ka Musa daa yɛli Yawɛ, “N Duuma, m pala zilinvaliŋgalana, hal dahin’ shɛli ha bee a ni tɔɣisiri mani ŋun nyɛ a dabili ŋɔ yɛtɔɣa pumpɔŋɔ ŋɔ. M bi tooi tɔɣisiri yɛtɔɣa yomyom, ka n zilinli bi tooi lɛbigira.” 11Di saha ka Yawɛ bɔh’ o, “Ŋuni n-lee chɛ ka ninsalinim’ tɔɣisiri yɛtɔɣa? Ŋuni n-lee chɛ ka bɛ nyɛ biriti bee tikpiranima bee n-nyara bee n-nyɛ zoomba? Pa man’ Yawɛ? 12Dinzuɣu chama, n ni be a nol’ ni n-wuh’ a a ni ti yɛn yɛli shɛm.”
13Amaa ka o yɛl’ o, “N Duuma, n suhir’ a, taɣimi tim so.”
14Ka Yawɛ suhu daa yiɣisi bahi Musa zuɣu ka o yɛl’ o, “Pa a mabia n-nyɛ Aduna ŋun nyɛ Lɛvi nir’ la? M mi ni o nyɛla ŋun ni tooi tɔɣisi yɛtɔɣa viɛnyɛliŋga. Nyama, o nyɛla ŋun yɛn yina ti tuh’ a soli, ka o yi ti nya a, o suhu ni paligi pam. 15Ka a zaŋ yɛtɔɣa maa ti o, n ni ti be a min’ o zaa noya ni, ka wuhi ya yi ni yɛn niŋ shɛm. 16O ni ti zan’ a zaani n-tɔɣisi niriba maa yɛtɔɣa ti a, ka a mi ti zani Naawuni zaani o sani. 17Zaŋmi jaaŋgbee ŋɔ niŋ a nuu ni mali chaŋ, dina ka a ti yɛn mali tumdi alahiziba tumtumsa maa.”
Musa labi Ijipti
18Di saha ka Musa daa labi kuli ti yɛl’ o deemba Jɛtro, “N suhir’ a mi, chɛ ka n labi Ijipti tiŋgbɔŋ ni n niriba sani nti nya bɛ na be bɛ nyɛviya ni.” Ka Jɛtro daa yɛli Musa, “Cham’ ni suhudoo.”
19Ka Yawɛ daa yɛli Musa Midian tiŋgbɔŋ maa ni, “Labimi Ijipti tiŋgbɔŋ ni, dama ninvuɣ’ shɛb’ bɛn daa lo ni bɛ ku a maa zaa kpiya.” 20Di saha ka Musa daa zaŋ o paɣ’ min’ o bidibisi balisi buŋa n-labi Ijipti, ka daa zaŋ Naawuni jaaŋgbee la gbib’ o nuu ni.
21Ka Yawɛ daa lan yɛli Musa, “Nyama, a yi ti paai Ijipti tiŋgbɔŋ ni, nyin’ tummi alahiziba tuun’ shɛŋa zaa n ni niŋ a yiko ni a tum maa Firawuna tooni, amaa n ni ti chɛ ka o suhu kpaŋ pam, ka o ku chɛ ka niriba maa chaŋ. 22Ka a ti chaŋ ti yɛli Firawuna, Yawɛ ni yɛli shɛm m-bɔŋɔ: ‘Izraɛl nyɛla m bidib’ kpɛma.’ 23 M pun yɛl’ a, ‘Chɛ ka m bia maa chaŋ ti jɛm ma,’ ka a zaɣisi ni a ku chɛ ka o chaŋ, dinzuɣu n ni ku a bidib’ kpɛma.”
24Ka Musa daa chani nti paai luɣ’ shɛli gbe nimaani, ka Yawɛ daa kana ti bɔri ni o ku o. 25Ka o paɣ’ Zipɔra daa bo kuɣili din dira n-gun’ o bidibiga, ka zaŋ di ʒim ʒe Musa naba ka yɛli, “Pumpɔŋɔ, a nyɛla n yidana ni yɛlimaŋli ʒim yihibu puuni.” 26Ka Yawɛ daa chɛ o. Di saha ka paɣ’ maa daa yɛli, “Gunibu ŋɔ zuɣu a shiri nyɛla n yidana ni yɛlimaŋli ʒim yihibu puuni.”
27Ka Yawɛ daa yɛli Aduna, “Cham’ tiŋgban’ nɛli ni ti tuhi Musa soli.” Ka o daa chaŋ ti tuh’ o soli Naawuni zol’ la gbini m-mɔɣis’ o kpariŋ. 28Di saha ka Musa daa zaŋ Yawɛ ni tim o ni o ti yɛli Aduna shɛm yɛl’ o, ka wuh’ o o ni yɛl’ o ni o tum alahiziba tuun’ shɛŋa zaa. 29Di saha ka Musa mini Aduna daa chaŋ ti laɣim Izraɛl kpamba zaa. 30Ka Aduna daa yɛli ba Yawɛ ni daa yɛli Musa yɛtɔɣ’ shɛŋa maa zaa, ka daa tum alahiziba tumtumsa maa niriba maa ninni. 31Ka niriba maa daa niŋ yɛda. Bɛ ni daa wum ni Yawɛ baɣa be Izraɛlnim’ ni ka nya bɛ wahala maa, ka bɛ daa silim bɛ zuɣuri tiŋa n-jɛm Naawuni.",https://www.bible.com/bible/2264/EXO.4.DBWDB
YIBU 5,"Musa mini Aduna chaŋ Firawuna sani
1Dimbɔŋɔ nyaaŋa ka Musa mini Aduna daa chaŋ Firawuna sani ti yɛl’ o, “Yawɛ ŋun nyɛ Izraɛlnim’ Naawuni la ni yɛli shɛm m-bɔŋɔ: ‘Chɛ ka n niriba ŋɔ chaŋ tiŋgban’ nɛli ni ti puhi chuɣu ti ma.’ ”
2Amaa ka Firawuna yɛli, “Ŋuni n-lee nyɛ Yawɛ, ka n ni wum o yɛligu ka chɛ ka Izraɛlnim’ maa chaŋ? M bi mi Yawɛ maa, dinzuɣu n ku chɛ ka Izraɛlnim’ maa chaŋ.”
3Ka bɛ daa yɛl’ o, “Hiburunim’ Naawuni n-daa ka ti sanna, dinzuɣu ti suhir’ a mi, chɛ ka ti chaŋ tiŋgban’ nɛli ni daba ata chandi ti mali sara jɛm Yawɛ ŋun nyɛ ti Naawuni ŋɔ, di yi pa lala o ni chɛ ka alɔbo lu ti zuɣu bee n-chɛ ka bɛ zaŋ takɔbi ku ti.”
4Amaa ka Ijipti naa maa daa yɛli ba, “Musa mini Aduna, bɔzuɣu ka yi chɛ ka Izraɛlnim’ maa bi tumdi bɛ tuma? Chamiya ti tum yi tuma.” 5Firawuna daa lan yɛli, “Pumpɔŋɔ bɛ galisiya pam tiŋgbɔŋ ŋɔ niriba, ka yi bɔri ni bɛ chɛ tuun’ kpema tumbu bebɔ?”
6Dindali maa ka Firawuna daa zali bɛ tuma zuɣulaannim’ mini bɛn daa yuuni ba ka bɛ tumdi tuma maa zaligu yɛli, 7“Di lan chaŋya ti chɛ mɔri na ti ti ba ka bɛ ŋma bilichiisi maa. Chɛliya ka bɛ maŋmaŋ’ chani ti chɛri mɔri maa na. 8Amaa bɛ ni yi kul ŋmari bilichiisi shɛm maa, lala ka bɛ na kul yɛn ŋmari li, di filimya li; bɛ nyɛla vinnyaɣinima, dina n-chɛ ka bɛ yɛli, ‘Chɛ ka ti chaŋ ti mali sara jɛm ti Naawuni.’ 9Timiya ba tuun’ kpɛma pam ka bɛ tumda din ni chɛ ka bɛ ku lan gbilisi tibili wum yɔhiŋgu yɛtɔɣa.”
10Ka tuma zuɣulaannim’ mini bɛn daa yuuni ba ka bɛ tumdi tuma maa daa chaŋ ti yɛli ba, “Firawuna yɛliya, ‘N ku lan tin ya mɔri. 11Yimaŋmaŋ’ chamiya ti bom’ mɔri yi n-ni nya li luɣ’ shɛli na, amaa yi tuma bi yɛn filim hal biɛla gba.’ ” 12Di saha ka Izraɛlnim’ maa daa chani gindi Ijipti tiŋgbɔŋ maa ni ni bɛ bo mɔri na. 13Ka tuma zuɣulaannim’ maa daa kul muɣisiri ba ka yɛra, “Tummiya yi tuma naari dabisili kam kaman bɛ ni yi tiri ya mɔri ka yi tumdi li shɛm maa.” 14Ka Firawuna tuma zuɣulaannim’ maa daa buri bɛ mi ni daa pii Izraɛl ninvuɣ’ shɛb’ ni bɛ lihiri bɛ tab’ maa ka bɛ tumdi tuma maa ka yɛra, “Bɔzuɣu ka yi bi ŋma bilichiisi sɔhila mini zuŋɔ kaman yi ni yi pun ŋmari li shɛm dabisili kam la?” 15Di saha ka Izraɛl tuma kpamba maa daa chaŋ Firawuna sani nti fabili niŋ o ka yɛl’ o, “Wula ka a niŋdi tinim’ bɛn nyɛ a tumtumdiba ŋɔ lala? 16Bɛ bi lan tiri ti mɔri, amaa ka na kul yɛra, ‘Ŋmamiya bilichiisi maa!’ Nyam’ bɛ ni buri a tumtumdiba shɛm, amaŋmaŋ’ niriba maa tum din bi tuhi.”
17Ka o yɛl’ ba, “Yi nyɛla vinnyaɣinima, dina n-chɛ ka yi yɛli, ‘Chɛ ka ti chaŋ ti mali sara jɛm Yawɛ.’ 18Chamiya ti tum tuma maa, dama bɛ bi lan yɛn tin ya mɔri, amaa yi mi kul yɛn ŋmarila bilichiisi maa kaman yi ni yi pun ŋmari li shɛm tariga la.” 19Di saha ka Izraɛl tuma kpamba maa daa baŋ ni yɛlli ka bɛ nya maa, bɛ ni daa yɛli ba ni bɛ kul ŋmam’ bilichiisi maa kaman bɛ ni yi pun ŋmari li shɛm tariga dabisili kam la zuɣu.
20Bɛ ni daa yi Firawuna sani labira, ka bɛ nya Musa mini Aduna ka bɛ ʒiɛya guhiri ba. 21Ka bɛ daa yɛli ba, “Yawɛ nyan ya ka ni darigi yi tibili. Yi chɛ ka Firawuna min’ o kpamba nyee nyɔni ti nyooni biɛɣu, ka zaŋ takɔbi niŋ bɛ nuu ni ni bɛ ku ti.”
Musa fabili niŋ Naawuni
22Di saha ka Musa daa suhi Yawɛ yɛli, “Yaa n Duuma, bɔ n-niŋ ka a niŋ niriba ŋɔ zaɣ’ biɛɣu lala? Bɔzuɣu ka a tim ma na? 23Dama saha shɛli n ni daa zaŋ a yuli kana ti tɔɣisi Firawuna yɛtɔɣa la, di saha maa zaŋ kana zuŋɔ, o kul niŋdila a niriba maa putɔɣu, ka a bi niŋ shɛli ni a fa a niriba maa bahi.”",https://www.bible.com/bible/2264/EXO.5.DBWDB
YIBU 6,"1Di saha ka Yawɛ daa yɛli Musa, “Pumpɔŋɔ a ni nya n ni yɛn niŋ Firawuna shɛm: N yi niŋ o firimiinsi o ni chɛ ka bɛ yi, yɛlimaŋli, n ni niŋ o firimiinsi, ka o kari ba yih’ o tiŋgbɔŋ maa ni.”
Naawuni pii Musa
2 Ka Naawuni daa yɛli Musa yaha, “Mani n-nyɛ Yawɛ. 3N daa yi Ibrahimma zuɣu, ka yi Yisahaku zuɣu, ka lan yi Yaakubu gba zuɣu n-wuhi ba ni mani n-nyɛ Naawuni ŋun nyɛ Kpiɔŋlan’ Naa, amaa n daa bi kahigi n yuli Yawɛ wuhi ba. 4N daa lan lo ba alikauli ni n ni zaŋ Keenan tiŋgbɔŋ ti ba, bɛ ni daa nyɛ saamba be tiŋgbɔn shɛl’ ni la. 5Dinzuɣu n wum Izraɛlnim’ maa fabila zaŋ chaŋ Ijiptinim’ ni zaŋ ba leei daba maa polo, ka teei n ni daa lo alikauli shɛli maa yɛla. 6Dinzuɣu yɛlim’ Izraɛlnim’ maa ni mani n-nyɛ Yawɛ, ka n ni yihi ya Ijiptinim’ dabitim maa ni. N ni teei n nuu tum tuun’ kara n-darigi bɛ tibili ka tiligi ya. 7N ni zaŋ ya leei n niriba, ka leei yi Naawuni, ka yi ti baŋ ni man’ Yawɛ ŋun nyɛ yi Naawuni ŋɔ n-yihi ya Ijiptinim’ ʒi’ tibisa ʒibu ni. 8N ni ti zaŋ ya tahi n ni daa po pɔri ni n zaŋ tiŋgbɔn shɛli ti Ibrahimma mini Yisahaku ni Yaakubu la ni. N ni ti zaŋ li tin ya ka di leei yi ni su shɛli. Dama mani n-nyɛ Yawɛ.” 9Ka Musa daa chaŋ ti yɛli Izraɛlnim’ maa lala. Amaa ka bɛ daa zaɣisi li wumbu, bɛ suhugarigu mini bɛ ni daa be putɔɣu dabitim bandi shɛli ni maa zuɣu.
10Di saha ka Yawɛ daa yɛli Musa, 11“Cham’ ti yɛli Firawuna ŋun nyɛ Ijipti naa maa ni o chɛ ka Izraɛlnim’ maa yi o tiŋgbɔŋ maa ni.”
12Amaa ka Musa daa garigi yɛli, “Izraɛlnim’ maa zaɣisiya ni bɛ ku wum n yɛligu, ka wula ka Firawuna ŋun’ lee ni wum mani ŋun bi tooi tɔɣisiri yɛtɔɣa ŋɔ yɛligu?”
13Ka Yawɛ daa lan tɔɣisi Musa mini Aduna yɛtɔɣa ka zali ba zaligu zaŋ chaŋ Izraɛlnim’ mini Firawuna ŋun nyɛ Ijipti naa maa polo n-yɛli ba ni bɛ yihim’ Izraɛlnim’ Ijipti tiŋgbɔŋ maa ni.
Musa mini Aduna zuliya ni niriba
14Bɛ dɔɣirikpamba yuya m-bɔŋɔ: Izraɛl bituuli ŋun yuli daa booni Rubin la daa dɔɣi bidibis’ anahi; Hanok mini Pallu ni Hɛzirɔn ni Karimi, bɛna n-daa nyɛ Rubin zuliya ni kpamba. 15Simiɔn bidibisi n-daa nyɛ: Jɛmuɛl mini Jamin ni Ohad ni Jachin ni Zɔhar ni Shaul ŋun daa nyɛ Keenan paɣ’ bia la. Bɛmbɔŋɔnima n-daa nyɛ Simiɔn zuliya ni kpamba. 16 Lɛvi bidibisi yuya m-bɔŋɔ kaman bɛ dɔɣirikpamba ni nyɛ shɛm: Gɛrishɔn mini Kɔhat ni Mɛrari. Lɛvi daa niŋla yuun’ kɔbiga ni pihitanaayopɔin dunia yili. 17Gɛrishɔn bidibisi n-daa nyɛ: Libini mini Shimɛi ni bɛ malibu. 18Kɔhat bidibisi n-daa nyɛ: Amiram mini Izar ni Hiburɔn ni Uziɛl. Kɔhat daa niŋla yuun’ kɔbiga ni pihitanaata dunia yili. 19Mɛrari bidibisi n-daa nyɛ Mahili mini Mushi. Bɛmbɔŋɔnima n-daa nyɛ Lɛvi zuliya ni niriba kaman bɛ dɔɣirikpamba ni daa nyɛ shɛm.
20Ka Amiram daa kpuɣ’ o piriba Jokɛbɛd n-zaŋ o dɔɣi Aduna mini Musa. Amiram daa niŋla yuun’ kɔbiga ni pihitanaayopɔin dunia yili. 21Izar bidibisi n-daa nyɛ Kɔra mini Nɛfɛg ni Zikiri. 22Ka Uziɛl bidibisi mi nyɛ Mishɛl mini Ɛlizafan ni Sitiri.
23Ka Aduna daa kpuɣi Aminadab bipuɣiŋga ŋun daa nyɛ Nashɔn tizɔpaɣa ka o yuli booni Ɛlishɛba la, ka o daa dɔɣi Nadab mini Abihu ni Ɛliɛza ni Itama. 24Kɔra bidibisi n-daa nyɛ: Asir mini Ɛlikana ni Abiasaf. Bɛmbɔŋɔnima n-daa nyɛ Kɔra daŋ niriba. 25Ka Aduna bidibiga Ɛliɛza daa kpuɣi Putiɛl bipuɣinsi ni yino n-daa zaŋ o dɔɣi Finɛhas. Bɛmbɔŋɔnima n-daa nyɛ Lɛvi zuliya maa ni kpamba kaman bɛ yaannim’ dunoya ni daa nyɛ shɛm.
26Aduna ŋɔ mini Musa ŋɔ ka Yawɛ daa yɛli, “Yihimiya Izraɛlnim’ ŋɔ zaa Ijipti tiŋgbɔŋ ni gbilligbilli la.” 27Musa mini Aduna maa n-daa nyɛ bɛn yɛli Firawuna ŋun nyɛ Ijipti naa la ni o chɛ ka Izraɛlnim’ yi Ijipti tiŋgbɔŋ ni la.
Naawuni zali Musa mini Aduna zaligu
28Dahin’ shɛli Yawɛ ni daa tɔɣisi Musa yɛtɔɣa Ijipti tiŋgbɔŋ ni la, 29Yawɛ daa yɛl’ o mi, “Mani n-nyɛ Yawɛ. Yɛlim’ Firawuna ŋun nyɛ Ijipti naa maa n ni yɛl’ a shɛlikam zaa.”
30Ka Musa daa garigi yɛli Yawɛ, “M bi tooi tɔɣisiri yɛtɔɣa, Firawuna ku bɔri ni o wum n yɛtɔɣa.”",https://www.bible.com/bible/2264/EXO.6.DBWDB
YIBU 7,"1Ka Yawɛ daa yɛli Musa, “Nyama n yɛn chɛmi ka a be kaman Naawuni la Firawuna sani, ka chɛ ka a mabia Aduna mi nyɛ a daanabi. 2A ni ti yɛli n ni zal’ a ni a yɛlim’ shɛlikam zaa, ka a mabia Aduna mi ti yɛli Firawuna ni o chɛ ka Izraɛlnim’ maa yi o tiŋgbɔŋ maa ni. 3 Amaa n ni ti chɛ ka Firawuna niŋ tipawumli n-zaɣisi yi yɛligu maa wumbu, hal n ni ti yɛn tum alahiziba shɛŋa Ijipti tiŋgbɔŋ ni maa zaa yoli. 4Firawuna yi ti zaɣisi ni o ku wum yi yɛligu maa, di saha ka n ni ti darigi Ijiptinim’ maa tibili, ka tum tuun’ kara pam yihi n niriba Izraɛlnim’ maa zaa Ijipti tiŋgbɔŋ maa ni gbilligbilli. 5N yi ti teei n nuu darigi Ijiptinim’ maa tibili ka yihi Izraɛlnim’ maa Ijipti tiŋgbɔŋ maa ni, di saha ka Ijiptinim’ ni baŋ ni mani n-nyɛ Yawɛ.” 6Ka Musa mini Aduna daa niŋ lala; bɛ daa niŋ Yawɛ ni zali ba ni bɛ niŋ shɛm maa. 7Musa yuma daa nyɛla yuun’ pihinii, ka Aduna mi yuma nyɛ yuun’ pihiniinaata saha shɛli bɛ ni daa chaŋ ti tɔɣisi Firawuna yɛtɔɣa maa.
Aduna Jaaŋgbee
8Di saha ka Yawɛ daa yɛli Musa mini Aduna, 9“Firawuna yi ti yɛli ya ni yi tummi alahiziba tuuni din wuhiri ni mani n-shiri tim ya na, nyin’ yɛlim’ Aduna ni o zaŋm’ o jaaŋgbee bahi tiŋa Firawuna tooni ka di leei wahu.” 10Di saha ka Musa mini Aduna daa chaŋ Firawuna sani nti niŋ kaman Yawɛ ni daa zali ba ni bɛ niŋ shɛm maa, ka Aduna daa zaŋ o jaaŋgbee maa bahi Firawuna min’ o kpamba tooni, ka di leei wahu. 11Di saha ka Firawuna daa boli Ijipti baŋdiba mini bukpahinim’ bɛn nyɛ timanim’ na, ka bɛ gba daa ti tum bɛ tabibi tuma niŋ lala. 12Bɛ gba daa zaŋla bɛ jaaŋgbɛhi bahi tiŋa, ka di leei waɣiri. Amaa ka Aduna jaaŋgbee maa daa zaŋ bɛ jaaŋgbɛhi maa vali. 13Di zaa yoli ka Firawuna daa na kul niŋ tipawumli n-zaɣisi ni o ku wum bɛ yɛligu maa kaman Yawɛ ni daa yɛli shɛm la.
Alɔbo lu Ijiptinim’ zuɣu
14Di saha ka Yawɛ daa yɛli Musa, “Firawuna suhu kpɛm’ pam; o zaɣisiya ni o ku chɛ ka niriba maa chaŋ. 15Dinzuɣu biɛɣ’ asiba, o yi sa chani mɔɣili ni, nyin’ sa zaŋm’ a jaaŋgbe’ shɛli din daa leei wahu la niŋ a nuu ni chaŋ ti zani mɔɣili maa duli gul’ o. 16Yɛlim’ o, ‘Yawɛ ŋun nyɛ Hiburunim’ Naawuni la n-tim ma a sanna ni n ti yɛl’ a ni a chɛ ka o niriba maa chaŋ tiŋgban’ nɛli ni ti jɛm o. Amaa ka a na kul bi saɣi hal ni pɔŋɔ.’ 17 Dinzuɣu Yawɛ yɛliya, ‘Nyama, n yɛn zaŋla n jaaŋgbee din be n nuu ni ŋɔ fiɛbi ko’ shɛli din be Nail Mɔɣili ŋɔ ni ŋɔ ka di leei ʒim, ka a baŋ ni mani n-nyɛ Yawɛ, 18ka di puuni zahim zaa kpi n-niŋ di kom maa ni ka di nyɔni, ka Ijiptinim’ kɔŋ li nyubu.’ ”
19Ka Yawɛ daa lan yɛli Musa, “Yɛlim’ Aduna ni o zaŋm’ o jaaŋgbee maa niŋ o nuu ni n-teeg’ o nuu tiri Ijiptinim’ koma zaa bɛ kulibɔna mini bɛ kɔsoya ni biaŋ kam ni bɛ ko’ purima zaa ka di leei ʒim. Ka ʒim ni be Ijipti tiŋgbɔŋ ni zaa hal zaŋ tabili bɛ ko’ niŋdi binyara din nyɛ bɛ ni zaŋ dari mali shɛŋa mini bɛ ni zaŋ kuɣa me shɛŋa la zaa puuni.” 20Di saha ka Musa mini Aduna daa niŋ kaman Yawɛ ni zali ba shɛm maa Firawuna min’ o kpamba ninni, O daa yaag’ o jaaŋgbee maa n-fiɛbi kom din daa be Nail Mɔɣili maa ni, ka di zaa daa shiri leei ʒim. 21Ka Nail Mɔɣili maa puuni zahim zaa daa kpi n-niŋ kom maa ni, ka di nyɔni, ka Ijiptinim’ daa kɔŋ Nail Mɔɣili maa ni kom maa nyubu; ka ʒim daa be Ijipti tiŋgbɔŋ maa ni zaa. 22Amaa ka Ijipti timanim’ gba daa tum bɛ tabibi tuma n-gba daa niŋ lala. Ka di daa kpaŋsi Firawuna suhu, ka o daa bi wum bɛ yɛligu maa kaman Yawɛ ni daa pun yɛli shɛm la. 23Di saha ka Firawuna daa ŋmaligi kul’ o yiŋa, ka zaŋ li niŋ o baɣaka. 24Ka Ijiptinim’ zaa daa naanyi gbi la kɔbilisi gili Nail Mɔɣili maa ni bɛ nya kɔnyurim, dama bɛ daa naan ku tooi lan nyu Nail Mɔɣili kom maa yaha.
25Ka daba ayopɔin daa mali ti gari, Yawɛ ni daa fiɛbi Nail Mɔɣili maa nyaaŋa.",https://www.bible.com/bible/2264/EXO.7.DBWDB
YIBU 8,"Poloya yiya
1Di saha ka Yawɛ daa lan yɛli Musa, “Cham’ Firawuna sani ti yɛl’ o, Yawɛ yɛliya, ‘Chɛ ka n niriba maa chaŋ ti jɛm ma. 2Amaa a yi zaɣisi ni a ku chɛ ka bɛ chaŋ, n ni chɛ ka poloya yina yɛrigi a tiŋgbɔŋ ŋɔ ni zaa. 3Poloya maa ni pali Nail Mɔɣili maa ni luɣilikam hal ka palo ti lan kani, ka bɛ ni ti yi mɔɣili maa ni kpe a yiŋa ni a dudoonigu puuni ni a bindoo zuɣu zaa, ka kpe a niriba min’ a kpamba zaa yinsi ni a yiŋ’ daansi ni min’ a yiŋ’ saɣiduɣuri ni ʒɛduɣuri ni zaa. 4Poloya maa ni ti lir’ a min’ a kpamba ni a niriba zaa.’ ”
5Ka Yawɛ daa lan yɛli Musa yaha, “Yɛlim’ Aduna ni o zaŋm’ o jaaŋgbee niŋ o nuu ni n-teei li tiri kulibɔna mini ko’ soya ni kopurim ni be luɣ’ shɛlikam zaa n-chɛ ka poloya yi Ijipti n-yɛrigi tiŋgbɔŋ maa ni luɣilikam.” 6Di saha ka Aduna daa teeg’ o nuu tiri Ijipti koma zaa, ka poloya daa yina n-yɛrigi Ijipti tiŋgbɔŋ maa ni zaa. 7Amaa ka timanim’ gba daa niŋ tabibi n-chɛ ka poloya yi Ijipti tiŋgbɔŋ ni.
8Di saha ka Firawuna daa boli Musa mini Aduna nti yɛli ba, “Suhimiya Yawɛ ka o yihi poloya maa ka chɛ m mini n niriba ŋɔ, ka n chɛ ka yi niriba maa chaŋ ti mali sara ti Yawɛ.”
9Ka Musa daa yɛli Firawuna, “Zalim’ ma saha shɛli a ni bɔri ni n suhi Naawuni ti a min’ a niriba ni a kpamba zaa, ka poloya maa kpi yi yinsi, ka chɛla bɛn be Nail Mɔɣili ni la kɔŋko.”
10Ka o yɛli, “Biɛɣuni.” Ka Musa daa yɛli, “Di ni niŋ kaman a ni yɛli shɛm maa, ka yi baŋ ni Naawuni so lan kani ŋ-ŋmani Yawɛ ŋun nyɛ ti Naawuni ŋɔ. 11Dinzuɣu, poloya ŋɔ zaa ni yi a min’ a yiŋnim’ zaa yinsi, ka lan yi a kpamba min’ a niriba zaa yinsi. Bɛ ni bela Nail Mɔɣili la ni kɔŋko.” 12Ka Musa mini Aduna daa yi Firawuna sani chaŋ, ka Musa daa ti fabili niŋ Yawɛ zaŋ chaŋ poloya maa polo kaman o mini Firawuna ni daa saɣi shɛm maa. 13Ka Yawɛ daa niŋ kaman Musa ni suh’ o shɛm maa, ka poloya bɛn daa be bɛ yinsi dundɔna ni mini bɛ puri ni zaa daa kpi. 14Ka bɛ daa va ba duhiduhi, ka bɛ nyɔni tiŋgbɔŋ maa ni zaa. 15Amaa Firawuna ni daa nya ka poloya maa lan kani, ka o suhu daa lan kpaŋ yaha, ka o zaɣisi bɛ ni yɛli shɛm maa niŋbu kaman Yawɛ ni daa pun yɛli ni o ni zaɣisi bɛ ni yɛli shɛm la.
Pɔri yɛla
16Di saha ka Yawɛ daa yɛli Musa, “Yɛlim’ Aduna ni o kpuɣim’ o jaaŋgbee zuɣusaa fiɛbi taŋkpaɣu, ka taŋkpaɣu maa leei pɔri n-yɛrigi Ijipti tiŋgbɔŋ ni zaa.” 17Ka bɛ daa niŋ lala, ka Aduna kpuɣ’ o jaaŋgbee fiɛb’ taŋkpaɣu, ka pɔri daa yi n-lu daadamnim’ mini biŋkɔbiri zuɣu, taŋkpaɣu maa zaa daa leela pɔri n-yɛrigi Ijipti tiŋgbɔŋ maa ni zaa. 18Ka timanim’ gba daa niŋ bɛ tabibi ni bɛ chɛ ka pɔri yina, ka wolim je. Ka pɔri maa daa kul dimdi ninsalinim’ mini biŋkɔbiri. 19 Ka timanim’ maa daa yɛli Firawuna, “Dimbɔŋɔ din’ nyɛla Naawuni yiko tuma.” Amaa ka Firawuna daa niŋ tipawumli n-zaɣisi ni o ku wum kaman Yawɛ ni daa pun yɛli shɛm la.
Zɔhi yɛla
20Ka Yawɛ daa yɛli Musa, “Sa daŋmi yibu biɛɣ’ asiba n-chaŋ ti chirigi Firawuna saha shɛl’ o ni chani mɔɣili ni la n-yɛl’ o ni Yawɛ yɛliya, ‘Chɛ ka n niriba maa chaŋ ti jɛm ma. 21Di yi pa lala, n ni chɛ ka zɔhi pam yi n-yɛrigi a tiŋgbɔŋ ŋɔ puuni n-lir’ a min’ a kpambaliba ni a niriba zaa. A yiŋ’ mini Ijipti yili kam ni ti palila zɔhi; ka bɛ ni be luɣ’ shɛŋa zaa gba ni ti palila zɔhi. 22Amaa dindali maa, n ni woligi Goshɛn, n niriba ni be luɣ’ shɛli polo la, ka zɔhi maa ti ku be nimaani dina din ni chɛ ka a baŋ ni man’ Yawɛ be tiŋgbɔŋ ŋɔ ni. 23N ni woligi n niriba ka chɛ a niriba. Biɛɣuni ka alahiziba tuuni ŋɔ sa yɛn tum.’ ” 24Ka Yawɛ daa shiri niŋ lala n-chɛ ka zɔhi pam yi n-yɛrigi Firawuna min’ o kpambaliba yinsi ni Ijipti tiŋgbɔŋ ni zaa. Ka zɔhi maa daa chɛ ka tiŋgbɔŋ maa saɣim.
25Ka Firawuna daa boli Musa mini Aduna na ti yɛli ba, “Chamiya ti mali yi sara maa ti yi Naawuni maa yaŋɔ tiŋgbɔŋ ŋɔ ni.”
26Amaa ka Musa daa yɛli, “Di bi simdi ni ti niŋ lala, dama ti ni yɛn mali sara shɛli ti Yawɛ ŋun nyɛ ti Naawuni maa nyɛla din chihiri Ijiptinim’ sani. Ka ti yi mali sara shɛli din chihiri bɛ sani bɛ ninni, bɛ ni lab’ ti kuɣa ku ti. 27Di kul simdi ni ti chaŋla tiŋgban’ nɛli ni daba ata chandi nti mali sara maa ti Yawɛ ŋun nyɛ ti Naawuni maa kaman o ni zali ti shɛm maa.”
28Ka Firawuna daa yɛli, “N ni chɛ ka yi chaŋ tiŋgban’ nɛli ni ti mali sara ti Yawɛ ŋun nyɛ yi Naawuni maa, amaa di chaŋya katiŋ’ ti yaɣi. Suhimiya Naawuni ti ma.”
29Ka Musa daa yɛli, “N yi kul yi a sani chaŋ, n ni suhi Yawɛ ni o chɛ ka zɔhi pam ŋɔ zo nyin’ Firawuna min’ a kpambaliba ni a niriba zaa sani biɛɣuni ŋɔ. Amaa lee di lan yɔhim n-chɛ ka niriba maa bi chaŋ ti mali sara ti Yawɛ.”
30Di saha ka Musa daa yi Firawuna yiŋa n-chaŋ ti suhi Yawɛ. 31Ka Yawɛ daa niŋ kaman Musa ni suh’ o shɛm maa; ka daa yihi zɔhi pam maa zaa Firawuna min’ o kpambaliba ni o niriba sani, ka zaɣ’ yino gba daa bi kpalim. 32Amaa ka Firawuna daa lan niŋ tipawumli n-zaɣisi ni o ku chɛ ka bɛ chaŋ.",https://www.bible.com/bible/2264/EXO.8.DBWDB
YIBU 9,"Biŋkɔbiri kum yɛla
1Di saha ka Yawɛ daa yɛli Musa, “Cham’ Firawuna sani ti yɛl’ o, Yawɛ ŋun nyɛ Hiburunim’ Naawuni ŋɔ yɛliya, ‘Chɛ ka n niriba Izraɛlnim’ maa chaŋ ti jɛm ma. 2A yi zaɣisi ni a ku chɛ ka bɛ chaŋ, ka na kul gbib’ ba, 3man’ Yawɛ ni darig’ a tibili n-chɛ ka alɔbo titali lu a biŋkɔbiri bɛn be mɔɣu ni min’ a yuri ni a bunsi ni laakuma ni a niɣi ni a biŋkɔbbaligu zaa zuɣu. 4Amaa n ni ti woligi Izraɛlnim’ bɛn’ biŋkɔbiri ka chɛ Ijiptinim’ biŋkɔbiri, ka Izraɛlnim’ maa bɛn’ so biŋkɔbigu ti ku kpi.’ ” 5Ka Yawɛ daa zali saha shɛl’ o ni yɛn niŋ li maa ka yɛli, “Biɛɣuni ka man’ Yawɛ sa yɛn niŋ dimbɔŋɔ tiŋgbɔŋ ŋɔ ni.”
6Ka biɛɣu daa neei ka Yawɛ daa shiri niŋ lala. Ka Ijiptinim’ maa biŋkɔbiri zaa daa kpi, amaa ka Izraɛlnim’ bɛn’ so biŋkɔbigu daa bi kpi. 7Ka Firawuna daa tim Izraɛlnim’ maa sani ka bɛ chaŋ ti nya ka bɛn’ biŋkɔbigu zaɣ’ yino gba bi kpi. Amaa ka Firawuna daa lan niŋ tipawumli n-zaɣisi ni o ku chɛ ka bɛ chaŋ.
Bintɔra yɛla
8Ka Yawɛ daa yɛli Musa mini Aduna, “Toomiya daaŋa ni tampiligim nukurigu palipali ka Musa zaŋ li bahi zuɣusaa Firawuna ninni, 9ka di be kaman taŋkpa’ balli Ijipti tiŋgbɔŋ maa zaa ni n-chɛ ka bintɔra din puhigiri niŋdi yuma tɔri ninsalinim’ mini biŋkɔbiri zaa Ijipti tiŋgbɔŋ maa ni luɣilikam zaa.” 10 Di saha ka bɛ daa tooi daaŋa ni tampiligim chaŋ ti zani Firawuna tooni, ka Musa daa zaŋ li bahi zuɣusaa, ka di leei bintɔra din puhigiri niŋdi yuma, ka di daa tɔri ninsalinim’ mini biŋkɔbiri. 11Ka timanim’ maa daa naan ku lan tooi zani Musa tooni yaha bintɔra maa zuɣu, dama bintɔra maa daa tola timanim’ maa mini Ijiptinim’ zaa. 12Amaa ka Yawɛ daa lan chɛ ka Firawuna niŋ tipawumli n-zaɣisi ni o ku wum bɛ yɛligu maa kaman Yawɛ ni daa pun yɛli Musa shɛm la.
Sakuɣa yɛla
13Di saha ka Yawɛ daa lan yɛli Musa, “Sa daŋmi yiɣisibu biɛɣ’ asiba n-chaŋ ti zani Firawuna tooni yɛl’ o, Yawɛ ŋun nyɛ Hiburunim’ Naawuni ŋɔ yɛliya, ‘Chɛ ka n niriba maa chaŋ ti jɛm ma. 14Dama pumpɔŋɔ n ni chɛ ka n daalɔbɔnim’ lu amaŋmaŋ’ min’ a kpamba ni a niriba zaa zuɣu din ni chɛ ka a baŋ ni n kpee ka dunia yili zaa. 15Dama pumpɔŋɔ ŋɔ n ni teei n nuu chɛ ka alɔbo lu a min’ a niriba zaa zuɣu n-naai yi balibu zaa dunia ŋɔ ni. 16 Amaa daliri shɛli zuɣu n ni chɛ a maa nyɛla m bɔrimi ni n wuh’ a n yiko ni nyɛ shɛm din ni chɛ ka n yuli moli gili dunia ni zaa. 17Amaa a na kul duhirila amaŋa n niriba sani, ka zaɣisi ni a ku chɛ ka bɛ chaŋ. 18Biɛɣuni ŋ-ŋɔ tasaha n sa ni chɛ ka sakuɣ’ kara luna, ka sakuɣa lala na ʒi n-lu Ijipti tiŋgbɔŋ ni di piligu ni hal ni zuŋɔ. 19Dinzuɣu pumpɔŋɔ taɣimiya yi biŋkɔbiri, ka zaŋ yi binshɛɣukam zaa din be mɔɣu ni kulisi yiŋa, dama daadam bee biŋkɔbigu ŋun be mɔɣu ni ka bi kuli yiŋa, sakuɣa maa ni lu n-ku ba.’ ” 20Ka Yawɛ yɛligu maa daa gbaai Firawuna kpamba maa shɛb’ dabiɛm, ka bɛ daa chɛ ka bɛ daba mini bɛ biŋkɔbiri zo n-kuli yiŋ’ yomyom. 21Amaa bɛn baɣa daa ka Yawɛ yɛligu maa ni bɛn’ daa chɛla bɛ daba mini bɛ biŋkɔbiri niŋ mɔɣu ni.
22Ka Yawɛ daa yɛli Musa, “Zaŋm’ a nuu tiri zuɣusaa ka sakuɣa lu Ijipti tiŋgbɔŋ ni zaa, di ni lu daadamnim’ mini biŋkɔbiri ni bimbilima din be puri ni Ijipti tiŋgbɔŋ ni zuɣu.” 23Di saha ka Musa daa zaŋ o jaaŋgbee tiri zuɣusaa, ka Yawɛ daa chɛ ka satahiŋga mini sakuɣa ni buɣim lu tiŋgban’ ni na. Ka Yawɛ daa chɛ ka sakuɣa lu Ijipti tiŋgbɔŋ maa ni. 24 Ka saa daa miri sakuɣ’ kara ka nyaɣisira, ka lala tatabo daa na ʒi n-niŋ Ijipti tiŋgbɔŋ ni saha shɛli di ni daa leei di dahalali tiŋa. 25Ka sakuɣa maa daa ŋme binshɛɣukam din daa be palo ni luhi tiŋa Ijipti tiŋgbɔŋ maa ni zaa, daadamnim’ mini biŋkɔbiri zaa. Ka daa lu n-fiɛri puri ni bimbilima zaa, ka da’ tihi luhi. 26Gbaai yihila Goshɛn, Izraɛlnim’ ni daa be yaɣ’ shɛli polo maa, ka sakuɣa maa daa bi lu.
27Di saha ka Firawuna daa boli Musa mini Aduna ti yɛli ba, “Pumpɔŋɔ n tum taali; Yawɛ mali yɛlimaŋli, m mini n niriba ŋɔ galimya. 28Suhimiya Yawɛ ti ti, dama sakuɣa ŋɔ mini satahinsi ŋɔ saɣiya lala. N ni chɛ ka yi chaŋ, n ku lan chɛ ka yi be kpe yaha.” 29Ka Musa daa yɛl’ o, “Man’ deei yi kul yi tiŋ’ puuni tariga, n yɛn zaŋla n nuhi duhi zuɣusaa n-suhi Yawɛ, ka satahinsi ŋɔ mini sakuɣa ŋɔ zaa chɛ. Sakuɣa ku lan beni, ka yi baŋ ni Yawɛ n-su dunia ŋɔ. 30Amaa nyin’ min’ a niriba ŋɔ na bi zaŋ Yawɛ ŋun nyɛ Naawuni ŋɔ zɔbu kpɛhi yi kɔbili ni.”
31(Ka sakuɣa maa daa saɣim bɛ mihi mini bɛ chi zaa, dama bɛ chi maa daa bimi ka mihi maa pum puma. 32Amaa bɛ daalikama mini bɛ ni daa yi booni alikama shɛli sipɛlit la, din’ daa bi saɣim, dama di daa bi daŋdi niŋbu.) 33Di saha ka Musa daa yiɣisi Firawuna sani yi tiŋ’ maa tariga nti duh’ o nuhi zuɣusaa suhi Yawɛ, ka satahinsi maa mini sakuɣa maa daa chɛ, ka saa maa baai. 34Amaa Firawuna ni daa nya ka saa maa mini sakuɣa ni satahinsi maa zaa naai maa, ka o daa lan gbaai taali tumbu yaha, o min’ o kpamba maa daa lan niŋ tipawumli. 35Firawuna daa lan niŋ tipawumli n-zaɣisi ni o ku chɛ ka Izraɛlnim’ maa chaŋ kaman Yawɛ ni daa pun chɛ ka Musa yɛli shɛm la.",https://www.bible.com/bible/2264/EXO.9.DBWDB
YIBU 10,"Toli yɛla
1Ka Yawɛ daa yɛli Musa, “Cham’ Firawuna sani, dama mani n-chɛ ka o min’ o kpambaliba zaa suhuri kpɛma ni di chɛ ka n tum alahiziba tuma ŋɔ bɛ sani, 2ka yi ti zaŋ li yɛli yi bihi mini yi yaansi n ni daa chɛ ka Ijiptinim’ maa tum jɛrilim shɛm, ka n tum alahiziba tuun’ shɛŋa ni di chɛ ka yi baŋ ni mani n-nyɛ Yawɛ.”
3Di saha ka Musa mini Aduna daa chaŋ Firawuna sani ti yɛl’ o, “Yawɛ ŋun nyɛ Hiburunim’ Naawuni la yɛliya, ‘Bɔ saha ka a yɛn saɣi siɣis’ amaŋa n tooni? Chɛ ka n niriba maa chaŋ ti jɛm ma. 4Dama a yi zaɣisi ni a ku chɛ ka n niriba maa chaŋ, biɛɣuni n sa ni tahi toli a tiŋgbɔŋ ŋɔ ni na, 5ka bɛ ti yɛrigi tiŋgbɔŋ ŋɔ ni zaa hal ka so ti ku lan nya tiŋgbani gba. Ka bɛ ti bahi ŋubi sakuɣa la ni daa chɛ bindir’ shɛŋa zali ya la mini yi tihi din be mɔɣu ni. 6Bɛ ni ti pali a min’ a niriba ni Ijiptinim’ zaa yinsi. Ka yi banim’ bee yi yaannim’ daa na ʒi n-nya lala tatabo bɛ ni daa dɔɣi ba saha shɛli zaŋ kana zuŋɔ.’ ” Di nyaaŋa ka Musa daa ŋmaligi Firawuna sani yi.
7Ka Firawuna kpamba daa yɛl’ o “Bɔ saha ka doo ŋɔ yɛn chɛ ti zana baribu? Chɛ ka niriba maa chaŋ ti jɛm Yawɛ ŋun nyɛ bɛ Naawuni maa, a na kul bi baŋ ni Ijipti bahi yoli zaa?” 8Di saha ka bɛ daa boli Musa mini Aduna labisi Firawuna sanna, ka o ti yɛli ba, “Chamiya ti jɛm Yawɛ ŋun nyɛ yi Naawuni maa; amaa ka banima n-lee yɛn chaŋ maa?”
9Ka Musa yɛli, “Ti ninkura mini ti bipola zaa ni ti bidibisi mini ti bipuɣinsi zaa zaŋ tabili ti biŋkɔbbaligu mini ti niɣi zaa. Dama ti yɛn chaŋmi ti puhi Yawɛ chuɣu.”
10Ka o daa yɛli ba, “N yi chɛ ka yi mini yi bihi zaa chaŋ, dina n-ni chɛ ka Yawɛ be yi sani? Zaɣ’ biɛɣu ka yi lo maa. 11Aai, lala ku niŋ. Yi dɔbba kɔŋko cham’ ti jɛm Yawɛ, dama yi ni bɔri shɛm m-bala.” Ka bɛ daa kari ba Firawuna tooni yihi.
12Di saha ka Yawɛ daa yɛli Musa, “Teem’ a nuu tiri Ijipti tiŋgbani ŋɔ, ka toli yina nti ŋubi bimbil’ shɛŋa zaa sakuɣa la ni daa bi saɣim tiŋgbɔŋ maa ni.” 13Ka Musa daa teeg’ o jaaŋgbee maa tiri Ijipti tiŋgbani maa ka Yawɛ daa chɛ ka pɔhim yi wulimpuhili polo na n-ʒe dindali maa wuntaŋ’ ni mini yuŋ zaa, zaŋ chaŋ biɛɣu ti yɛn neei ka pɔhim maa ʒi toli na. 14 Ka toli maa daa ka Ijipti tiŋgbɔŋ ni na n-yɛrigi Ijipti tiŋgbɔŋ maa ni zaa. Ka bɛ galisim maa kpee daa na ʒi n-niŋ, ka di kpee mi ku lan niŋ. 15Dama bɛ daa kul palila tiŋgbɔŋ maa ni zaa hal ka tiŋgbani ti ku n-sabigi. Ka bɛ daa ŋubi sakuɣa la ni daa bi saɣim bimbil’ shɛŋa la mini tiwala zaa, ka va’ mahali bee tihi vari bee puri ni bimbilima daa lan ka Ijipti tiŋgbɔŋ maa zaa ni.
16Di saha ka Firawuna daa boli Musa mini Aduna na yomyom ti yɛli ba, “N tum taali Yawɛ ŋun nyɛ yi Naawuni maa sani ni yi gba sani. 17Dinzuɣu pumpɔŋɔ chɛliya n taali yim ŋɔ yaha, ka suhi Yawɛ ŋun nyɛ yi Naawuni maa ti ma ka o yihi ma kum ŋɔ ni n tiŋgbɔŋ ŋɔ ni.” 18Di saha ka Musa daa yi Firawuna sani n-chaŋ ti suhi Yawɛ. 19Ka Yawɛ daa chɛ ka pɔhim kpiɔŋ yi wulinluhili polo na nti ʒe toli maa ti niŋ Teeku Ʒiɛɣu ni, ka zaɣ’ yino gba daa bi lan kpalim Ijipti tiŋgbɔŋ maa ni. 20Amaa ka Yawɛ daa lan chɛ ka Firawuna niŋ tipawumli n-zaɣisi ni o ku lan chɛ ka Izraɛlnim’ maa chaŋ.
Zibisim yɛla
21Ka Yawɛ daa yɛli Musa, “Zaŋm’ a nuu tiri zuɣusaa ka zibisim titali zibigi Ijipti tiŋgbɔŋ maa ni zaa, ka sokam ti kpalim bɔbinda.” 22 Ka Musa daa teeg’ o nuu tiri zuɣusaa, ka zibisim titali daa zibi Ijipti tiŋgbɔŋ maa zaa ni daba ata, 23ka bɛ daa bi nyari taba bee so ti yi n-chaŋ shɛli polo daba ata maa ni zaa. Amaa Izraɛlnim’ maa bɛn’ yaɣili polo zaa daa malila neesim.
24Ka Firawuna daa boli Musa ti yɛl’ o, “Yi mini yi bihi chamiya ti jɛm Yawɛ, amaa chɛliya yi biŋkɔbbaligu mini yi niɣi bɛna.”
25Ka Musa daa yɛl’ o, “Di simdi ka a ti ti sara maligu biŋkɔbiri mini ti ni yɛn zaŋ binshɛŋa ti nyo buɣim ti Yawɛ ŋun nyɛ ti Naawuni maa. 26Di simdi ni ti zaŋ ti niɣi zaa chaŋ, hal naɣ’ takarifeeni ku kpalim. Di simdi ni ti zaŋ bɛ zaa chaŋ ti jɛm Yawɛ ŋun nyɛ ti Naawuni maa, dama ti bi mi ti ni ti yɛn zaŋ shɛli mali sara ti Yawɛ naɣila ti paala nimaani.”
27Amaa ka Yawɛ daa lan chɛ ka Firawuna niŋ tipawumli ka bi chɛ ka bɛ chaŋ. 28Di saha ka Firawuna daa yɛli Musa, “Yim’ n sani, Miri ka a lan chɛ ka n nya a yaha. N nini yi ti lan nya a, n ni ku a.”
29Ka Musa daa yɛli, “A ni yɛli shɛm maa n wumya. A nini shiri ku lan nya ma.”",https://www.bible.com/bible/2264/EXO.10.DBWDB
YIBU 11,"Musa yɛli bikpamba kum yɛla
1Ka Yawɛ daa yɛli Musa, “Alɔbo zaɣ’ yini n-kpalim ka n yɛn chɛ ka di lu Firawuna mini Ijiptinim’ zuɣu, di nyaaŋa o ni chɛ ka yi chaŋ, o ni kari ya o tiŋgbɔŋ maa ni zaa. 2Yɛlim’ Izraɛlnim’ maa zaa ni bɛ doo kam mini paɣ’ kam suhim’ o ʒiʒiinikpee anzinfa mini salima nɛma.” 3Ka Yawɛ daa chɛ ka Ijiptinim’ maa niŋ ba nirilim. Musa daa nyɛla ninvuɣ’ titali Ijipti tiŋgbɔŋ ni ni Firawuna min’ o kpamba ni o niriba sani.
4Ka Musa daa yɛli, “Yawɛ yɛliya, ‘Zaŋ chaŋ yuntisuɣu saha, n ni kpe Ijipti tiŋ’ puuni. 5Ka Ijipti tiŋgbɔŋ ni bidib’ kpɛm’ kam ti kpi. Firawuna bikpɛm’ ŋun ti yɛn di nam o kalinsi nyaaŋa gba ni kpi hal zaŋ tabili dab’ paɣ’ ŋun gba’ nɛli zuɣu niɛmdi bikpɛm’ ni kpi ni bɛ ni tuui dɔɣi naɣilabihi shɛb’ zaa. 6Ka kuhigu pam ni ti be Ijipti tiŋgbɔŋ ni zaa, ka di kpee na ʒi n-niŋ, ka di kpee mi ku lan niŋ yaha. 7Amaa n niriba Izraɛlnim’ bɛna, baa bi yɛn ŋuhi bɛ biŋkɔbigu gba bee daadam din ni chɛ ka yi baŋ ni Yawɛ woligi Izraɛlnim’ ka chɛ Ijiptinima.’ 8Ka a kpamba ŋɔ ni ti kana ti gbani n tooni yɛli ma, ‘A min’ a niriba zaa bɛn dol’ a yimiya chaŋ. Di nyaaŋa ka n ni chaŋ.’ Ka o daa ŋmaligi Firawuna sani n-yi ni suhuyiɣisili pam. 9Ka Yawɛ daa yɛli Musa, “Firawuna ku wum a yɛligu maa, ka di chɛ ka n daalahiziba tuma maa galisi pam Ijipti tiŋgbɔŋ ŋɔ ni.”
10Musa mini Aduna daa tum alahiziba tuma ŋɔ zaa la Firawuna ninni, amaa ka Yawɛ daa chɛ ka Firawuna niŋ tipawumli n-zaɣisi ni o ku chɛ ka Izraɛlnim’ maa yi o tiŋgbɔŋ maa ni.",https://www.bible.com/bible/2264/EXO.11.DBWDB
YIBU 12,"Yaɣigari yɛla
1 Ka Yawɛ daa yɛli Musa mini Aduna Ijipti tiŋgbɔŋ maa ni, 2“Goli ŋɔ n-yɛn nyɛ goya piligu goli yi sani, dina n-yɛn nyɛ gol’ tuuli yi sani yuuni puuni. 3Dinzuɣu yɛlimiya Izraɛlnim’ zaa ni goli ŋɔ biɛɣu pia dali yiliyidan’ kam ŋun bom’ piɛbila o min’ o malibu zuɣu, ka yili kam ti mali piɛbila. 4Ka yili shɛli din pɔri ka ku tooi ŋubi piɛbila muni naai, bɛn’ chɛ ka bɛ mini bɛ ʒiʒiinitaba bɛn baɣi ba laɣim bo piɛbil’ yino, di simdi ka bɛ pirigi piɛbil’ maa saɣisi ninvuɣ’ shɛb’ bɛn yɛn ŋub’ o kalinli. 5Di simdi ka yi piɛbil’ nyɛla ŋun ka daŋa, ka nyɛ yuun’ yini piɛbila. Yi ni tooi zaŋ bulaa ŋun be lala gba. 6Di simdi ka yi lo biŋkɔbigu maa zali hal ni goli maa biɛɣ’ pinaanahi dali, dindali zaawuni ka Izraɛlnim’ zaa ni ti kɔri bɛ biŋkɔbiri maa. 7Di simdi ka bɛ ti zaŋ bɛ ʒim maa vie bɛ dunɔpaɣira mini bɛ dunoya zuɣusahi luɣ’ shɛŋa zaa bɛ ni yɛn ŋubi nimdi maa. 8Di simdi ka bɛ ti she di nimdi maa dindali yuŋ maa ŋ-ŋubi di mini bɔrɔbɔro din ka dabindi ni vari din to. 9Di ti ŋubiya niŋkaha bee n-duɣ’ li, amaa ti shɛmiya binzuɣuri ni biɛhi zaa n-tabili puuni nɛma zaa. 10Ka di bi simdi ka yi chɛ di shɛli zali hal ni asiba. Ka shɛli yi guui zani hal ni biɛɣ’ asiba, yin’ zaŋmiya li nyo buɣim. 11Yi ni yɛn ŋub’ li shɛm m-bɔŋɔ: Somiya yi kpalansi, ka piri yi namda, ka kpuɣiya yi jaaŋgbɛhi gbibi, ka ŋub’ li yomyom, dama di nyɛla Yawɛ yaɣigari.
12“Dama dindali yuŋ maa n ni tim Ijipti tiŋgbɔŋ ni gari, ka ku Ijipti tiŋgbɔŋ maa ni bikpamba zaa, ninsalinim’ mini biŋkɔbiri zaa, ka darigi Ijipti buɣa zaa tibili. Dama mani n-nyɛ Yawɛ. 13Ʒim la ni ti nyɛla shihirili din wuhiri yi ni be yi yiya shɛŋa ni. Ka n yi ti kuri Ijiptinim’ na ti paai ya ka nya ʒim maa, n ni kpahi yaɣ’ ya gari, ka yinim’ yi alɔbo maa ni. 14 Dabisili ŋɔ nyɛla yin’ ni teeri dabisi’ shɛli yɛla, ka di simdi ni yi puhiri di chuɣu n-tiri Yawɛ jilima. Zaŋmiya li leei zaligu yi ʒiɛmani kam ni ka gbib’ li.”
Bɔrɔbɔro din ka dabindi chuɣu
15“Di simdi ka yi ti ŋubi bɔrɔbɔro din ka dabindi daba ayopɔin; di dabisi’ tuuli dali maa, di simdi ka yi yihi dabindi kam yi yinsi. Ka so yi ti di dabindi daba ayopɔin ŋɔ puuni, dilan’ ni yi Izraɛl zuliya ni. 16Di piligu dali, di simdi ka yi laɣim laɣiŋgu kasi, daba ayopɔin maa dali gba, di simdi ka yi lan laɣim laɣiŋgu kasi, ka di bi simdi ka yi tum tuma di dabisa maa ni, amaa yi ni tooi duɣi yi bindira dina. 17Di simdi ni yi puhiri bɔrɔbɔro din ka dabindi maa chuɣu, dama dindali maa ka n daa yihi yi zuliya maa gbilligbilli Ijipti tiŋgbɔŋ ni. Dinzuɣu di simdi ka yi gbibi dabisili maa yi ʒiɛmani kam ni ka di nyɛ zaligu sahakam. 18Gol’ tuuli maa biɛɣ’ pinaanahi dali zaawuni, di simdi ka yi ŋubiri bɔrɔbɔro din ka dabindi hal ni goli maa biɛɣ’ pisiniyini dali zaawuni. 19Di bi simdi ka dabindi be yi yinsi daba ayopɔin maa ni. Ka ŋunkam di binshɛli din mali dabindi, dilan’ ni yi Izraɛlnim’ laɣiŋgu ni, dilan’ yi nyɛla sana bee tiŋbia. 20Di bi simdi ka yi di binshɛli din mali dabindi, Di simdi ni yi ŋubirila bɔrɔbɔro din ka dabindi luɣ’ shɛlikam zaa yi ni be.”
Tuuli Yaɣigari chuɣu puhibu
21Di saha ka Musa daa boli Izraɛl kpamba zaa na nti yɛli ba, “Sokam bom’ biŋkɔb’ bila kaman o malibu ni nyɛ shɛm nti kɔrigi puhi Yaɣigari chuɣu. 22Ka zaŋya taaŋkɔro tim ʒi’ shɛli yi ni taɣi niŋ taha ni zali la ni n-zaŋ vie yi dunoya zuɣusahi mini dunɔpaɣira, ka di chɛliya ka so doli dunoli maa yi hal ni asiba. 23 Dama Yawɛ yɛn kpɛla tiŋ’ ŋɔ ni na nti ku Ijiptinima, ka o yi ti nya ʒim maa yili shɛli dunoli zuɣusaa mini dunɔpaɣira ni, o ni yaɣi lala yili maa gari, ka ku chɛ ka kum maa kpe yi yinsi ti kun ya. 24Di simdi ka yi zaŋ dimbɔŋɔ leei zaligu yi sani, ka yi mini yi bihi doli li sahakam. 25Ka yi yi ti paai Yawɛ ni daa lo alikauli ni o ni zaŋ tiŋgbɔn shɛli tin ya la ni, yin’ puhimiya di chuɣu maa. 26Ka yi bihi yi ti bɔhi ya, ‘Yi ni niŋdi shɛli ŋɔ gbinni lee nyɛla dini?’ 27Yin’ yɛlimiya ba ni di nyɛla Yawɛ Yaɣigari chuɣu sara maligu. Dama o ni daa kuri Ijiptinima, o daa yaɣila tinim’ yiya gari, ka bi ku ti.”
Di saha ka Izraɛlnim’ maa daa silim bɛ zuɣuri tiŋ’ jɛm Naawuni, 28ka bɛ daa chaŋ ti niŋ Yawɛ ni yɛli Musa mini Aduna ni bɛ yɛli ba ka bɛ niŋ shɛm maa.
Bikpamba kubu yɛla
29 Dindali maa yuntisuɣu, ka Yawɛ daa kana ti ku Ijipti bikpamba zaa. Firawuna ŋun daa ʒi o nam ni la bidib’ kpɛm’ daa kpiya, hal dansarika so ŋun daa be vol’ ni sarika ni bidibituuli gba daa kpiya zaŋ tabili bɛ ni daa tuui dɔɣi biŋkɔb’ dib’ shɛb’ zaa. 30Ka Firawuna min’ o kpamba ni Ijiptinim’ zaa daa yiɣisi yuŋ maa ka kuŋ mɔni Ijipti fɔŋ ni zaa, dama yili shɛli daa kani ka kum bi ku nimaani. 31Ka o daa boli Musa mini Aduna na yuŋ maa ti yɛli ba, “Yi mini Izraɛlnim’ zaa yiɣisimiya n tiŋgbɔŋ ŋɔ ni ka chɛ n niriba ŋɔ; chamiya ti jɛm Yawɛ kaman yi ni yɛli shɛm maa. 32Zaŋmiya yi biŋkɔbbaligu mini yi niɣi zaa chaŋ kaman yi ni yɛli shɛm maa, ka suhiya Naawuni daalibarika niŋ n ni.”
33Ka Ijiptinim’ daa kul kpaŋsiri Izraɛlnim’ maa ni bɛ yim’ bɛ tiŋgbɔŋ maa ni yomyom, dama bɛ daa yɛlimi, “Di yi pa lala tinim’ gba kul kpimi maa.” 34Di saha ka Izraɛlnim’ maa daa zaŋ bɛ ni ŋɔri bɔrɔbɔro zim shɛli ka na bi niŋ dabindi niŋ di ni n-niŋ bɛ bɔrɔbɔro shɛr’ lahi ni n-guri adiikunim’ ni n-zaŋ pa bɛ bɔɣusapima zuɣu. 35 Ka Izraɛlnim’ maa daa lan niŋ kaman Musa ni daa yɛli ba ni bɛ niŋ shɛm la; bɛ daa suhi Ijiptinim’ maa anzinfa mini salima yɛri ni situra. 36Ka Naawuni daa chɛ ka Ijiptinim’ maa niŋ ba nirilim ti ba bɛ ni kul suhi shɛlikam zaa. Ka bɛ daa zaŋ Ijiptinim’ maa daazichi pam pahi chaŋ.
Izraɛlnim’ ni yi Ijipti shɛm
37Ka Izraɛlnim’ maa daa yiɣisi Ramɛsis n-chaŋ Sukɔt, dɔbba kɔŋko kalinli daa nyɛla tuhi’ kɔbisiyɔbu m-pahi paɣiba mini bihi. 38Ka zuliya shɛb’ gba niriba pam daa zaŋ bɛ biŋkɔbiri pam bɛn nyɛ piɛri ni buhi ni niɣi n-doli ba chaŋ. 39Ka Izraɛlnim’ maa daa zaŋ bɛ ni ŋɔri bɔrɔbɔro zim shɛli Ijipti tiŋgbɔŋ ni la maani maha, dama dabindi daa ka di ni, bɛ mi daa bi ʒi bindir’ shɛli mali chaŋ, bɛ ni daa kari ba yihi Ijipti yomyom shɛm maa zuɣu.
40 Izraɛlnim’ daa ʒini Ijipti tiŋgbɔŋ ni la yuun’ kɔbisinahi ni pihita. 41Yuun’ kɔbisinahi ni pihita maa naabu dali, ka Yawɛ niriba gbilligbilli maa zaa daa yi Ijipti tiŋgbɔŋ maa ni. 42Dindali maa yuŋ ka Yawɛ daa guli ni o yihi Izraɛlnim’ Ijipti tiŋgbɔŋ maa ni. Di yuŋ maa nyɛla Izraɛlnim’ zaa ni gbibi shɛli, ka di nyɛ Yawɛ guhibu yuŋ bɛ ʒiɛmani kam ni.
Yaɣigari chuɣu puhibu zaligu
43Ka Yawɛ daa yɛli Musa mini Aduna, “Yaɣigari chuɣu puhibu zaligu m-bɔŋɔ, Di bi simdi ka tinzun’ nira di Yaɣigari chuɣu bindirigu maa. 44Amaa yi ni da dab’ so ka gun’ o, o ni tooi di bindirigu maa o gunibu nyaaŋa. 45Ka ŋun nyɛ sana bee yi ni bu so paa bi simdi ni o di li. 46 Di simdi ka yi ti di li la yili yin’ ni ka di bi simdi ni yi zaŋ di nimdi yi samban’ ni bee ŋ-ŋma di kɔbili. 47Di simdi ka Izraɛlnim’ zaa dol’ li. 48Ka sana yi be yi sani ka bɔri ni o puhiri Yaɣigari chuɣu ŋɔ tiri Yawɛ jilima, yin’ chɛliya ka o gun’ o yiŋ’ bidibisi zaa, di saha o ni leei Izraɛl tiŋbia, ka ni tooi puhiri Yaɣigari chuɣu maa. Amaa di bi simdi ka ŋun bi guni di li. 49Di simdi ka yi mini saamba bɛn be yi sani zaa zaligu nyɛla zaɣ’ yini.” 50Ka Izraɛlnim’ zaa daa niŋ kaman Yawɛ ni daa zali Musa mini Aduna ni bɛ chɛ ka bɛ niŋ shɛm maa. 51Dindali maa ka Yawɛ daa yihi Izraɛlnim’ zaa Ijipti tiŋgbɔŋ maa ni gbilligbilli.",https://www.bible.com/bible/2264/EXO.12.DBWDB
YIBU 13,"Bɛ ni zaŋ bikpamba ti Naawuni shɛm
1Ka Yawɛ daa yɛli Musa, 2 “Zaŋmiya bidib’ tuuli kam ti ma. Bɛ ni kul tuui dɔɣi binshɛɣukam ka o nyɛ zaɣ’ lɔɣu, ninsal’ bee biŋkɔbigu Izraɛlnim’ sunsuuni nyɛla n dini.”
Bɔrɔbɔro Din ka Dabindi Chuɣu Puhibu
3Ka Musa daa yɛli niriba maa, “Di simdi ka yi teeri dabisili ŋɔ yɛla, di nyɛla yi ni daa yi Ijipti tiŋgbɔŋ ni dahin’ shɛli ka yi dabitim bandi ni la, dama Yawɛ yiko nuu n-daa yihi ya nimaani maa. Di bi simdi ka yi ŋubi bɔrɔbɔro din mali dabindi. 4Zuŋɔ dabisili ŋɔ, Abib goli ŋɔ ni ka yi yɛn yi. 5Ka Yawɛ yi ti zaŋ ya tahi Keenannim’ mini Hitinim’ ni Amɔrinim’ ni Hivinim’ ni Jɛbusinim’ tiŋgban’ shɛli o ni daa lo yi yaannim’ alikauli ni o ni zaŋ tin ya, ka di nyɛ tiŋgban’ shɛli din mali bihim mini shiri pam la, yin’ puhimiya di chuɣu maa goli maa ni. 6Di simdi ka yi ŋubiri bɔrɔbɔro din ka dabindi hal ni daba ayopɔin dali. Daba ayopɔin maa dali, di simdi ka yi puhiri Yawɛ chuɣu maa. 7Yi ni ŋubi bɔrɔbɔro din ka dabindi daba ayopɔin di dabisa maa ni. Di bi simdi ka yi chɛ ka so nya dabindi bɔrɔbɔro yi sani yi biɛhigu shee zaa. 8Dindali maa, yɛlimiya yi bihi Yawɛ ni daa niŋ shɛlikam zaa tin ya shɛm saha shɛli yi ni daa yi Ijipti na la, di zuɣu ka yi puhiri di chuɣu maa. 9Ka di ti leei shihirili shɛli din yɛn lo yi nuu ni, ka be yi gbɛri zuɣu n-chɛ ka yi teeri di yɛla din ni chɛ ka Yawɛ zaligu maa yɛla kul be yi noya ni, dama Yawɛ yiko nuu ka o daa zaŋ yihi ya Ijipti tiŋgbɔŋ ni. 10Di simdi ni yi puhiri di chuɣu maa di puhibu saha yuuni kam.”
Bikpamba yɛla
11“Ka Yawɛ yi ti zaŋ ya tahi Keenannim’ tiŋgbɔŋ maa ni nti zaŋ li tin ya kaman o ni daa lo yi mini yi yaannim’ alikauli shɛm la, 12 yin’ ti zaŋmiya bɛ ni tuui dɔɣi bi’ shɛba zaa ti Yawɛ. Yi biŋkɔbiri ni tuui dɔɣi zaɣilɔ’ shɛb’ zaa nyɛla Yawɛ dini. 13Amaa buŋdibbil’ tuuli kam, yin’ zaŋmiya piɛɣu zal’ o zaani, ka yi yi bi niŋ lala, dindina yin’ ŋmɛlimiya kab’ o nyiŋgoli. Di simdi ni yi zaŋ binshɛli taɣi yi tuuli bidibisi n-tiligi ba. 14Ka a bia yi ti bɔh’ a daliri shɛli din chɛ ka a doli zaligu maa, nyin’ yɛlim’ o, ‘Ti ni daa nyɛ daba be Ijipti tiŋgbɔŋ ni la, Yawɛ n-daa zaŋ o nuu din mali kpiɔŋ n-yihi ti dabitim ni, lala zuɣu ka ti doli zaligu maa. 15Dama Firawuna ni daa niŋ tipawumli ka zaɣisi ni o ku chɛ ka ti yi o tiŋgbɔŋ ni chaŋ la, ka Yawɛ daa ku binshɛɣukam ni tuui dɔɣi bi’ shɛb’ zaa, ninsalinim’ zaŋ tabili biŋkɔbiri zaa, o daa ku bɛ ni tuui dɔɣi bi’ shɛba, dinzuɣu ka n zaŋdi binshɛɣukam ni tuui dɔɣi bi’ shɛb’ zaa m-maani sara tir’ o maa. Amaa m bihi bɛna, n zaŋla binshɛli zali bɛ zaani. 16Di simdi ka di ti leei shihirili be yi nuhi ni mini yi gbɛri zuɣu, dama Yawɛ daa zaŋla o yiko nuu yihi ti Ijipti tiŋgbɔŋ ni na.’ ”
Sagbani daantaliga mini buɣim daantaliga
17Firawuna ni daa chɛ ka Izraɛlnim’ maa yi o tiŋgbɔŋ maa ni, Naawuni daa bi zaŋ ba doli Filistianim’ tiŋgbɔŋ polo, nimaani polo ni daa nyɛ so’ jia maa zaa yoli, dama Naawuni daa yɛlimi, “Tɔbu yi ŋme niriba maa, bɛ tɛha ni taɣi ka bɛ zo n-labi Ijipti.” 18Dinzuɣu ka o daa zaŋ ba golimgolim tiŋgban’ nɛli ni kpa Teeku Ʒiɛɣu polo. Izraɛlnim’ daa lola tɔbu n-yi Ijipti tiŋgbɔŋ maa ni.
19 Ka Musa daa zaŋ Yisifu kɔba m-mali chaŋ kaman ŋun’ Yisifu ni daa chɛ ka Izraɛlnim’ po pɔri ni bɛ ni niŋ shɛm la. Dama Yisifu daa yɛli ba, “Naawuni yi ti ka yaŋɔ tiŋgbɔŋ ŋɔ ni na ti tiligi ya, ka yi yɛn chaŋ, yin’ zaŋmiya n kɔba mali chaŋ.”
20Ka bɛ daa yiɣisi Sukɔt n-chaŋ ti dɔni Itam tiŋgban’ nɛl’ naŋgbaŋgbiriŋ. 21Biɛɣu daa yi neei, Yawɛ chɛrimi ka sagban’ daantaliga be bɛ tooni n-wuhiri ba soli, yuŋ mi daa yi ti zibi, o chɛrimi ka buɣim daantaliga be bɛ tooni n-ne ba din ni chɛ ka bɛ chani yuŋ ni wuntaŋ’ ni zaa. 22Ka sagban’ daantaliga din daa be niriba maa tooni wuntaŋ’ ni la mini buɣim daantaliga din daa be bɛ tooni yuŋ la daa na ʒi n-zo bɛ sani.",https://www.bible.com/bible/2264/EXO.13.DBWDB
YIBU 14,"Bɛ baai du Teeku Ʒiɛɣu
1Ka Yawɛ daa yɛli Musa, 2“Yɛlim’ Izraɛlnim’ ni bɛ ŋmaligi labi bɛ nyaaŋa nti dɔni Pihahirɔt tooni polo, Migidol mini teeku sunsuuni luɣ’ shɛli din miri Baalizɛfɔn la; dɔnimiya miri teeku maa noli. 3Firawuna ni yɛli Izraɛlnim’ yɛla, ‘Bɛ bela tiŋgbɔŋ ŋɔ ni dari ginda, ka ʒi bɛ ni kpari shɛli polo, ka tiŋgban’ nɛli taɣi ba zali.’ 4N ni chɛ ka Firawuna niŋ tipawumli n-kari doli ya na din ni chɛ ka n nya jilima Firawuna min’ o tɔbbi’ gbaliŋ maa zuɣu, ka Ijiptinim’ maa baŋ ni mani n-nyɛ Yawɛ.” Ka bɛ daa shiri niŋ lala.
5Ijipti naa ni daa wum ni Izraɛlnim’ maa zoya maa, ka o min’ o kpamba zaa suhuri daa lan taɣi zaŋ chaŋ bɛ polo ka bɛ yɛli, “Bɔzuɣu ka ti daa niŋ lala? Bɔzuɣu ka ti chɛ ka Izraɛlnim’ maa chaŋ ka chɛ ti tuma?” 6Di saha ka o daa mali chɛchɛbunsi shili, ka zaŋ o tɔbbihi pa omaŋ’ zuɣu. 7O daa zaŋla chɛchɛbun’ gahinda kɔbisiyɔbu ni Ijipti chɛchɛbunsi zaa, ka tɔbbihi daa be di zaa ni. 8Ka Yawɛ daa chɛ ka Firawuna niŋ tipawumli n-kari doli Izraɛlnim’ maa saha shɛli bɛ ni daa yi Ijipti tiŋgbɔŋ ni ni nasara la. 9Ka Ijiptinim’ maa mini Firawuna yuri ni chɛchɛbunsi ni wɔribariba zaa ni o tɔbbihi zaa daa doli Izraɛlnim’ maa ti paai ba, ka bɛ dola teeku noli luɣ’ shɛli din yuli booni Pihahirɔt din daa be Baalizɛfɔn tooni polo la.
10Firawuna ni daa mirina, ka Izraɛlnim’ maa daa lihi bɛ nyaaŋa n-nya ka Ijiptinim’ maa kani bɛ sanna, ka dabiɛm daa gbahi ba pam, ka bɛ kuhi pam niŋ Yawɛ, 11ka bɔhi Musa, “Gbala n-daa lee ka Ijipti tiŋgbɔŋ ni bee bɔzuɣu ka a zaŋ ti na ni ti ti kpi tiŋgban’ nɛli ŋɔ ni? Bɔzuɣu ka a niŋ ti lala? Bɔzuɣu ka a zaŋ ti yi Ijipti na? 12Ti daa pun bi yɛl’ a Ijipti ni a chɛl’ ti baalim ka ti jɛmdi Ijiptinima? Dama ti yi di daa jɛmdi Ijiptinim’ maa, di di so ti ni yɛn kpi tiŋgban’ nɛli ŋɔ ni ŋɔ.”
13Ka Musa daa yɛli ba, “Di zɔriya dabiɛm, zanimiya baalim nya Yawɛ ni yɛn tum tiliginsim tuun’ shɛli tin ya zuŋɔ; dama yi ni nya Ijipti ninvuɣ’ shɛb’ zuŋɔ ŋɔ, yi nini ku lan nya ba yaha. 14Yawɛ ni tuhi ba tin ya, kul ʒiɛnya baalim.”
15Di saha ka Yawɛ daa yɛli Musa, “Bɔ n-niŋ ka a kuhiri niŋdi ma? Yɛlim’ Izraɛlnim’ maa ni bɛ cham’ tooni. 16Amaa nyin’ kpuɣim’ a jaaŋgbee zuɣusaa n-teeg’ a nuu tiri teeku maa m-pirigi li buyi ka chɛ ka Izraɛlnim’ maa doli tiŋgban’ kuŋ zuɣu du. 17Ka n chɛ ka Ijiptinim’ maa niŋ tipawumli siɣi doli ba na, ka di chɛ ka n nya jilima Firawuna min’ o tɔbbihi zaa ni o chɛchɛbunsi ni o chɛchɛbunduhiriba zuɣu. 18N yi nya jilima Firawuna min’ o chɛchɛbunsi ni o chɛchɛbunduhiriba ŋɔ zuɣu, di saha ka Ijiptinim’ maa ni baŋ ni mani n-nyɛ Yawɛ.”
19Ka Naawuni malaika ŋun daa be Izraɛlnim’ maa tooni la daa gari ti zani bɛ nyaaŋa polo, ka sagban’ daantaliga la gba daa gari ti zani bɛ nyaaŋa polo. 20Di daa ʒiɛla Ijipti tɔbbihi mini Izraɛl tɔbbihi sunsuuni. Sagbani maa daa nyɛla zibisim Ijiptinim’ polo, ka nyɛ neesim Izraɛlnim’ polo yuŋ zaa ka bɛ so daa bi tooi mir’ o kpee yuŋ maa zaa.
21Ka Musa daa teeg’ o nuu tiri teeku maa, ka Yawɛ daa chɛ ka pɔhim kpiɔŋ yi wulimpuhili polo na nti ʒe teeku maa kom labisi nyaaŋa yuŋ maa zaa m-pirigi li buyi ka chɛ tiŋ’ kuŋ. 22 Ka Izraɛlnim’ daa siɣi teeku maa ni n-doli tiŋ’ kuŋ maa chana, ka koma maa be kaman goma la n-ʒe bɛ nudirigu mini bɛ nuzaa polo. 23Ka Ijiptinim’ maa daa doli ba na ti siɣi teeku maa sunsuuni, Firawuna yuri zaa min’ o chɛchɛbunsi ni o chɛchɛbunduhiriba la zaa. 24Biɛɣ’ asiba ka Yawɛ daa be sagban’ buɣim daantaliga maa ni, ka lihi tiŋ’ na n-nya Ijipti tɔbbihi maa, ka o chɛ ka bɛ lu abirima. 25Ka bɛ chɛchɛbunsi daa firi bayaɣiti ni n-kɔŋ chandi. Di saha ka Ijiptinim’ maa daa yɛli, “Chɛliya ka ti zo ka chɛ Izraɛlnim’ maa, dama Yawɛ tuhirila Ijiptinim’ pahiri bɛ zuɣu.”
26Di saha ka Yawɛ daa yɛli Musa, “Teem’ a nuu tiri teeku maa n-chɛ ka kom maa nahi tab’ yaha n-lim Ijiptinim’ maa n-tabili bɛ chɛchɛbunsi mini bɛ chɛchɛbunduhiriba maa zaa.” 27Ka Musa daa teeg’ o nuu tiri teeku maa. Zaŋ chaŋ biɛɣu daa ti yɛn neei ka teeku maa kom maa lan nahi taba, ka Ijiptinim’ maa daa yɛn zo n-yi dini, ka Yawɛ daai ba niŋ teeku maa bulli ni 28ka koma maa daa labina ti lim Firawuna chɛchɛbunsi min’ o chɛchɛbunduhiriba ni o tɔbbihi bɛn daa doli Izraɛlnim’ maa siɣi teeku maa ni zaa, ka bɛ ninvuɣ’ yino gba daa bi kpalim. 29Amaa ka Izraɛlnim’ maa bɛn’ daa siɣi tiŋgban’ kuŋ ni du, ka kom maa daa kul pirigi ʒiɛya kaman goma la bɛ nudirigu mini bɛ nuzaa polo.
30Yawɛ ni daa tiligi Izraɛlnim’ Ijiptinim’ nuu ni dindali maa shɛm m-bala. Ka Izraɛlnim’ daa nya Ijiptinim’ ni kpi n-do teeku duli shɛm. 31Ka Izraɛlnim’ maa daa nya Yawɛ ni tum tuun’ kar’ shɛŋa jɛndi Ijiptinim’ maa, ka Yawɛ yɛla daa gbahi ba dabiɛm, ka bɛ niŋ Yawɛ min’ o dabili Musa yɛda.",https://www.bible.com/bible/2264/EXO.14.DBWDB
YIBU 15,"Musa yilli
1 Di saha ka Musa mini Izraɛlnim’ maa daa yili yilli ŋɔ m-paɣiri Yawɛ yɛra:
“N ni yili yila paɣi Yawɛ,
dama o di nasara din mali jilima;
o daai wɔribara min’ o wɔhu niŋ teeku ni.
2 Yawɛ n-nyɛ n kpiɔŋ
ŋuna n-lan nyɛ n yaa.
Ŋuna n-nyɛ ŋun ti ma tiliginsim.
Ŋuna n-nyɛ n Naawuni,
ka n ni paɣir’ o.
O nyɛla n yab’ Naawuni,
ka n ni duh’ o pam.
3Yawɛ nyɛla ŋun tuhiri tɔbu.
O yuli n-shiri nyɛ Yawɛ.
4“Firawuna chɛchɛbunsi
min’ o tɔbbihi zaa
ka o zaŋ niŋ teeku ni,
ka o sapashin’ kpɛma zaa
shim Teeku Ʒiɛɣu ni.
5Teeku bulli vali ba,
ka bɛ siɣi kɔtiŋ’
kaman kuɣili la.
6“Yawɛ, a nudirigu mali
yiko ni jilima.
Yawɛ, a nudirigu ka a zaŋ
dari tɔh’ a dim’ bahi.
7A nam dariza din galisi
pam ŋɔ puuni ka a ŋme
m-paag’ a dimnima.
Nyini n-daa chɛ ka a suhuyiɣisili
di ba zaa kaman mɔ’ kuma
ka bɛ chɛ n-sɔŋ
ka buɣim di li la.
8A nyɛvoya ni pɔhim
daa kahi kom duhi,
ka kɔgbana daa yiɣisi zani zuɣusaa,
ka teeku bulli maa sunsuuni
daa kpaŋ diɣinli.
9Ka dim’ maa daa yɛli,
‘N ni kari gbahi ba;
n ni di bɛ nɛma,
ka zaŋ n ni bɔri shɛlikam.
N ni zaŋ n nuu ŋooi takɔbi
n-ku ba.’
10Amaa ka a daa lan pɔbisi a pɔhim,
ka teeku kom lim ba,
ka bɛ shim ko’ tiŋa
kaman kurigu n-lu kopurim ni la.
11“Yawɛ, wun’ ŋuni
n-lee lan ŋman’ a?
Ŋun nam dariza min’ o
kasitali n-lee ŋman’ a,
ka o yɛla mali dabiɛm ni jilima,
ka o tumd’ alahiziba tuma?
12Nyini n-daa teeg’ a nudirigu tiri,
ka tiŋgbani vali ba.
13A yurilim din ka bahigu puuni
ka a daa zaŋ a ni tiligi
ninvuɣ’ shɛb’ maa chaŋ.
A yiko ka a daa zaŋ
wuhi ba soli ka bɛ chaŋ
ti ʒini tiŋgbɔŋ kasi la ni.
14Ka niriba daa wum di yɛla
ka bɛ niŋgbuna sɔhira.
Ka dabiɛm daa gbahi Filistianima.
15Ka di daa gari Ɛdom nanima;
ka Mɔab zuɣulaannim’ niŋgbuna sɔhira
ka Keenannim’ zaa kɔba ni chɔɣisi.
16Dabiɛm’ mini suhuchihibo
n-daa lu bɛ zuɣu.
A nuu din galisi ŋɔ zuɣu,
bɛ kul fomi doya chichi
kaman kuɣili la hal ka
nyin’ Yawɛ niriba ti gari;
hal ka a ni daa tiligi ninvuɣ’
shɛb’ la ti gari.
17Nyini n-daa zaŋ ba na
ti ʒil’ amaŋmaŋ’ zoli zuɣu,
nyini Yawɛ ni pii luɣ’ shɛli
n-leeg’ a biɛhigu shee la.
Nyin’ Yawɛ ni zaŋ amaŋmaŋ’ nuhi
me a jɛmbu du’ shɛl’ la ni.
18Nyin’ Yawɛ kul ni su nam
hal ni saha din ka bahigu.”
Miriam yilli
19Firawuna yuri min’ o chɛchɛbunsi ni o chɛchɛbunduhiriba la ni daa siɣi teeku maa puuni, ka Yawɛ daa chɛ ka teeku maa kom’ lan nahi taba n-lim ba, amaa Izraɛlnim’ maa bɛn’ daa dolila teeku tiŋ’ kuŋ zuɣu ti du.
20Ka Miriam ŋun daa nyɛ anabi ka nyɛ Aduna tizɔpaɣ’ la daa zaŋ guŋgombil’ din mali chaɣisa, ka paɣiba zaa daa zaŋ guŋgombihi din mali chaɣisa n-yi nti pah’ o zuɣu wari waa. 21Ka Miriam daa yiini yila yɛra:
“Yilimiya yila paɣi Yawɛ,
dama o di nasara din mali jilima,
ka daai wɔribara min’ o wɔhu
zaa niŋ teeku ni.”
Kɔtɔɣu
22Di saha ka Musa daa zaŋ Izraɛlnim’ maa Teeku Ʒiɛɣu duli n-chaŋ ti kpe Shur tiŋgban’ nɛli ni, ka bɛ daa chaŋ dabisi muna ata chandi ka bi nya kom. 23Ka bɛ daa ti paai Mara nti kɔŋ di kom nyubu, dama di daa tomi, di zuɣu ka bɛ daa boli nimaani yuli Mara. 24Ka niriba maa daa ŋumdi bɛ kparima ni niŋdi Musa ka bɔhir’ o, “Bɔ ka ti yɛn nyu?” 25Ka o daa suhi Yawɛ, ka Yawɛ wuh’ o ti’ shɛli wulli ka o daa zaŋ li na ti lɔhi kom maa ni, ka di niŋ nyaɣisim.
Nimaani ka Yawɛ daa zali ba zaligu, ka zahim ba, 26ka yɛli ba, “Yi yi taɣi deei man’ Yawɛ ŋun nyɛ yi Naawuni ŋɔ yɛligu, ka gbib’ li viɛnyɛliŋga, ka tumdi din tuhi, ka doli n zaligunim’ mini zaligu shɛŋa dim pahi zaa, dindina n ku chɛ ka alɔbo shɛli din daa lu Ijiptinim’ zuɣu la lu yi zuɣu, dama mani n-nyɛ Yawɛ ŋun tibiri ya.”
27Ka bɛ daa yi nimaani chaŋ Ɛlim, ka kɔbilisi pinaayi mini abie tihi pisopɔin daa be nimaani, ka bɛ daa dɔni nimaani m-miri kom maa.",https://www.bible.com/bible/2264/EXO.15.DBWDB
YIBU 16,"Manna mini kɔrinsi
1Ka Izraɛlnim’ maa zaa daa yiɣisi Ɛlim n-chaŋ ti kpe Sin tiŋgban’ nɛli din daa be Ɛlim mini Sinai sunsuuni la ni gol’ so ŋun daa pahir’ ayi bɛ Ijipti yibu maa nyaaŋa biɛɣ’ pinaanu dali. 2Ka Izraɛlnim’ maa zaa daa ŋumdi bɛ kparima ni niŋdi Musa mini Aduna tiŋgban’ nɛli maa ni 3yɛra, “Yawɛ yi di daa chɛ ka ti kpi Ijipti tiŋgbɔŋ ni di daa naan so, dama ti daa nyari nimdi ŋubira, ka diri bindira ti yubu, amaa yi zaŋ ti mi na ti bahi tiŋgban’ nɛli ŋɔ ni ni yi chɛ ka kum ku ti ninvuɣ’ gbaliŋ ŋɔ zaa.”
4 Di saha ka Yawɛ daa yɛli Musa, “N ni chɛ ka bindirigu yi zuɣusaa luna, ka sokam chani ti pihir’ o dahin’ yini dibu tariga dabisili kam, ka n kpahim ba nya bɛ ni tooi doli n zaligu bee bɛ ku tooi dol’ li. 5Ka daba ayɔbu dali bɛ ni tooi pihi daba ayi dibu tariga na ti duɣi.”
6Ka Musa mini Aduna daa yɛli Izraɛlnim’ maa zaa, “Zaawuni ŋɔ, yi ni baŋ ni Yawɛ n-daa shiri yihi ya Ijipti tiŋgbɔŋ ni na. 7Biɛɣuni asiba, yi sa ni nya Yawɛ jilima, dama o wum yi ni ŋumdi yi kparima ni niŋdi ŋun’ Yawɛ shɛm maa. Dama ti mi lee nyɛla banima, ka yi ŋumdi yi kparima ni niŋdi ti? 8Yawɛ yi tiri ya nimdi ka yi ŋubiri tiɣiri zaawuni, ka tiri ya bindirigu ka yi diri tiɣiri asiba, di nyɛla o ni wum yi kparima ni ŋumbu maa zuɣu, dama ti mi lee nyɛla banima? Pa tinim’ ka yi ŋumdi yi kparima ni niŋdi maa, amaa Yawɛ ka yi ŋumdi yi kparima ni niŋdi maa.”
9Ka Musa daa yɛli Aduna, “Yɛlim’ Izraɛlnim’ maa zaa, “Vumiya miri Yawɛ, dama o wum yi ni ŋumdi yi kparima ni niŋd’ o shɛm maa.’ ” 10Aduna ni daa chaŋ ti tɔɣisiri Izraɛlnim’ yɛtɔɣa maa, ka bɛ daa ŋmaligi lihi tiŋgban’ nɛli polo n-nya ka Yawɛ jilima yi zahira sagban’ ni. 11Ka Yawɛ daa yɛli Musa, 12“N wum Izraɛlnim’ ni ŋumdi bɛ kparima ni shɛm maa. Yɛlim’ ba ni yi yɛn ŋubirila nimdi yuŋ, ka diri bindirigu mi tiɣiri asiba, ka baŋ ni man’ Yawɛ n-nyɛ yi Naawuni.”
13Ka di daa ti niŋ zaawuni, ka kɔrinsi kana ti lu bɛ suɣa maa gbini luɣ’ shɛlikam zaa. N-daa yi biɛɣu asiba ka maligim lu suɣa maa shee. 14Maligim maa ni daa ti vuui, ka Izraɛlnim’ maa nya ka binkpil’ bihi piɛla yɛrigi tiŋgban’ ni zaa. 15 Izraɛlnim’ maa ni daa nya li, ka bɛ bɔhiri taba, “Bɔ n-lee bala?” Dama bɛ daa bi mi di ni nyɛ shɛli. Ka Musa daa yɛli ba, “Yawɛ ni zaŋ bindir’ shɛli tin ya ni yi di m-bala. 16Dina ka Yawɛ zali ya ni sokam pihim’ o dimma tarig’ la. Di simdi ka sokam baŋ o malibu ni nyɛ shɛm tariga, ka pihi lita ayi ninvuɣ’ yino kam zuɣu.”
17Ka Izraɛlnim’ maa daa niŋ lala. Shɛb’ daa pihi pampam, ka shɛb’ mi pihi biɛlabiɛla. 18 Amaa bɛ ni daa ti zahim li, ŋun daa pihi pam dini shɛli daa bi guui, ka ŋun mi daa pihi biɛla dini shɛli daa bi poog’ o. Sokam daa kul pihila o dibu tariga. 19Ka Musa daa yɛli ba, “So di zaŋ li zali hal ni asiba.” 20Amaa shɛb’ daa bi saɣi Musa yɛligu maa, ka zaŋ shɛli zali hal ni asiba, ka di daa nyɔni wɔɣi zunzuya. Ka Musa suhu daa yiɣisi bahi bɛ zuɣu. 21Ka bɛ daa chani ti pihiri li asiba kam sokam dibu tariga, amaa wuntaŋ’ daa yi ti bii, di nyɛligirimi.
22Daba ayɔbu dali bɛ daa yi pihirila ʒii buyi zuɣu. Bɛ daa pihirila lita anahi ninvuɣ’ yino kam zuɣu, ka Izraɛl kpamba zaa daa kana ti yɛli Musa di yɛla. 23 Ka Musa daa yɛli ba, “Yawɛ ni zali shɛm m-bala, biɛɣuni ni sa nyɛ vuhim dabisi’ tibisili ka nyɛ Yawɛ vuhim dabisi’ kasi la zuɣu. Shɛmiya yin’ ni tooi she shɛli zuŋɔ, ka duɣiya yin’ ni tooi duɣi shɛli zuŋɔ, ka din guui yin’ zaŋmiya li zali hal ni asiba.” 24Ka bɛ daa guui li zali hal ni asiba kaman Musa ni daa yɛli ba shɛm maa, ka di daa bi saɣim bee n-wɔɣi zunzuya. 25Ka Musa daa yɛli ba, “Dimiya li zuŋɔ, dama zuŋɔ nyɛla Yawɛ Vuhim Dabisili, yi ku nya li tiŋgban’ ni zuŋɔ. 26Yi ni tooi pihi li hal ni daba ayɔbu dali, amaa daba ayopɔin dali din nyɛ Vuhim Dabisili dali maa, di shɛli ku beni.” 27Amaa ka shɛb’ daa ti chaŋ daba ayopɔin maa dali ni bɛ ti pihi li ka bi nya shɛli. 28Ka Yawɛ daa bɔhi Musa, “Bɔ saha ka yi lee yɛn deei n noli, ka doli n zaligunima? 29Nyama, man’ Yawɛ n-zaŋ Vuhim Dabisili maa tin ya, lala zuɣu ka n tiri ya daba ayi bindirigu daba ayɔbu dali maa din ni chɛ ka sokam be o yiŋa, ka ku yi n-chaŋ luɣ’ shɛli polo daba ayopɔin maa dali.” 30Ka sokam daa vuhi Vuhim Dabisili dali maa.
31 Ka Izraɛlnim’ daa boli bindirigu maa Manna, di daa ŋmanila bimbiɛlim din nyɛ zaɣ’ piɛla, ka nyaɣisi kaman bɛ ni zaŋ shiri mali karikaasi shɛŋa. 32Ka Musa daa yɛli, “Yawɛ zaliya ni yi zaŋ bindirigu maa lita ayi zuɣu zali yi bihi ʒiɛmani kam ni, ka bɛ ti nya n ni daa zaŋ bindir’ shɛli dihiri ya tiŋgban’ nɛli ni saha shɛli n ni daa yihi ya Ijipti tiŋgbɔŋ ni na la.” 33 Ka Musa daa yɛli Aduna, “Zaŋmi duɣu n-zahim manna maa lita ayi n-kpaai niŋ di ni n-zaŋ li ti zali Yawɛ tooni, ka di be nimaani yi ʒiɛmani kam ni.” 34Ka Aduna daa niŋ kaman Yawɛ ni daa zali Musa shɛm maa n-zaŋ li ti zali baɣili shɛhira bini la. 35 Ka Izraɛlnim’ daa di manna maa yuun’ pihinahi hal ti paai bɛ ni daa yɛn ʒini tiŋgbɔn shɛl’ ni maa. Bɛ daa kul dirila manna maa hal ti paai Keenan tiŋgbɔŋ ni. 36(Ŋman’ shɛli bɛ ni daa mali zahindi binyara maa buɣisibu daa nyɛla lita pisi).",https://www.bible.com/bible/2264/EXO.16.DBWDB
YIBU 17,"Tampiŋ ni kom
(Kalinlinima 20.1-13)
1 Ka Izraɛlnim’ maa zaa daa yiɣisi Sin tiŋgban’ nɛli ni m-piri taba gbilligbilli n-chani kaman Yawɛ ni daa zali ba shɛm. Ka bɛ daa chaŋ ti paai Rɛfidim n-ti suɣa nimaani, amaa ka kom daa lee ka nimaani ka bɛ ni nyu. 2Lala zuɣu ka bɛ daa zaŋ Musa taali, ka yɛra, “Tim’ ti kom ka ti nyu.”
Ka Musa daa yɛli, “Wula ka yi zaŋ ma taali? Bɔ n-niŋ ka yi zahindi Yawɛ?”
3Amaa ka kɔnyuri daa wum ba pam nimaani, ka bɛ ŋumdi bɛ kparima ni niŋdi Musa yɛra, “Bɔzuɣu ka a yihi ti Ijipti na ni kɔnyuri ti ku ti mini ti bihi ni ti biŋkɔbiri?”
4Di saha ka Musa daa kuhi niŋ Yawɛ yɛli, “Wula ka n yɛn niŋ niriba ŋɔ? Dama di chɛ biɛla ka bɛ lab’ ma kuɣa.”
5Ka Yawɛ daa yɛli Musa, “Kpuɣim a jaaŋgbɛ’ shɛli a ni daa zaŋ fiɛbi Nail la n-niŋ a nuu ni, ka zaŋ Izraɛl kpamba pah’ amaŋ’ zuɣu, ka yi gari niriba maa tooni chaŋ. 6N ni ti zani a tooni Sinai Zoli tampiŋ zuɣu, ka a ti zaŋ a jaaŋgbee maa fiɛbi tampiŋ maa, ka kom yi di ni na ka niriba maa nyu.” Ka Musa daa niŋ lala Izraɛl kpamba maa ninni. 7Ka Musa daa boli nimaani yuli Masa ni Mɛriba, dama nimaani ka Izraɛlnim’ daa zaŋ o taali, ka daa lan zahim Yawɛ yɛra, “Amii Yawɛ be ti sani bee o kani?”
Bɛ tuhi Amalɛknima
8Ka Amalɛknim’ daa lo tɔbu na ni bɛ ti tuhi Izraɛlnim’ Rɛfidim maa. 9Ka Musa daa yɛli Jɔshua, “Piimi dɔbba n-sa chaŋ ti tuhi Amalɛknim’ maa. Biɛɣuni n sa ni zaŋ Naawuni jaaŋgbee ŋɔ niŋ n nuu ni n-chaŋ ti du n-tam daboli zuɣu.” 10Ka Jɔshua daa niŋ kaman Musa ni daa yɛl’ o shɛm maa n-chaŋ ni o ti tuhi Amalɛknim’ maa. Ka Musa mini Aduna ni Hur daa chaŋ ti du n-tam daboli maa zuɣu. 11Musa daa yi zaŋ o nuu duhi zuɣusaa, Izraɛlnim’ nyarila yaa n-tuhiri nyandi Amalɛknim’ maa, o mi daa yi ti zaŋ o nuu siɣisi tiŋa, Amalɛknim’ maa nyarila yaa n-tuhir nyɛndi Izraɛlnim’ maa. 12Ka Musa bɔɣiri daa ti ja, ka bɛ bo kuɣili na ti sɔŋ ka o ʒini di zuɣu, ka Aduna mini Hur daa gub’ gbaag’ o nuhi maa mali. Yino daa ʒiɛla o nudirigu polo, ka ŋun’ la mi ʒe o nuzaa polo, ka o nuhi maa daa kul ʒe tibi hal ka wuntaŋ’ ti lu. 13Ka lala zuɣu daa chɛ ka Jɔshua zaŋ takɔbi tuhi nyaŋ Amalɛknim’ maa zaa. 14 Ka Yawɛ daa yɛli Musa, “Sabimi dimbɔŋɔ niŋ litaafi ni ka yi teeri di yɛla, ka yɛli Jɔshua ka di kpe o tibili ni ni n ni kpihim Amalɛknim’ maa birili dunia yili.” 15Ka Musa daa me sara maligu bimbini nimaani, ka boli di yuli, “Yawɛ n-nyɛ n nasara tuuta.” 16O daa lan yɛli, “Duhimiya Yawɛ tuuta maa zuɣusaa, Yawɛ kul ni tuhiri Amalɛknim’ maa ʒiɛmani kam ni.”",https://www.bible.com/bible/2264/EXO.17.DBWDB
YIBU 18,"Jɛtro kaai Musa
(Zaligu Teebu 1.9-18)
1Ka Jɛtro ŋun daa nyɛ Midian maligumaana ka lan nyɛ Musa deemba la daa wum Naawuni ni daa tum tuun’ shɛlikam zaa ti Musa mini Izraɛlnima ni Yawɛ ni daa yihi Izraɛlnim’ Ijipti shɛm la yɛla. 2 Musa daa zaŋla o paɣa Zipɔra labisi ka o deemba Jɛtro daa deeg’ o min’ o bidibis’ ayi la ʒili. 3Bɛ ni yino yuli n-daa booni Gɛrishom, dama o daa yɛlimi, “N nyɛla sana m-be saan tiŋa.” 4Ŋum paya mi yuli n-daa booni Ɛliɛza, dama o daa yɛlimi, “M banim’ Naawuni n-daa nyɛ n sɔŋda ka tiligi ma Firawuna takɔbi ni.” 5Ka Musa deemba Jɛtro daa zaŋ Musa paɣ’ min’ o bidibis’ ayi maa n-ka o sanna tiŋgban’ nɛli maa ni bɛ ni daa ti bɛ suɣa be Naawuni zoli maa gbini luɣ’ shɛli maa. 6Ka bɛ daa yɛli Musa, “A deemba Jɛtro min’ a paɣa ni a bidibis’ ayi la kanna.” 7Ka Musa daa yi n-chaŋ ti tuh’ o deemba maa soli lu o sizuura, ka mɔɣis’ o kpariŋ. Ka bɛ daa puhi tab’ bɔhi tab’ daalaafee yɛla; ka bɛ daa chaŋ ti kpe Musa suɣili ni. 8Ka Musa daa yɛl’ o deemba maa Yawɛ ni daa niŋ Firawuna mini Ijiptinim’ shɛm zaa n-ti bɛn’ Izraɛlnima. Ka lan yɛl’ o muɣisigu shɛŋa zaa din paai ba soli maa ni yɛla ni Yawɛ ni yihi ba muɣisigu maa ni shɛm. 9Ka Jɛtro daa wum Yawɛ ni niŋ zaɣ’ viɛl’ shɛli ti Izraɛlnim’ maa min’ o ni daa yihi ba Ijipti tiŋgbɔŋ ni shɛm maa, ka o suhu daa paligi pam. 10Ka o daa yɛli, “Paɣimiya Yawɛ ŋun daa yihi ya Ijiptinim’ mini Firawuna nuu ni maa. 11Pumpɔŋɔ m baŋya ni Yawɛ galisiya gari wuna zaa, o ni daa tiligi niriba maa Ijiptinim’ nuu ni saha shɛli bɛ ni daa niŋdi ba fitiina la zuɣu.” 12Ka Musa deemba Jɛtro daa mali bɛ ni zaŋdi sara shɛli nyɔri buɣim la ti Naawuni. Ka Aduna mini Izraɛl kpamba zaa daa kana, ka bɛ mini Musa deemba maa ti laɣim di bindirigu Naawuni tooni.
Sariakaritiba piibu
(Zaligu Teebu 1.9-18)
13N-daa yi biɛɣu ka Musa daa ʒini ni o mali niriba yɛla, ka niriba maa daa ʒe n-gili Musa asiba hal ni zaawuni. 14Ka Musa deemba maa daa nya lala ka bɔh’ o, “Bɔ ka a lee niŋdi tiri niriba maa? Bɔ n-niŋ ka a kɔŋko ʒiya ka niriba maa zaa ʒe n-gil’ a asiba hal ni zaawuni?”
15Ka Musa daa garigi yɛl’ o deemba maa, “Niriba maa kanimina ni bɛ ti bɔhi baŋ Naawuni yɛla. 16Ka shɛb’ yi mali naŋgbankpeeni, bɛ kanimina ka n ti woligiri li tiri ba, ka wuhiri ba Naawuni zaligunim’ min’ o wuhibu ni nyɛ shɛm.” 17Ka Musa deemba maa daa yɛl’ o, “A ni niŋdi shɛm maa bi tuhi. 18A mini niriba maa kul yɛn gbarigimi zaa. Tuma maa yaɣ’ a kɔŋko tuma, a kɔŋko ku tooi tumdi li. 19Pumpɔŋɔ wummi n ni yɛn yɛl’ a shɛm ŋɔ. N ni zaŋ n ninkurilim yɛtɔɣa ti a, ka Naawuni ni be a sani! Di simdi ka a zani niriba maa zaani Naawuni sani, ka zaŋdi bɛ naŋgbankpeeni yɛtɔɣa n-sɔŋd’ o tooni. 20Di simdi ka a wuhi ba Naawuni zaligunim’ min’ o wuhibu ni nyɛ shɛm ni bɛ ni yɛn be shɛm mini bɛ ni yɛn niŋdi shɛm zaa. 21Di simdi ni a lan pii asanza niriba bɛn mali alaafee ka zɔri Naawuni, ka nyɛ niriba ni niŋ shɛb’ yɛda, ka bɛ je zalinsi dibu n-chɛ ka bɛ su niriba tuhilituhili, ka shɛb’ su niriba kɔbigakɔbiga, ka shɛb’ su niriba pihinunu, ka shɛb’ mi su niriba piapia fukumsi. 22Chɛ ka bɛ maani niriba maa yɛla saha shɛlikam. Di simdi ni bɛ zaŋ yɛtɔɣ’ kpeeni kam ka a sanna, amaa yɛtɔɣ’ bihi dina, di simdi ka bɛmaŋmaŋ’ baŋ bɛ ni yɛn mal’ li shɛm din’ ni chɛ ka tuma maa niŋ valimbo a sani, ka a mini ba zaa laɣim ʒiri ʒili maa. 23A yi niŋ Naawuni ni zal’ a ni a niŋ shɛli ŋɔ, dindina a wumsim maa ni baligi. Ka niriba ŋɔ zaa ni lab’ bɛ biɛhigu shee ni suhudoo.”
24Ka Musa daa wum o deemba yɛligu maa, ka niŋ o ni daa yɛl’ o shɛm maa zaa. 25Ka Musa daa pii asanza niriba Izraɛlnim’ maa puuni n-zaŋ ba leei niriba maa zuɣulaannima, ka bɛ shɛb’ su niriba tuhilituhili, ka shɛb’ su niriba kɔbigakɔbiga, ka shɛb’ su niriba pihinunu ka shɛb’ mi su niriba piapia fukumsi. 26Ka bɛ daa maani niriba maa yɛla sahakam. Ka bɛ daa zaŋdi yɛtɔɣ’ kpɛma n-kani Musa sanna, amaa yɛtɔɣ’ bihi dina, bɛmaŋmaŋa n-daa maani li.
27Di nyaaŋa ka Musa daa chɛbis’ o deemba maa, ka o lab’ o ya.",https://www.bible.com/bible/2264/EXO.18.DBWDB
YIBU 19,"Izraɛlnim’ be Sinai Zoli gbini
1Izraɛlnim’ ni daa yi Ijipti tiŋgbɔŋ ni maa nyaaŋa gol’ so ŋun pahir’ ata dahin yini dali ka bɛ daa paai Sinai tiŋgban’ nɛli ni. 2Izraɛlnim’ ni daa yiɣisi Rɛfidim chaŋ ti paai Sinai tiŋgban’ nɛli maa ni. Bɛ daa ti bɛ suɣa dɔnila tiŋgban’ nɛli maa ni. Bɛ daa ti bɛ suɣa maa la Sinai Zoli gbini. 3Ka Musa daa du zoli maa zuɣu Naawuni sani.
Ka Yawɛ ti bol’ o zoli maa zuɣu yɛl’ o, “A ni ti yɛn yɛli Yaakubu zuliya bɛn nyɛ Izraɛlnim’ maa shɛm m-bɔŋɔ: 4‘Yi daa nya n ni daa niŋ Ijiptinim’ shɛm la mini n ni daa zaŋ ya tam tɔra kpiŋkpama zuɣu n-zaŋ ya tahi mmaŋmaŋ’ sanna la. 5 Dinzuɣu yi yi ni deei n noli ka gbibi n daalikauli, n ni zaŋ ya leei n dahalali niriba zuliya kam sunsuuni, dama mani n-su dunia zaa. 6 Ka n ti chɛ ka yi leei maligumaaniba ni zuliya kasi.’ A ni yɛn yɛli Izraɛlnim’ maa yɛtɔɣ’ shɛŋa m-bala.” 7Ka Musa daa siɣina, ka boli Izraɛl kpamba na nti yɛli ba Yawɛ ni yɛl’ o ni o yɛli ba yɛtɔɣ’ shɛŋa maa zaa. 8Ka niriba maa zaa daa laɣim garigi yɛli, “Ti ni niŋ Yawɛ ni yɛli ni ti niŋ shɛlikam zaa.” Ka Musa daa zaŋ niriba maa ni yɛli shɛm maa yɛli Yawɛ.
9Ka Yawɛ daa yɛli Musa, “N ni ka a sanna sagban’ tibisili puuni, dina n-ni chɛ ka niriba maa wum n ni tɔɣisir’ a yɛtɔɣa shɛm, ka lan chɛ ka bɛ niŋ a yɛda sahakam.”
Musa ni daa zaŋ niriba maa ni yɛli shɛm zaa yɛli Yawɛ, 10ka Yawɛ daa yɛli Musa, “Cham’ ti yɛli niriba maa ka bɛ mali bɛmaŋa m-be kasi zuŋɔ ni biɛɣuni, ka chɛ ka bɛ paɣi bɛ situra zaa. 11Zaŋ chaŋ dali ka bɛ mali shili, dama dali man’ Yawɛ ni yi Sinai Zoli maa zuɣu siɣina niriba maa zaa ninni. 12 Di simdi ka a daa beei chɛriga gili zoli maa, ka di chɛ ka so baai yaɣ’ li, ka yɛli ba ni so di miri zoli maa gbini bee so ti du li. Ka ŋunkam ti shihi zoli maa, bɛn’ kum’ o. 13So di ti zaŋ o nuu shih’ o, amaa bɛ ti labim’ o kuɣa ku o bee n-to o piɛma ku o. Biŋkɔbigu bee ninsala yi ti shihi li, bɛn’ kum’ o. Ka kikaa yi ti kum pam, di saha bɛn’ dum’ zoli maa zuɣu na.”
14Di saha ka Musa daa siɣi zoli maa zuɣu na nti chɛ ka niriba maa paɣi bɛ situra, ka o mali ba ka bɛ be kasi. 15Ka o daa yɛli ba, “Malimiya shili zaŋ chaŋ dali, so di chɛ ka o mini paɣa dɔni.”
16 Daba ata maa dali asiba, ka saa daa gbaai tahibu, ka nyaɣisira, ka sagban’ tibisili daa be zoli maa zuɣu, ka kika’ titali din yo vuri pam kum, ka niriba bɛn daa be sansani maa ni zaa niŋgbuna sɔhira. 17Di saha ka Musa daa zaŋ niriba maa zaa yi sansani maa ni na ni bɛ ti zani Naawuni tooni, ka bɛ daa kana ti zani zoli maa gbini. 18Ka nyɔhi daa mɔni Sinai Zoli maa zuɣu zaa, dama Yawɛ n-daa siɣi di zuɣu na ni buɣim, ka di nyɔhi maa daa kpuɣi du kaman tampuli zuɣu nyɔhi la, ka zoli maa zaa daa dam pam. 19Ka kikaa maa kumsi vuri daa maan pahi, ka Musa daa tɔɣisi yɛtɔɣa, ka Naawuni garig’ o satahiŋga puuni. 20Ka Yawɛ daa siɣina Sinai Zoli maa kpaakpaanyom ni nti boli Musa du zoli maa kpaakpaanyom maa ni, ka Musa daa du zoli maa zuɣu. 21Ka Yawɛ daa ti yɛli Musa, “Siɣimi ti saɣisi niriba maa, di yi pa lala bɛ ni kab’ kana ni bɛ ti nya man’ Yawɛ, ka bɛ pam ni kpi. 22Chɛ ka maligumaaniba bɛn miri ma na ŋɔ gba mali bɛmaŋa m-be kasi, di yi pa lala, man’ Yawɛ suhu ni yiɣisi bahi bɛ zuɣu.”
23Ka Musa daa yɛli Yawɛ, “Niriba maa ku tooi du Sinai Zoli ŋɔ na, dama nyin’ maŋmaŋ’ daa yɛli ti ni m beemi chɛriga gil’ li, ka mal’ li ka di be kasi.”
24Ka Yawɛ daa yɛl’ o, “Siɣimi ti zaŋ Aduna pah’ amaŋ’ zuɣu duna, amaa di chɛ ka maligumaaniba mini niriba maa kab’ ka man’ Yawɛ sanna, ka n suhu ti yiɣisi bahi bɛ zuɣu.” 25Di saha ka Musa daa siɣi niriba maa sani nti zaŋ li yɛli ba.",https://www.bible.com/bible/2264/EXO.19.DBWDB
YIBU 20,"Naawuni zaligu pia yɛla
(Zaligu Teebu 5.1-21)
1Ka Naawuni daa tɔɣisi yɛtɔɣa ŋɔ zaa yɛli, 2“Man’ Yawɛ ŋun nyɛ yi Naawuni ŋɔ n-daa yihi ya Ijipti tiŋgbɔŋ ni na, ka yihi ya dabitim bandi ni.
3“Miriya ka yi jɛm wun’ shɛŋa pahi n zuɣu.
4 “Miriya ka yi mali binnani zali bee m-mali binshɛli ŋ-ŋmahindi binshɛli din be zuɣusaa bee tiŋgbani puuni bee binshɛli din be kom puuni. 5 Miriya ka yi damdi binyɛra maa tooni bee n-jɛm binyɛra maa, dama man’ Yawɛ ŋun nyɛ yi Naawuni ŋɔ nyɛla ŋun zabiri nyuli, ka darigiri bihi tibili bɛ banim’ mini bɛ manim’ bɛn je ma taali zuɣu hal zaŋ tabili bɛ yaantibichɛhi gba. 6Amaa n wuhiri n yurilim ni galisi shɛm niriba tusatusa bɛn yuri ma ka doli n zaligunim’ sani.
7 “Miriya ka yi booni man’ Yawɛ ŋun nyɛ yi Naawuni ŋɔ yuli yoliyoli, dama ŋunkam booni man’ Yawɛ yuli yoliyoli mali taali man’ Yawɛ sani.
8 Teemiya Vuhim Dabisili yɛla, ka chɛ ka di nyɛ dabisili kasi. 9 Zaŋmiya daba ayɔbu n-tum yi tuma, 10amaa dabisi’ shɛli din pahir’ ayopɔin nyɛla Yawɛ ŋun nyɛ yi Naawuni ŋɔ Vuhim Dabisili. Dindali maa di bi simdi ka yi tum tuma, yi bidibisi mini yi bipuɣinsi ni yi tumtumdi’ dɔbba ni paɣiba zaa zaŋ tabili yi biŋkɔbiri hal saan’ so ŋun be yi yiŋ’ gba di tum tuma dindali maa. 11 Dama daba ayɔbu ka man’ Yawɛ daa zaŋ nam zuɣusaa mini dunia ni teeku ni binshɛɣukam zaa din be di ni, ka daa vuhi daba ayopɔin dali. Lala zuɣu man’ Yawɛ niŋla alibarika niŋ di ni, ka zaŋ li leei dabisili kasi.
12 Timiya yi banim’ mini yi manim’ jilima din ni chɛ ka yi mali nyɛvili wɔɣinli m-be Yawɛ ŋun nyɛ yi Naawuni ŋɔ ni zaŋ tiŋgbɔn shɛli tin ya ŋɔ ni.
13 “Miriya ka yi ku ninsala.
14 “Miriya ka yi niŋ zina.
15 “Miriya ka yi zu.
16 “Miriya ka yi di ʒiri shɛhira n-jɛndi yi kpee.
17 “Miriya ka yi chɛ ka yi kɔre kpe yi kpee yili ni. Miriya ka yi mi chɛ ka yi kɔre kpe yi kpee paɣa ni bee o tumtumdi’ dɔbba bee o tumtumdi’ paɣiba ni bee o naɣilalantabili ni bee o buŋ’ ni bee n-chɛ ka yi kɔre kpe yi kpee binshɛli ni.”
Dabiɛm gbahi niriba maa
(Zaligu Teebu 5.22-33)
18 Niriba maa ni daa wum saa tahibu mini kikaa maa kumsi, ka nya saa nyaɣisibu mini nyɔhi ni mɔni zoli maa zuɣu shɛm maa, ka dabiɛm gbahi ba ka bɛ niŋgbuna sɔhira, ka bɛ daa kaɣi ʒe kpaŋ’ ha 19ka yɛli Musa, “Amaŋmaŋ’ tɔɣisim ti yɛtɔɣa ka ti wumda, amaa di lan chɛ ka Naawuni tɔɣisi ti yɛtɔɣa, di yi nyɛ lala ti ni kpi.”
20Ka Musa daa yɛli niriba maa, “Di zɔriya dabiɛm, dama Naawuni kamina ni o ti zahim ya, dina n-nyɛ ni o chɛ ka dabiɛm be yi suhuri ni ka yi ku tum alahichi.” 21Ka niriba maa daa na kul kaɣ’ ʒe kpaŋ’ maa, ka Musa daa chaŋ miri Naawuni ni daa be sagban’ sabili shɛli ni maa.
Sara maligu bimbina zaligunima
22Ka Yawɛ daa yɛli Musa, “A ni yɛn yɛli Izraɛlnim’ maa shɛm m-bɔŋɔ, ‘Yi nya n ni tɔɣisi ya yɛtɔɣa alizanda ni na shɛm. 23Di bi simdi ka yi ti zaŋ anzinfa mali wuni pahi n zuɣu bee n-zaŋ salima mali wuni zali yi sani. 24Zaŋmiya taŋkpaɣu me sara maligu bimbini ti ma, ka maani yi ni yɛn zaŋ sara shɛli nyo buɣim mini yi suhudoo sara di zuɣu, dina n-nyɛ yi biŋkɔbbaligu mini yi niɣi; ka n ni chɛ ka n yuli yɛla teebu be luɣ’ shɛlikam zaa, n ni ka nimaani na ti niŋ alibarika niŋ yi ni. 25 Ka yi yi yɛn zaŋ kuɣa me sara maligu bimbini ti ma, yin’ di zaŋya kuɣ’ kpɛra me li, dama yi yi zaŋ chiriga shihi kuɣ’ shɛli, di ni leei kuɣ’ shɛli din mali daɣiri. 26Miriya ka yi me napɔna dubu shee n-zali n sara maligu bimbini gbini n-dur’ li din ni chɛ ka so nya yi zaɣim.’ ”",https://www.bible.com/bible/2264/EXO.20.DBWDB
YIBU 21,"Bɛ ni yɛn niŋdi daba shɛm
(Zaligu Teebu 15.12-18)
1Pumpɔŋɔ a ni yɛn zaŋ zaligu shɛŋa ti Izraɛlnima m-bɔŋɔ, 2“Yi yi da Yɛhudia nira ka o leei dabili, o ni tum yi tuma yuma ayɔbu, ka yuun’ shɛli din pahir’ ayopɔin ni, di simdi ka yi chɛ ka o chaŋ yoli, ka ku yo shɛli. 3O yi daa kala o zaɣ’ zaŋli na, di simdi ka o lan chaŋ o zaɣ’ zaŋli. Ka di yi nyɛla o min’ o paɣa n-daa kana, dindina di simdi ka o min’ o paɣa maa zaa lan chaŋ. 4Ka ŋun su o maa yi daa bo paɣ’ ti o, ka paɣ’ maa dɔɣi bihi, di saha paɣ’ maa min’ o bihi maa bɛn’ ni kpalim o dana maa sani, ka chɛ ka o kɔŋko chaŋ. 5Amaa dabili maa yi zani yim yɛli, ‘N yuri n dana maa mini m paɣa ni m bihi, dinzuɣu n ku chaŋ,’ 6 dindina o dana maa ŋun zaŋm’ o chaŋ Naawuni sani nti zaŋ o zali baɣili dunoli bee duno’ paɣirili, ka zaŋ peenkpaa chib’ o tibili voli, ka o leeg’ o dabili hal ni o nyɛvili tariga.
7“Ka so yi zaŋ o bipuɣiŋga kɔhi ka o leei dabili, di bi simdi ka o ti chaŋ kaman dɔbba ni chani shɛm. 8So yi da o ni o zaŋ o leeg’ o paɣa, ka o nini ti bi lan tiɣ’ o, di saha o ni tooi chɛ ka paɣ’ maa yiŋnim’ yo o zuɣu ka deeg’ o. Di bi simdi ka o zaŋ o tom kɔhi tinzunnim’ zuɣu, dama o pun niŋ o din bi tuhi. 9Ka o yi zaŋ o ti o bidibiga ni o niŋ o paɣa, di simdi ka o gbib’ o kaman o bipuɣiŋga la. 10Ka o yi ti kpuɣi paɣ’ so pah’ o zuɣu, di bi simdi ka o filim’ o bindirigu bee situra bee n-zaɣis’ o min’ o dɔnibu. 11O yi bi niŋ bini ata ŋɔ ti o, dindina paɣ’ maa ŋun’ yim’ chaŋ yoli, ka di yo shɛli.”
Duŋ taabu zaligu
12 “Ŋunkam ŋme n-ku nira, bɛn’ kum o gba. 13 Amaa di yi pala o pun lomi ni o ku o, ka di nyɛla Naawuni n-chɛ ka di niŋ, dindina n ni wuhi ya luɣ’ shɛli zali ka ŋun ku nir’ maa zo n-kuli nimaani. 14Amaa nir’ yi yuri ka ku o kpee, yin’ zaŋmiya dilana sara maligu bimbini gbini n-yi kpaŋ’ ti ku o.
15“Ŋunkam ŋme o ba bee o ma, bɛn’ kum’ o.
16 “Ŋunkam zu ninsal’ ti kɔhi bee n-na gbib’ o ka bɛ gbaag’ o, bɛn’ kum’ o.
17 “Ŋunkam tu o ba bee o ma, bɛn’ kum’ o.
18“Niriba yi zabira, ka yino ti zaŋ kuɣili lab’ o kpee bee n-kpilim o nuu ŋme o kpee, ka o nya daŋa ka bi kpi, amaa ka lee dɔni, 19o yi ti nya alaafee n-yiɣisi kpuɣi jaaŋgbee chana, di saha ŋun daa ŋme o maa lan ka taali, amaa di lee simdi ka ŋun daa ŋme o maa yo o ni saɣim o saha shɛli maa samli, ka lih’ o hal ka o ti kpaŋ zaa.
20“Ka so yi zaŋ jaaŋgbee ŋme o dabipaɣ’ bee dabidoo ka o kpi o nuu ni, bɛn’ darigim’ o tibili. 21Amaa biɛɣu yi neei bee di yi niŋ daba ayi ka dabili maa kpaŋ, di bi simdi ni bɛ darig’ o tibili dama ŋuna n-su dabili maa.
22“Dɔbba yi zabira nti zaŋ ŋme paɣ’ puulana, ka paɣ’ puulan’ maa zaŋ bahi, amaa ka mali alaafee, di simdi ka bɛ zali ŋun ŋme o maa samli kaman paɣ’ maa yidan’ ni bɔr’ shɛm, ka o yo li kaman sariakaritiba ni wuhi shɛm. 23Amaa paɣ’ maa yi nyala daŋa, dindina yin’ doliya zaligu shɛli din wuhiri ni nyɛvili la nyɛvili, 24 nini la nini, nyini la nyini, nuu la nuu, gbali la gbali, 25buɣim dibu la buɣim dibu, daŋ’ la daŋa, fiɛb’ bɔba la fiɛb’ bɔba la n-darigi dilan’ tibili. 26Nir’ yi ŋme o dabipaɣ’ bee o dabidoo nimbila ka di saɣim, ŋun’ chɛ ka dabili maa chaŋ yoli, o nimbil’ maa zuɣu. 27O mi yi ŋme n-vuɣ’ o dabipaɣ’ bee o dabidoo nyini, ŋun chɛ ka dabili maa chaŋ yoli, o nyini maa zuɣu.”
Bɛn mali biŋkɔbiri talahi tuma
28“Nahu yi ʒe n-ku doo bee paɣa, bɛn’ labimi nahu maa kuɣa ku o, ka di bi simdi ka so ŋubi nahu maa nimdi, ka nahu maa lana ku mali taali. 29Amaa nahu maa yi pun ʒiɛri niriba ka bɛ yɛl’ o lana ka o bi niŋ o fukumsi, ka chɛ ka o ti ʒe n-ku doo bee paɣa, di simdi ka bɛ labi nahu maa kuɣa ku o, ka ku nahu maa lan’ gba. 30Ka bɛ yi wuh’ o la samli, di simdi ka o yo bɛ ni wuh’ o sam’ shɛli maa zaa o nyɛvili tiligibu zuɣu. 31Nahu yi ʒe n-ku so bidibiga bee o bipuɣiŋga yin’ doliya zaligu ŋɔ. 32Nahu yi ʒe n-ku so dabidoo bee dabipaɣa, di simdi ka nahu maa lan’ yo dabili maa lana anzinfa laɣibaligu pihita, ka chɛ ka bɛ labi nahu maa kuɣa ku o.
33“So yi chɛ bɔɣili yali bee so yi gbi bɔɣili ka bi ŋari li, ka nahu bee buŋ’ lu di puuni kpi, 34bɔɣili maa lan’ ni yo samli. Di simdi ka o yo biŋkɔbigu maa lana, ka zaŋ biŋkɔb’ kpiŋ maa. 35So nahu yi ʒe n-ti o kpee nahu daŋa ka o kpi, bɛn’ kɔhimi naɣ’ nɛɔŋ maa m-pirigi liɣiri maa ti taba, ka lan pirigi naɣ’ kpiŋ maa gba ti taba. 36Ka niriba yi mi ni nahu maa pun ʒiɛrila o taba ka o lan’ maa bi lɔr’ o zaana, dindina o ni bo nahu yo nahu maa zuɣu, ka zaŋ naɣ’ kpiŋ maa.”",https://www.bible.com/bible/2264/EXO.21.DBWDB
YIBU 22,"Samli yɔbu zaligu
1“Nir’ yi zu nahu bee piɛɣu nti kɔhi bee nti kɔrigi, di simdi ka o yo niɣ’ anu naɣ’ yino maa zuɣu, ka yo piɛr’ anahi piɛ’ yino maa zuɣu. Di simdi ka o yo di samli maa, ka o yi ka binshɛli din ni yo samli maa, dindina bɛn’ kɔhim’ o n-yo o zubu maa samli. 2-4Ka o ni zu biŋkɔb’ so maa yi na ne m-be o sani, di yi nyɛla nahu bee buŋa bee piɛɣu, dindina di simdi ka o yo biŋkɔbir’ ayi zaɣ’ yino kam zuɣu.
“Ka tayiɣ’ yi kabiri so yiŋ’ dunoli yuŋ ni o kpe, ka bɛ nya o n-ŋme n-ku o, dindina o ʒim yihibu ka taali, amaa di yi nyɛla wuntaŋ’ puhibu nyaaŋa, dindina o ʒim yihibu mali taali.
5“So yi chɛ ka o biŋkɔbiri ŋub’ so puu ni binyɛra bee o wain tihi puu bee n-chɛ o biŋkɔbigu bahi ka o chaŋ so puu ni nti ŋub’ o bindira, di simdi ka dilan’ zaŋ o puu ni bindira din niŋ viɛnyɛliŋga bee o wain tihi din wali viɛnyɛliŋga yo di samli.
6“So yi mali buɣim ka di looi mɔɣu n-chaŋ ti di bɛ ni chɛ bindir’ shɛŋa sɔŋ bee bɛ ni na bi chɛ bindir’ shɛŋa bee n-di so puu zaa, di simdi ni ŋun mali buɣim maa yo di zuɣu zaa.
7“So yi zaŋ liɣiri bee binshɛli nti puh’ o kpee sɔŋbu, ka bɛ zu bini maa dilan’ yiŋa, ka bɛ gbaai tayiɣ’ maa, di simdi ka tayiɣ’ maa yo bini maa zuɣu ʒii buyi. 8Ka bɛ yi bi gbaai tayiɣ’ maa, dindina di simdi ka yili maa lana chaŋ Naawuni sani nti wuhi kaman o nuu tim o kpee maa daazichi maa ni bee di bi tim.
9“Dama naŋgbankpeeni kam zaa puuni, di yi nyɛla nahu bee buŋa bee piɛɣu bee situra bee binshɛli din bɔrigi yɛla, ka yino yɛli, ‘Di nyɛla n dini.’ Di dihi tabili nyɛla, bɛ niriba ayi maa bɛn’ zaŋmi bɛ yɛtɔɣa maa chaŋ Naawuni sani, Naawuni yi ti yɛli ni so ka yɛlimaŋli, dilan’ ni yo o kpee maa bini maa ʒii buyi zuɣu.
10“So yi zaŋ o buŋa bee o nahu bee o piɛɣu bee o biŋkɔb’ so ti o kpee ni o zali, ka biŋkɔbigu maa ti kpi bee n-nya daŋa bee bɛ taɣ’ o pah’ o tab’ ni chaŋ ka so bi nya o, 11dindina di simdi ka bɛ niriba ayi maa chaŋ Yawɛ sani, ka o ti po pɔri wuhi ni o nuu bi tim o kpee maa azichi maa ni, ka di simdi ni biŋkɔbigu maa lan’ saɣi pɔri maa, ka samli yɔbu lan kani. 12Amaa di yi nyɛla bɛ zula biŋkɔbigu maa dilan’ sani, dindina di simdi ni o yo o zuɣu. 13Ka mɔɣu ni biŋkɔbiri yi gbaai biŋkɔbigu maa, di simdi ka o zaŋ o chɛra na ti wuhi shɛhira, ka di bi simdi ni o yo mɔɣu ni biŋkɔbiri ni gbaai biŋkɔb’ so maa zuɣu.
14“Ka so yi paŋ biŋkɔbigu o kpee sani, ka biŋkɔbigu maa ti kpi bee n-nya daŋa, ka bindana maa kani, di simdi ka ŋun paŋ o maa yo o samli zaa; 15ka bindana maa yi beni, dindina samli yɔbu kani; ka di yi nyɛla o haayila biŋkɔbigu maa, dindina haayibu liɣiri maa ni zani biŋkɔbigu maa zaani.”
Ninsalitali biɛhigu mini Adiini zaligunima
16 “Do’ so yi niŋ marisamarisa n-zaŋ paɣipiɛl’ so bɛ ni bi zaŋ ti doo dɔni, di simdi ka o yo paɣ’ maa paɣibɔr’ liɣiri zaa, ka kpuɣ’ o niŋ o paɣa.”
17“Amaa paɣ’ maa ba yi zaɣisi zaa ni o ku zaŋ o bia maa ti doo maa, di simdi ka doo maa yo paɣipiɛliga bɔbu liɣiri ti paɣ’ maa ba.”
18 “Paɣ’ kam ŋun nyɛ sɔnya, yin’ kum’ o.
19 “Ŋunkam chɛ ka o mini biŋkɔbigu dɔni, yin’ kum’ o.
20 “Ŋunkam mali maligu ti buɣili ka pa ni Yawɛ kɔŋko, yin’ kum dilana.
21 “Miriya ka yi niŋ sana zaɣ’ biɛɣu bee n-niŋ o fitiina, dama yi gba daa nyɛla saamba be Ijipti tiŋgbɔŋ ni. 22Di niŋdiya pakoli kam bee kpibiga alaka. 23Dama yi yi niŋdi ba alaka ka bɛ fabili niŋ ma, biɛhiŋ kani, n ni gbilisi tibili wum bɛ fabila maa, 24ka chɛ ka n suhu yiɣisi bahi yi zuɣu, ka n chɛ ka bɛ zaŋ takɔbi kun ya, ka yi paɣiba kpalim pakoya, ka yi bihi gba leei kpibisi.
25 “Yi yi zaŋ liɣiri paŋ n niriba bɛn be yi ni ŋɔ nandaan’ so, yin’ di zaŋ yimaŋ’ leeg’ o sandihiriba, yi mi miriya ka yi chɛ ka o niŋ ya nyɔri di zuɣu. 26 Ka yi yi deei so chinchini sɔŋ pɔi ka naanyi zaŋ o ni bɔr’ shɛli paŋ o, yin’ labisim li ti o pɔi ka wuntaŋ’ naanyi lu, 27dama di kɔŋko n-nyɛ o ni mali shɛli pinda, ka bɔ ka o ti yɛn zaŋ pili gbihi? O yi fabili niŋ ma, n ni wum o fabila maa, dama n nyɛla nambɔzɔra.
28 “Miriya ka yi yɛli Naawuni yɛtɔɣ’ yoya bee n-tu yi niriba toondana.
29“Zaŋmiya yi puu ni bindir’ tuuli mini yi puu ni tiwala kom na ti ti ma di tibu saha, ka di niŋya zinchili.
“Zaŋmiya yi bidib’ tuuli kam ti ma. 30Lala ka di lan simdi ni yi zaŋ yi naɣilabil’ tuuli bee yi biŋkɔbbaligu bi’ tuuli kam ti ma. O ni be o ma sani daba ayopɔin, ka dabisi’ shɛli din pahir’ anii dali, di simdi ka yi zaŋ o ti ma.
31 “Yi nyɛla ninvuɣ’ gahinda, ninvuɣ’ shɛb’ bɛn be kasi n sani. Miriya ka yi ŋubi mɔɣu ni biŋkɔbiri ni ku binshɛli, di simdi ni yi zaŋ li tila bahi.”",https://www.bible.com/bible/2264/EXO.22.DBWDB
YIBU 23,"Nimmaŋtali mini biɛrisuntali
1 “Miriya ka yi zaŋ ʒiri yɛtɔɣa moli gili. Miriya ka yi zaŋ yi noli naai ninvuɣ’ biɛɣu m-pah’ o zuɣu di shɛhira kpɛma. 2Miriya ka yi pahi ninvuɣ’ bɔbigu zuɣu tum tuumbiɛɣu bee m-pahi bɛ zuɣu bɛ ʒiri shɛhira dibu ni 3 bee n-zo nandan’ nambɔɣu o saria karibu ni o ni nyɛ nandan’ zuɣu.
4 “Yi dim’ nahu bee o buŋ’ yi chihi chani ka yi nya o, yin’ taɣim’ o labisi ti ti o. 5Yi yi nya ka ʒili marigi yi dim’ buŋ’ sɔŋ tiŋa, yin’ di chɛ o mini ʒili maa sɔŋ, amaa yin’ sɔŋm’ o yiɣisi buŋ’ maa zali.
6 “Miriya ka yi mɔŋ nandaamba yɛlimaŋli bɛ saria karibu ni. 7Zomiya yi ʒiri ŋmabu ni, yi mi miriya ka yi ku ninvuɣ’ so ŋun mali yɛlimaŋli ka nyɛ ŋun ka taali, dama m pala ŋun ni chɛ ninvuɣ’ so ŋun tum taali. 8Miriya ka yi deeri birapu, dama birapu deebu zomdila niriba nina ka bɛ ŋariti bɛn mali yɛlimaŋli.
9 “Miriya ka yi muɣisi sana, dama yi mi sana suhu ni be shɛm, dama yi gba daa nyɛla saamba Ijipti tiŋgbɔŋ ni.
Yuun’ shɛli din pahir’ ayopɔin mini dabisi’ shɛli din pahir’ ayopɔin
10 “Di simdi ni yi ko yi gbansɔri yuma ayɔbu n-kpuɣi di daatam, 11amaa yuun’ shɛli din pahir’ ayopɔin ni, di simdi ni yi chɛ li ka di dɔni vuhi, ka yi ni ninvuɣ’ shɛb’ bɛn nyɛ nandaamba la mi nya bindirigu di ni di, ka bɛ yi chɛ shɛli bahi mɔɣu ni biŋkɔbiri mi ni di li. Di simdi ni yi niŋ yi wain tihi puri mini olivi tihi puri gba lala.
12 “Tummiya tuma daba ayɔbu, amaa dabisi’ shɛli din pahir’ ayopɔin la dali, yin’ vuhimiya, ka chɛ ka yi niɣi mini yi bunsi ni bɛ ni dɔɣi dab’ shɛb’ yi yinsi ni saamba bɛn be yi sani zaa vuhi dindali maa.
13“Wummiya n ni yɛr’ ya shɛm ŋɔ zaa viɛnyɛliŋga. Miriya ka yi ti boli buɣili yuli n-jɛm li bee n-chɛ ka so wum lala yɛtɔɣa yi noya ni.”
Chu’ kara ata puhibu
(Yibu 34.18-26; Zaligu Teebu 16.1-17)
14“Puhimiya n churi siɣimsiɣim buta yuuni puuni. 15 Di simdi ni yi puhiri Bɔrɔbɔro Din ka Dabindi Chuɣu kaman n ni daa zali ya shɛm la. Ŋubimiya bɔrɔbɔro din ka dabindi daba ayopɔin Abib goli puuni, dama goli maa ni ka yi daa yi Ijipti na. Di bi simdi ni so ka n sanna ni nu’ zaŋa.
16 “Puhimiya yi ni biri bindir’ shɛŋa din daŋ niŋbu kpuɣibu chuɣu.
“Yuuni yi ti giligi ka yi kpuɣi yi puri atam zaa naai, yin’ puhimiya yi puri atam kpuɣibu chuɣu. 17Di simdi ka yi dɔbba zaa laɣindi Yawɛ ŋun nyɛ yi Duuma ŋɔ tooni buta yuuni puuni.
18“Di bi simdi ka yi zaŋ bɔrɔbɔro din mali dabindi pahi biŋkɔbigu ʒim zuɣu m-mali sara ti ma bee n-chɛ ka yi ni zaŋ biŋkɔb’ so mali sara biŋkpam zani hal ka biɛɣu ti neei.
19 “Zaŋmiya yi puri ni bindir’ daŋda din viɛla n-ka Yawɛ ŋun nyɛ yi Naawuni ŋɔ jɛmbu duu na.
“Miriya ka yi zaŋ bubil’ bee piɛbil’ ma bihim duɣ’ o.”
Alikaulinim’ mini Wuhibu
20“N ni tim malaika na ka o ti be yi tooni n-guli ya yi chandi maa ni hal ti zaŋ ya paai n ni mali luɣ’ shɛli zali ya la ni. 21Gbilisimiya tibili n-wumm’ o yɛligu ka di zaɣisiy’ o noli, dama yi yi birigi, o ku chɛ yi taali, dama n yuli be o ni. 22Amaa yi yi gbilisi tibili viɛnyɛliŋga n-wum o yɛligu ka niŋ n ni yɛli ya ni yi niŋ shɛlikam zaa, dindina n ni zaŋ yi dimnim’ leei n dimnima, ka tuhi bɛn tuhiri ya. 23M malaika maa yi ti gari tooni n-zaŋ ya tahi Amɔrinim’ mini Hitinim’ ni Pɛrizinim’ ni Keenannim’ ni Hivinim’ ni Jɛbusinim’ tiŋgbɔŋ ni, ka n ti ku ba ka chɛ ka yi ʒini nimaani, 24yin’ miriya ka yi ti gbani bɛ buɣa la tooni bee n-jɛm ba bee n-tum kaman bɛ ni tumdi shɛm, amaa ti daamiya bɛ buɣa maa zaa luhi, ka wurim bɛ ni me buɣa maa binwɔɣil’ shɛŋa zaa zali. 25Yi yi jɛmdi man’ Yawɛ ŋun nyɛ yi Naawuni ŋɔ, n ni niŋ alibarika niŋ yi bindira mini yi kom ni, ka yihi dɔriti balibu kam yi kɔbili ni. 26Paɣipuulan’ ti ku zaŋ bahi, ka paɣiŋoo mi ti ku be yi tiŋgbɔŋ ni. N ni tin ya nyɛvili wɔɣila.
27“N ni chɛ ka dabiɛm gbaai yi mini ninvuɣ’ shɛb’ bɛnkam yɛn tuhi, ka bɛ birim, ka chɛ ka yi dimnim’ ŋmaligi guui ka chɛn ya. 28N ni chɛ ka tabilakpihi daŋ yi tooni nti dim kari Hivinim’ mini Keenannim’ ni Hitinima ka chɛ soli tin ya. 29M bi yɛn kari ba yuun’ yini puuni, ka tiŋgbani maa doya yoli, ka mɔɣu ni biŋkɔbiri yɛligi nti muɣisi ya. 30N kul yɛn kariti ba la biɛlabiɛla hal ka yi daadam biɛligu ti nabi n-su tiŋgbɔŋ maa zaa. 31Ka n ni zali yi tiŋgbɔŋ tariga la Teeku Ʒiɛɣu noli zaŋ hal ni Filistianim’ Teeku noli, ka lan zaŋ tiŋgban’ nɛli ni hal ni Yufretiiz Mɔɣili noli tariga. Dama n ni ti zaŋ di niriba maa niŋ yi nuu ni, ka yi kari ba. 32Miriya ka yi ti chɛ ka yi mini ba lo alikauli bee n-lo bɛ buɣa la alikauli. 33Di bi simdi ka bɛ ti be yi tiŋgbɔŋ ni, di yi pa lala, bɛ ni chɛ ka yi tum alahichi zaŋ chaŋ n sani, dama yi yi ti jɛm bɛ buɣa maa, di ni leei tɔna gbahi ya.”",https://www.bible.com/bible/2264/EXO.23.DBWDB
YIBU 24,"Alikauli dalinli dihi tabili
1Ka Yawɛ daa yɛli Musa, “A mini Aduna ni Nadab ni Abihu ni Izraɛl kpamba pisopɔin dumiya zoli ŋɔ n-ka n sanna nti zani kpaŋ’ jɛm ma. 2Nyin’ Musa kɔŋko n-ni miri man’ Yawɛ; bɛ ni so di ti mirina; niriba maa di pah’ a zuɣu du na.”
3Ka Musa daa kana ti yɛli niriba maa Yawɛ ni yɛli shɛm min’ o ni zali shɛm zaa, ka niriba maa zaa daa laɣim garigi yɛli, “Yawɛ ni yɛli ni ti niŋmi shɛlikam zaa, ti ni niŋ li.” 4Ka Musa daa sabi Yawɛ yɛligu maa zaa sɔŋ, ka daa ti daŋ yiɣisibu asiba me sara maligu bimbini zali zoli maa gbini, ka sa bin’ wɔɣila pinaayi ka di zani Izraɛl zuliya pinaayi la zaani. 5Ka o daa tim Izraɛl nachimba ka bɛ chaŋ ti mali bɛ ni zaŋdi sara shɛli nyɔri buɣim la, ka daa kɔri naɣilahi mali suhudoo sara maligu ti Yawɛ. 6Ka Musa daa taɣi ʒim maa pirigili niŋ taha ni zali, ka zaŋ di pirigili din kpalim maa kpaai vie sara maligu bimbini maa. 7Di nyaaŋa ka o daa zaŋ alikauli zaligu kundi la na ti karim li ka niriba maa wum ka yɛli, “Yawɛ ni yɛli ni ti niŋmi shɛlikam zaa, ti ni niŋ li, ka deeg’ o noli.”
8 Ka Musa daa zaŋ ʒim maa mihi niriba maa ka yɛli, “Nyamiya, Yawɛ ni lɔn ya alikauli shɛl’ la ʒim, di nyɛla din doli o ni yɛli ya yɛtɔɣ’ shɛŋa maa zaa.”
9Di nyaaŋa ka Musa mini Aduna ni Nadab ni Abihu ni Izraɛl kpamba pisopɔin maa daa du zoli maa zuɣu 10nti nya Izraɛlnim’ Naawuni maa, ka o naba tiŋli daa ŋmanila bɛ zaŋla bɛ ni booni kuɣ’ shɛŋa safaya la mal’ li. Di daa kul nɛmi kaman sagbana ni yi kani ka zuɣusaa ne shɛm la. 11Naawuni daa bi ku Izraɛl ninvuɣ’ zuɣuri maa, ka bɛ daa nya o, ka di ka nyu.
Musa be Sinai Zoli zuɣu
12Ka Yawɛ daa yɛli Musa, “Dum’ zoli maa ka n sanna nti guhiri nimaani, ka n zaŋ n ni sabi n zaligunim’ niŋ kuɣ’ parilan’ shɛŋa ni niriba maa wuhibu zuɣu la ti a.” 13Di saha ka Musa min’ o sɔŋda Jɔshua daa lu soli, ka Musa daa du Naawuni zoli maa zuɣu. 14Ka Musa daa yɛli kpamba maa, “Yinim’ kpalimmiya be kpe n-guhi ti hal ka ti ti lab’ yi sanna. Aduna mini Hur be yi sani, ka ŋunkam mali yɛl’ shɛli, ŋun’ cham’ bɛ sani.”
15Di saha ka Musa daa du Zoli maa zuɣu, ka sagbani limsi li. 16Ka Yawɛ jilima daa siɣi Sinai Zoli maa zuɣu na, ka sagbani maa daa limsi li hal ni daba ayɔbu; dabisi’ shɛli din pahir’ ayopɔin dali, ka o daa boli Musa sagbani maa ni. 17Yawɛ jilima maa daa ŋmanila buɣim diri zoli maa zuɣu Izraɛlnim’ sani. 18 Ka Musa daa kpe sagbani maa ni n-du zoli maa zuɣu. Musa daa be zoli maa zuɣu la wuntaŋ’ ni mini yuŋ biɛɣu pihinahi.",https://www.bible.com/bible/2264/EXO.24.DBWDB
YIBU 25,"Yawɛ biɛhigu shee suɣili pina yɛla
(Yibu 35.4-9)
1Yawɛ daa yɛli Musa, 2“Yɛlim’ Izraɛlnim’ ni bɛ zaŋm’ pina ti ma. Ŋunkam suhu yu ni o ti pini, nyin’ deem’ li ti ma. 3A ni yɛn deei pin’ shɛŋa bɛ sani m-bɔŋɔ: Salima mini anzinfa ni daanya 4ni gali sabilifaa ni gali ʒiɛkpeein ni gali ʒiɛkpain ni tan’ piɛl’ viɛlli ni buhi kɔbiri 5ni piɛlahi gbana din niŋ moonsi ni teeku ni biŋkɔb’ bal’ shɛb’ gbana ni gɔpiɛliga dari 6ni firila kpam ni tulaale shɛli bɛ ni zaŋdi maani kpa’ shɛli din boori bahiri niriba zuɣu mini tulaale zim din nyom viɛla 7ni oniɣisi kuɣa ni kuɣ’ shɛŋa din ni niŋ pa binyɛribil’ din yɛri pari zuɣusaa la zuɣu mini nyolɔrigu la zuɣu. 8Chɛ ka bɛ me luɣ’ kasi shee ti ma din ni chɛ ka m be bɛ sani. 9Malimiya m biɛhigu shee mini di puuni nɛma ka di be kaman n ni yɛn wuh’ a ka yi mal’ li shɛm.”
Alikauli Adaka malibu
(Yibu 37.1-9)
10“Zaŋmiya gɔpiɛliga dari mali adaka, ka di wɔɣilim nyɛ sɛntimita kɔbiga ni pia, ka di yɛliŋ nyɛ sɛntimita pihiyɔbunaayɔbu, ka di dubu gba nyɛ sɛntimita pihiyɔbunaayɔbu. 11Ka yi niŋ salima alali niŋ di puuni mini di nyaaŋa zaa, ka niŋ salima kɔɣili li gili. 12Malimiya salima bansi anahi n-zaŋ niŋ di naba anahi ni, yaɣ’ yini bans’ ayi yaɣ’ din’ la mi bansi ayi, 13Zaŋmiya gɔpiɛliga dari mali dapuhi, ka salima pa di zuɣu. 14Ka yi ti zaŋ dapuhi maa tu bansi din be adaka maa luɣa ni la ni n-kpuɣiri li. 15Di simdi ka dari maa ti kpalim be adaka maa bansi maa ni, di ti yihiya li. 16Ka a ti zaŋ n ni yɛn zaŋ alikauli shɛli ti a ŋɔ niŋ adaka maa puuni.
17 “Di saha ka a zaŋ salima alali m-mali di yɔrigu, ka di wɔɣilim nyɛ sɛntimita kɔbiga ni pia, ka di yɛliŋ mi nyɛ sɛntimita pihiyɔbunaayɔbu. 18Ka a ti chɛ ka bɛ zaŋ matarika n-kuri chɛrubinim’ ayi n-zaŋ ba tam di yɔrigu maa tarisi yaɣ’ ayi zuɣu. 19Chɛ ka chɛrubi yino be di yɔrigu maa tariga yaɣ’ yini polo, ka yino la mi be di tariga yaɣ’ din’ la polo. Chɛrubinim’ mini yɔrigu maa ni ti nyɛla bin’ yini di yaɣa maa zaa. 20Ka chɛrubinim’ maa kpiŋkpama ti yirigi zuɣusaa, ka di mahim luri yɔrigu maa zuɣu, ka bɛ nina kpa taba. Yɔrigu maa polo ka bɛ nina ti yɛn kpa. 21Ka a ti zaŋ n ni yɛn sabi alikauli shɛli ti a la niŋ adaka maa puuni, ka zaŋ di yɔrigu maa yo di noli. 22Ka n ti ka a sanna nimaani, chɛrubinim’ ayi bɛn be Alikauli Adaka yɔrigu maa zuɣu la sunsuuni nti tɔɣis’ a n ni yɛn zaŋ zaligu shɛŋa zaa ti a ka a ti Izraɛlnim’ maa yɛtɔɣa.”
Bɔrɔbɔro shɛli bɛ ni zaŋdi maani sara tiri Naawuni teebuli
(Yibu 37.10-16)
23“Zaŋmi gɔpiɛliga dari mali teebuli ka di wɔɣilim nyɛ sɛntimita pihinii ni anii, ka di yɛliŋ nyɛ sɛntimita pihinahinaanahi, ka di dubu mi nyɛ sɛntimita pihiyɔbunaayɔbu. 24Ka a niŋ salima alali pa di zuɣu, ka niŋ salima kɔɣili li gili, 25ka mali naŋgbaŋkuɣila ka di yɛliŋ nyɛ milimita pisopɔinnaanu niŋ li, ka niŋ salima kɔɣili li gili. 26Zaŋmi salima mali bansi anahi n-zaŋ niŋ di yaɣa anahi maa gbaya anahi la. 27Di simdi ka bansi maa miri naŋgbaŋkuɣila din ti yɛn gbibi dapu’ shɛŋa yi ni ti yɛn zaŋ buɣiri teebuli maa la. 28Di simdi ka yi ti zaŋ gɔpiɛliga dari mali dapuhi maa, ka niŋ salima pa di zuɣu m-mal’ li kpuɣiri teebuli maa. 29Di simdi ka yi ti mali di lahi mini di parante shɛŋa bɛ ni yɛn mali tuɣindi tulaale zim, ka mali duɣuri ni kuruwa shɛŋa bɛ ni yɛn mali boori sara maligu wain. Di simdi ka yi ti zaŋ salima alali mal’ li. 30 Ka yi ti zaŋdi bɔrɔbɔro din be kasi tamdi teebuli maa zuɣu n-zaani n tooni sahakam.”
Firilatamdigu
(Yibu 37.17-24)
31“Zaŋmi salima alali mali firilatamdigu, ka zaŋ matarika kuri firilatamdigu maa ni yɛn tamdi binshɛli zuɣu mini di mundili, ka di mini di lahi ni bintira kɔtomsi mini tipum kɔtomsi zaa din be di ni ti nyɛ zaɣ’ yini. 32Di simdi ka firilatamdigu maa ti mali jaba ayɔbu di luɣa zuɣu; jaba ata yaɣ’ yini polo, jaba ata yaɣ’ din’ la mi polo. 33Ka yi ti mali pipih’ ata, ka di ŋmani alimɔnd pum, ka di zaɣ’ yini kam mali bintira kɔtomsi mini tipum kɔtomsi n-tam firilatamdigu maa jab’ yini zuɣu, ka pipih’ ata din ŋmani alimɔnd pum ka di zaɣ’ yini kam mali bintira kɔtomsi mini tipum’ kɔtomsi tam jab’ din’ la mi zuɣu, niŋmiya firilatamdigu maa jab’ ayɔbu maa zaa lala. 34Malimiya pipih’ anahi din ŋmani alimɔnd pum ka mali bintira kɔtomsi mini tipum kɔtomsi tam firilatamdigu maa maŋmaŋ’ zuɣu. 35Malimiya bintirili kɔtomsi niŋ tuuli jaba ayi la lɔŋni, ka di min’ li nyɛ zaɣ’ yini. Ka lan mali bintirili kɔtomsi niŋ jaba ayi din paya la lɔŋni, ka di min’ li nyɛ zaɣ’ yini, ka lan mali bintirili kɔtomsi niŋ jaba ayi din bahindi nyaaŋa la gba lɔŋni, ka di min’ li nyɛ zaɣ’ yini. Niŋmiya jaba ayɔbu din be firilatamdigu maa ni zaa lala. 36Ka di bintira kɔtomsi maa mini di jaba maa ni firilatamdigu maa ti nyɛ zaɣ’ yini, ka nyɛ bɛ ni zaŋ matarika kuri salin’ shɛli din nyɛ alali. 37Malimiya firilanim’ ayopɔin tam di zuɣu, ka di ne di tooni. 38Zaŋmiya salima alali mali di buɣim saligbabirisi mini di buɣim moorisi. 39Zaŋmiya salima alali din tibisim nyɛ kilɔgiram pihitanaanu mali firilatamdigu maa mini di binshɛɣukam zaa. 40 Di simdi ka yi mal’ li ka di be kaman n ni daa wuh’ a shɛm zoli zuɣu la.”",https://www.bible.com/bible/2264/EXO.25.DBWDB
YIBU 26,"Yawɛ biɛhigu shee suɣili
(Yibu 36.8-38)
1“Zaŋmiya tampiɛl’ viɛlli din ŋmɛliŋmɛli tan’ tolima pia m-mali m biɛhigu shee, ka zaŋ gali sabilifaa mini gali ʒiɛkpeein ni gali ʒiɛkpain, n-chɛ ka tuumbaŋda zaŋ li wuɣi chɛrubinim’ pa di zuɣu. 2Di simdi ka tan’ tolinli kam wɔɣilim ti nyɛ mita pinaayi, ka di yɛliŋ mi nyɛ mita ayi, di simdi ka tan’ tolima maa zaa buɣisibu nyɛ yim. 3Di simdi ka yi ti zaŋ tan’ tolima anu she n-tuɣi taba, ka lan zaŋ diba anu din’ la gba she n-tuɣi taba. 4Zaŋmiya gali sabilifaa n-she biŋgolinsi niŋ tuuli pateesa la naŋgbambili, ka lan niŋ pateesa shɛli din pah’ ayi naŋgbambili gba lala. 5Di simdi ka yi niŋ biŋgolinsi pihinu niŋ pateesa tuuli la naŋgbambili, ka lan niŋ biŋgolinsi pihinu niŋ pateesa shɛli din pah’ ayi la gba naŋgbambili, ka di zaa doya tuhi taba. 6Zaŋmiya salima mali bansi pihinu n-zaŋ gɔhi pateesanim’ maa tuɣ’ taba din ni chɛ ka m biɛhigu shee maa ti nyɛ zaɣ’ muni yini.
7“Di simdi ka yi ti zaŋ bukɔbiri wuɣi tani n-zaŋ pili m biɛhigu shee maa. Wuɣimiya li tan’ tolima piniyini. 8Di simdi ni tan’ tolinli kam wɔɣilim ti nyɛ mita pinaata, ka di yɛliŋ mi nyɛ mita ayi. Di simdi ka tan’ tolima maa zaa buɣisibu ti nyɛ yim. 9Ka yi ti zaŋ tana anu she n-tuɣi taba di ko, ka she tana ayɔbu la gba tuɣi taba ka kpabi tan’ shɛli din pah’ ayɔbu la ka di niŋ diba ayi, ka yi zaŋ li pa m biɛhigu shee maa tooni polo. 10Zaŋmiya biŋgolinsi pihinu niŋ pateesa yini naŋgbambili, ka lan zaŋ biŋgolinsi pihinu niŋ pateesa shɛli din pahi ayi la gba naŋgbambili. 11Di simdi ka yi ti zaŋ daanya mali bansi pihinu n-zaŋ gɔhigɔhi biŋgolinsi maa tabili taba, ka di niŋ tanti yini. 12Ka yi ti zaŋ tan’ shɛli din guui, ka nyɛ tani maa pirigili la n-yili m biɛhigu shee maa nyaaŋa polo. 13Ka tani maa buɣisibu sɛntimita pihinu ti yili m biɛhigu shee maa yaɣ’ yini polo, ka di buɣisibu sɛntimita pihinu ti yili yaɣ’ din’ la polo, ka tani maa wɔɣilim shɛli din kpalim la mi ti yili m biɛhigu shee maa zuɣusaa luɣa zuɣu, luɣili ŋɔ zuɣu ni luɣ’ dini ŋɔ mi zuɣu. 14Zaŋmiya piɛlahi gbana din niŋ moonsi mini teeku ni biŋkɔb’ bal’ shɛb’ gbana pili pa di zuɣu.
15“Zaŋmiya gɔpiɛliga dari m-mali dapaɣa niŋ m biɛhigu shee maa. 16Di simdi ni dapaɣ’ yini kam wɔɣilim nyɛla mita anahi, ka di yɛliŋ mi nyɛ sɛntimita pihiyɔbunaayɔbu. 17Di simdi ni yi chɛ ka dapaɣili kam mali dashɛbira ayi din ni chɛ ka yi zaŋ dapaɣa maa tuɣi taba. Niŋmiya m biɛhigu shee dapaɣa maa zaa lala. 18Malimiya dapaɣa niŋ m biɛhigu shee maa nudirigu polo dapaɣa pisi, 19ka zaŋ anzinfa mali di ni yɛn tamdi binshɛŋa zuɣu pihinahi. Ka dapaɣ’ yini ni ti mali di ni yɛn tamdi binshɛŋa zuɣu diba ayi, ka dapaɣili kam ti mali diba ayi, ka di dashɛbir’ ayi shɛb’ di ni. 20Ka m biɛhigu shee maa yaɣ’ shɛli din pahir’ ayi m-be nuzaa polo la gba simdi ka di mali dapaɣa pisi 21mini di ni yɛn tamdi anzinfa binshɛŋa zuɣu pihinahi, dapaɣili kam diba ayi. 22M biɛhigu shee suɣili maa nyaaŋa zaŋ lab’ wulinluhili polo, di simdi ka yi mali dapaɣa ayɔbu niŋ li, 23ka mali dapaɣa ayi niŋ di nyaaŋa lɔrisi la ni. 24Di simdi ka yi zaŋ ban’ yini gɔhi li tabili taba zuɣusaa polo, amaa ka chɛ ka di zaŋ siɣi tiŋ’ na woligi taba; lala ka yi ni ti niŋ diba ayi maa zaa, ka di niŋ lɔrisi ayi maa. 25Di zaa ni ti nyɛla dapaɣa anii mini di ni yɛn tamdi anzinfa binshɛŋa zuɣu pinaayɔbu; ka dapaɣili kam tam diba ayi zuɣu.
26“Ka yi ti zaŋ gɔpiɛliga dari mali dapuhi n-zaŋ dapuh’ anu niŋ m biɛhigu shee maa luɣ’ yini polo dapaɣa, 27ka zaŋ diba anu n-niŋ luɣ’ din’ la mi polo dapaɣa, ka zaŋ diba anu niŋ m biɛhigu shee maa nyaaŋa wulinluhili polo dapaɣa. 28Ka sunsuuni dapua din be dapaɣa maa pirigili zuɣusaa polo la ni zaŋ yaɣ’ yini tariga hal ti paai yaɣ’ din’ la tariga. 29Di simdi ka yi ti dooi salima pa dapaɣa maa zuɣu, ka mali salima bansi niŋ li ka di ti gbibi dapuhi maa, ka niŋ salima pa dapaɣa maa zuɣu, ka mali salima bansi niŋ li, ka di ti gbibi dapuhi maa, ka niŋ salima pa dapuhi maa zuɣu. 30Ka yi ti zaŋ m biɛhigu shee maa zali kaman n ni daa pun wuh’ a shɛm zoli zuɣu la.
31“Di simdi ka yi ti zaŋ tan’ piɛl’ viɛlli din ŋmɛliŋmɛli n-she pateesa, ka bo gali sabilifaa mini gali ʒiɛkpeein ni gali ʒiɛkpain n-chɛ ka tuumbaŋda zaŋ li wuɣi chɛrubinim’ pa di zuɣu. 32Ka a zaŋ li yili gɔpiɛliga daantalis’ anahi shɛŋa zuɣu yi ni niŋ salima pa, ka di mali salima bansi ka tam anzinfa bintamdisi zuɣu la. 33 Ka yi ti zaŋ pateesa maa yili bansi maa, ka zaŋ Alikauli Adaka la na ti zali di puuni, ka pateesa maa woligi luɣ’ kasi shee ka chɛ luɣ’ kasi zaa luɣ’ kasi shee la. 34Ka yi ti zaŋ Alikauli Adaka maa yɔrigu yo n-zaŋ li zali luɣ’ kasi zaa luɣ’ kasi shee maa. 35Ka yi ti zaŋ teebul’ la zali pateesa maa nyaaŋa, ka zaŋ firilatamdigu la zali tuhi teebuli maa zaŋ labi nudirigu polo, ka zaŋ teebuli maa zali nuzaa polo.
36“Di simdi ka yi ti zaŋ tan’ piɛl’ viɛlli din ŋmɛliŋmɛli n-she pateesa, ka bo gali sabilifaa mini gali ʒiɛkpeein ni gali ʒiɛkpain n-chɛ ka bɛ zaŋ shɛriga wuɣi binyɛra pa di zuɣu, ka yi zaŋ li yili suɣili maa dunoli. 37Ŋmahimiya gɔpiɛliga daantalis’ anu n-niŋ salima pa di zuɣu, ka mali salima bansi n-gɔhigɔhi pateesa maa n-zaŋ li yili daantalisi maa, ka zaŋ daanya mali daantalisi maa ni yɛn tamdi binshɛŋa zuɣu diba anu.”",https://www.bible.com/bible/2264/EXO.26.DBWDB
YIBU 27,"Sara maligu bimbini
(Yibu 38.1-7)
1“Zaŋmiya gɔpiɛliga dari mali sara maligu bimbini, ka di wɔɣilim nyɛ mita ayi ni biɛla, ka di yɛliŋ nyɛ mita ayi ni biɛla, ka di dubu nyɛ mita yini ni biɛla. Malimiya li zaɣ’ mɔɣu, 2ka mali binyila tam di tarisi bunahi zuɣu, ka di mini di binyila maa zaa nyɛ zaɣ’ yini, ka yi ti niŋ daanya pa di zuɣu. 3Mɛmiya duɣuri n-zaŋdi tampiligim niŋdi di puuni, ka mali soobuya mini taha ni dirijaba ni lahi din ni niŋdi buɣim. Di simdi ka yi ti zaŋ daanya mali di lahi mini duɣuri zaa. 4Zaŋmiya daanya mali kurupooti, ka zaŋ daanya mali bans’ anahi niŋ di tarisi bunahi zuɣu. 5Ka yi ti zaŋ li zali sara maligu bimbini naŋgbaŋkuɣila la lɔŋni, ka di du m-paai sara maligu bimbini maa pirigili tariga zaŋ siɣi tiŋ’ polo. 6Ka yi mali gɔpiɛliga dapuhi, ka niŋ daanya pa di zuɣu, 7ka zaŋ li tu bansi maa ni din ni chɛ ka dapuhi maa be sara maligu bimbini maa yaɣ’ ayi polo saha shɛli yi yi ti ʒiri li chana. 8Zaŋmiya dari mali sara maligu bimbini maa, ka di puuni nyɛ zaɣ’ yɔɣu. Malimiya li kaman n ni daa wuh’ a shɛm zoli zuɣu la.”
Binshɛli din yɛn gili Yawɛ biɛhigu shee suɣili
(Yibu 38.9-20)
9“Di simdi ka yi mali m biɛhigu shee dundɔŋ ka zaŋ tan’ piɛl’ viɛlli din ŋmɛliŋmɛli n-she pateesanim’ din wɔɣilim nyɛ mita pihinahinaanahi n-yil’ li zaŋ labi nudirigu polo. 10Di simdi ka di mali daanya daantalisi pisi mini di ni yɛn tam binshɛŋa zuɣu pisi, amaa ban’ shɛŋa din yɛn yili daantalisi maa mini di dapuhi dina, zaŋmiya anzinfa mal’ li. 11Ka di nuzaa polo gba ni ti mali pateesanim’ din wɔɣilim nyɛ mita pihinahinaanahi ka di daantalisi pisi mini di ni yɛn tamdi binshɛŋa zuɣu pisi la ti nyɛ daanya, amaa ban’ shɛŋa din yɛn yili daantalisi maa mini yi ni yɛn zaŋ binshɛŋa lɔri li la dina, zaŋmiya anzinfa mal’ li. 12Dundɔŋ maa yɛliŋ zaŋ labi wulinluhili polo, di simdi ka di ti mali pateesanim’ din wɔɣilim nyɛ mita pisinaayi yil’ li, ka di mali daantalisi pia mini di ni yɛn tamdi binshɛŋa zuɣu. 13Dundɔŋ maa yɛliŋ zaŋ labi wulimpuhili polo gba, di simdi ka di nyɛla mita pisinaayi. 14Ka pateesa’ shɛŋa din yɛn yili dunɔdali yaɣ’ yini polo wɔɣilim ti pooi mita ayopɔin biɛla, ka di ti mali daantalis’ ata mini di ni yɛn tamdi binshɛŋa zuɣu diba ata. 15Ka yaɣ’ din’ la gba mali pateesa’ shɛŋa din wɔɣilim nyɛ mita ayɔbu ni pirigili, ka mali daantalis’ ata mini di ni yɛn tamdi binshɛŋa zuɣu diba ata. 16Di simdi ka dundɔŋ maa dunɔdali ti mali pateesa’ shɛli din nyɛ tan’ piɛl’ viɛlli din ŋmɛliŋmɛli ka di wɔɣilim nyɛ mita awɛi, ka yi zaŋ gali sabilifaa mini gali ʒiɛkpeein ni gali ʒiɛkpain ni tan’ piɛli viɛlli din ŋmɛliŋmɛli n-zaŋ shɛriga wuɣi binyɛra pa di zuɣu ka di ti mali daantalis’ anahi mini di ni yɛn tamdi binshɛŋa zuɣu diba anahi. 17Di simdi ka yi ni yɛn zaŋ binshɛŋa lo daantalisi din gili dundɔŋ maa zaa ti nyɛla anzinfa ka di bansi ti nyɛ anzinfa, ka di ni yɛn tamdi binshɛŋa zuɣu ti nyɛ daanya. 18Dundɔŋ maa wɔɣilim ni ti nyɛla mita pihinahinaanahi, ka di yɛliŋ nyɛ mita pisinaayi, ka di dubu mi nyɛ mita ayi ni biɛla, ka yi ti zaŋ tan’ piɛl’ viɛlli din ŋmɛliŋmɛli pateesa yil’ li, ka di ni yɛn tamdi binshɛŋa zuɣu ti nyɛ daanya. 19Ka m biɛhigu shee maa duɣuri mini di lahi zaa zaŋ tabili di kpahi mini dundɔŋ maa kpahi zaa ti nyɛ daanya binyɛra.”
Bɛn su firila lihibu
(Lɛvinima 24.1-4)
20“Zalim’ Izraɛlnim’ ka bɛ bɔri olivi kpa’ viɛlli na nti niŋdi firila ni din ni chɛ ka firila maa kul ne n-ʒiɛya sahakam. 21Aduna min’ o bidibisi nti yɛn nyɔri firila maa zaani Yawɛ tooni Yawɛ chirigibu shee suɣili maa puuni pateesa din be Alikauli Adaka tooni polo la kpaŋa zaawuni hal ni asiba. Di ni ti nyɛla zaligu shɛli din kul ni beni sahakam, ka di simdi ni Izraɛlnim’ ti dol’ li ʒiɛmani kam ni.”",https://www.bible.com/bible/2264/EXO.27.DBWDB
YIBU 28,"Maligumaaniba binyɛra
(Yibu 39.1-7)
1“Piim’ a mabia Aduna min’ o bidibisi Izraɛlnim’ ni, n-chɛ ka bɛ yi n ka a sanna ti leei m maligumaaniba, n-tumdi n tuma; Aduna min’ o bidibisi bɛn yuya booni Nadab mini Abihu ni Ɛliɛza ni Itama. 2Ka a ti she binyɛr’ shɛŋa din be kasi ti a mabia Aduna din ni nyɛ o jilima min’ o nachiinsi binyɛra. 3Ka a boli tuumbaŋdiba bɛn nyɛ ninvuɣ’ shɛb’ n ni zaŋ baŋsim ti na nti chɛ ka bɛ she binyɛra ti Aduna ka o leei m maligumaana. 4Bɛ ni yɛn she binyɛr’ shɛŋa maa n-nyɛ: Nyolɔrigu mini binyɛribil’ din yɛri pari zuɣusaa ni alichɛbba ni bɛ ni wuɣi zabba shɛli ni bantabiga ni shɛlɔrigu. Di simdi ka bɛ she binyɛra din be kasinim’ ŋɔ n-ti a mabia Aduna min’ o bidibisi ka bɛ leei maligumaaniba n-tumdi n tuma. 5Di simdi ka yi ti ti baŋdiba maa salima mini gali sabilifaa ni gali ʒiɛkpeein ni gali ʒiɛkpain ni tan’ piɛl’ viɛlli.
6“Ka bɛ ti zaŋ salima gali mini gali sabilifaa ni gali ʒiɛkpeein ni gali ʒiɛkpain ni tan’ piɛl’ viɛlli din ŋmɛliŋmɛli n-she binyɛribil’ din yɛri pari zuɣusaa. 7Di simdi ka di ti mali bɔɣusapima zuɣu tan’ tolima ayi din ni chɛ ka di mini binyɛribila maa nyɛ zaɣ’ yini, ka o ti mal’ li gar’ o bɔɣusapima zuɣu. 8Ka yi ti zaŋ neen’ yinsi din nyɛ salima kɔtomsi gali mini gali sabilifaa ni gali ʒiɛkpeein ni gali ʒiɛkpain ni tan’ piɛl’ viɛlli din ŋmɛliŋmɛli n-wuɣi shɛlɔrigu ka di mini binyɛribil’ din yɛri pari zuɣusaa la nyɛ zaɣ’ yini. 9Ka a ti zaŋ oniɣisi kuɣ’ ayi n-sabi Izraɛl bidibisi la yuya pa di zuɣu. 10Bɛ niriba ayɔbu yuya ni pa kuɣ’ yini zuɣu, ka niriba ayɔbu la mi yuya pa kuɣ’ din’ la zuɣu, ka a ti chɛ ka di ti doli bɛ kpamli ni nyɛ shɛm. 11Kaman kuɣikpɛra ni zaŋdi chiriga n-chirigiri binyɛra pari kuɣa zuɣu shɛm, lala ka a ti yɛn zaŋ chiriga n-chirigi Izraɛl bidibisi la yuya, ka zaŋ li taɣili di salima bintaɣindisi ni. 12Ka a ti zaŋ kuɣa maa niŋ binyɛribil’ din yɛri pari zuɣusaa maa bɔɣusapima zuɣu tan’ tolima la ni, ka di leei kuɣ’ shɛŋa yi ni yɛn mali teeri Izraɛl bidibisi maa yɛla. Ka bɛ yuya maa ti pa Aduna bɔɣusapima ayi zuɣu saha shɛl’ o yi ti be Yawɛ tooni, ka di nyɛ bɛ yɛla teebu shihirili. 13Zaŋm’ salima mali kuɣa maa ni yɛn taɣili binshɛŋa ni, 14ka zaŋ salima alali m-mali zoligɔnim’ ayi n-ŋmɛl’ li kaman gabisi la n-zaŋ li ga kuɣa maa ni yɛn taɣili binshɛŋa ni maa.”
Nyolɔrigu
(Yibu 39.8-21)
15“Di simdi ka a ti mali sariakaribo nyolɔrigu viɛnyɛliŋga kaman yi ni yɛn she binyɛribil’ din yɛri pari zuɣusaa la shɛm, di simdi ka a ti zaŋ salima gali mini gali sabilifaa ni gali ʒiɛkpeein ni gali ʒiɛkpain ni tan’ piɛl’ viɛlli din ŋmɛliŋmɛli mal’ li. 16Di ni ti nyɛla zaɣ’ mɔɣu ka kpabi yim zuɣu, ka di wɔɣilim ti nyɛ sɛntimita pisinaayi, ka di yɛliŋ gba nyɛ sɛntimita pisinaayi. 17Ka yi ti zaŋ kuɣ’ viɛla pie taba kulis’ anahi zuɣu. Yi ni ti zaŋ kuɣ’ viɛl’ shɛŋa bɛ ni booni kanɛlian mini kirisolait ni ɛmɛrald m-pie taba kul’ shɛli din daŋ tooni, 18ka zaŋ tɛkɔisi mini safaya ni daimɔnd m-pie taba kul’ shɛli din pahir’ ayi, 19ka zaŋ jɛsint mini agɛt ni amɛtisit m-pie taba kul’ shɛli din pahir’ ata, 20ka lan zaŋ bɛril mini oniɣisi ni jasipa m-pie taba kul’ shɛli din pahir’ anahi la. Di simdi ka a ti zaŋ li niŋ salima bintabindisi la ni. 21Di ni ti nyɛla kuɣ pinaayi, ka a ti zaŋ chiriga chirigi Izraɛl bidibisi la yinoyino yuli pa kuɣili kam zuɣu. Niŋmi li kaman bɛ ni niŋdi dalinli shɛli bɛ ni mali dihiri binyɛra zuɣu shɛm la din ni chɛ ka zuliya pinaayi maa yuya be di ni. 22Ka yi ti zaŋ salima alali mali zoligɔnima ŋ-ŋmɛl’ li kaman gabisi la n-zaŋ li niŋ nyolɔrigu maa; 23ka mali salima bans’ ayi n-zaŋ gɔhi nyolɔrigu maa naŋgbambiya. 24Ka yi ti zaŋ salima din ŋmɛli kaman gabisi maa n-gɔhi bansi diba ayi din be nyolɔrigu maa naŋgbambiya maa. 25Ka a ti zaŋ salima gabis’ ayi maa noya gɔhi salima bintaɣindisi la, ka di be o binyɛribil’ din yɛri pari zuɣusaa la bɔɣusapima zuɣu tan’ tolima la tooni. 26Ka a ti lan mali salima bans’ ayi n-zaŋ li gɔhi nyolɔrigu maa puuni naŋgbambiya, ka di miri binyɛribil’ din yɛri pari zuɣusaa maa. 27Ka yi mali salima bans’ ayi n-zaŋ li gɔhi binyɛribil’ din yɛri pari zuɣusaa maa bɔɣusapima zuɣu tan’ tolima ayi la tiŋli di tooni polo miri di tuɣibu shee binyɛribil’ din yɛri pari zuɣusaa maa shɛlɔrigu la zuɣusaa polo. 28Ka bɛ ti zaŋ mi’ sabilifaa lo nyolɔrigu maa bansi la mini binyɛribil’ din yɛri pari zuɣusaa maa bansi la gɔhi taba din ni chɛ ka di pa bɛ ni wuɣi binyɛribil’ din yɛri pari zuɣusaa maa shɛlɔriti la zuɣu din ni chɛ ka nyolɔrigu maa ku be di ko ka chɛ binyɛribil’ din yɛri pari zuɣusaa maa.
29“Ka Aduna ti zaŋ Izraɛl bidibisi maa yuya din sabi pa sariakaribo nyolɔrigu zuɣu la n-ye m-pa o nyɔɣu zuɣu saha shɛl’ o yi ti kpe luɣ’ kasi shee la, ka di nyɛ bɛ yɛla teebu shihirili Yawɛ sani sahakam. 30 Ka a ti zaŋ Urim mini Tumim niŋ sariakaribo nyolɔrigu maa ni, ka di ti pa Aduna nyɔɣu zuɣu saha shɛl’ o yi ti ka Yawɛ tooni na. Dina n-ni chɛ ka lzraɛlnim’ saria karibu yɛla kul be Aduna suhu ni Yawɛ tooni.”
Sara maligumaana binyɛr’ shɛŋa din pahi
(Yibu 39.22-31)
31“Ka a ti zaŋ tan’ sabilifaa n-she alichɛbba shɛli zuɣu o ni yɛn yɛri binyɛribila la para. 32Di simdi ka a chibi di nyiŋgoli ka o zuɣu ni tooi kpe di ni, ka a ti niŋ tani kɔɣili di nyiŋgoli maa zaa gili kaman bɛ ni niŋdi kur’ tolinli niŋdi gbaɣino nyiŋgoli shɛm la ni kaman teela ni niŋdi shɛm la din ni chɛ ka di ku cheei. 33Ka a ti zaŋ gali sabilifaa ni gali ʒiɛkpeein ni gali ʒiɛkpain mali pumpɔrinchihi kɔtomsi niŋ di tiŋli ti tuui ka mali salima buɣilimbuɣilimbihi n-zaŋ li yiliyili di sunsuuni gili. 34A yi zaŋ salima buɣilimbuɣilimbila yili, ka a zaŋ pumpɔrinchihi kɔtomsi yili pa di zuɣu; ka zaŋ salima kɔtomsi ni pumpɔrinchiya m-mali lala hal ti gili alichɛbba maa tiŋli zaa. 35Ka Aduna ti zaŋ li yɛri saha shɛl’ o yi ti yɛn tum tuma, ka o yi ti kpɛri luɣ’ kasi shee Yawɛ tooni bee o yi ti yirina, di ni chaɣisiri ka bɛ wumdi di vuri din ni chɛ ka o ku kpi.
36“Zaŋmi salima alali mali bimparilani, ka zaŋ chiriga chirigi pa di zuɣu yɛli, ‘O nyɛla ŋun be kasi Yawɛ sani.’ Chɛ ka di be kaman bɛ ni chirigiri nintu’ shɛli bɛ ni mali dihiri binyɛra zuɣu la. 37Ka a ti zaŋ mi’ sabilifaa n-lo li tabili bantabiga la, ka di ti be bantabiga maa tooni polo. 38Ka di ti pa Aduna gbɛɣu zuɣu, ka di chɛ ka Aduna ti deei taali shɛli din ni be Izraɛlnim’ ni zaŋ bɛ pin’ kasi shɛŋa zaa na ni bɛ ti mali sara kasi maa ni ʒi. Di simdi ka di kul pa o gbɛɣu zuɣu sahakam din ni chɛ ka Yawɛ niŋ ba nirilim.
39“Ka a ti zaŋ tan’ piɛl’ viɛlli n-she zabba ka niŋ bimbomaboma niŋ di ni, ka zaŋ tan’ piɛl’ viɛlli n-she bantabiga ka she shɛlɔrigu n-zaŋ shɛriga wuɣi binyɛra pa di zuɣu.
40“Ka a ti she zabbanim’ mini shɛlɔriti ni zuɣupila n-ti Aduna bidibisi. Di simdi ka a mal’ li ka di nyɛla bɛ jilima mini bɛ nachiinsi situra. 41Ka a ti zaŋ li yɛl’ a mabia Aduna min’ o bidibisi maa, ka booi kpam bahi bɛ zuɣuri ni n-zaŋ ba leei maligumaaniba, ka chɛ ka bɛ be kasi din ni chɛ ka bɛ leei maligumaaniba n-tumdi n tuma. 42Ka a ti she jinjɛŋŋmahi ti ba ka di limsi bɛ zaɣim, ka di wɔɣilim ti zaŋ bɛ shɛhi ni hal ti paai bɛ gbalipina ni. 43Ka Aduna min’ o bidibisi ti sɔr’ li kpɛri Yawɛ chirigibu shee suɣili ni saha shɛlikam bee bɛ yi ti ka sara maligu bimbini gbinna ni bɛ ti tum tuma luɣ’ kasi shee la din ni chɛ ka bɛ ku kpe taali ni ka kpi. Dimbɔŋɔ ni ti nyɛla zaligu Aduna min’ o zuliya bɛn ti yɛn zan’ o zaani o kalinsi nyaaŋa ʒiɛmani kam ni la sani.”",https://www.bible.com/bible/2264/EXO.28.DBWDB
YIBU 29,"Bɛ zaŋ Aduna min’ o bidibisi leei maligumaaniba
(Lɛvinima 8.1-36)
1“A ni yɛn niŋ shɛm mali Aduna min’ o bidibisi ka bɛ tooi tum maligumaaniba tuma ti ma m-bɔŋɔ: Zaŋmi naɣila’ polli mini piɛlah’ ayi bɛn ka galimi 2ni bɔrɔbɔro din ka dabindi ni bɛ ni zaŋ kpam ŋɔri maha shɛŋa din ka dabindi ni karikaasi din ka dabindi, ka bɛ niŋ kpam pa di zuɣu. Zaŋmi alikama zim viɛlli mali di zaa. 3Ka a ti zaŋ di zaa niŋ piɛ’ yin’ ni n-zaŋ di mini naɣilaa maa mini piɛlah’ ayi maa na.
4“Di nyaaŋa ka a zaŋ Aduna min’ o bidibisi maa n-ka Naawuni min’ o niriba laɣiŋgu suɣili shee dunol’ ni na nti chɛ ka bɛ su kom. 5Ka a zaŋ binyɛra yɛli Aduna. Dina n-nyɛ: zabbanim’ mini alichɛbba ni binyɛribil’ din yɛri pari zuɣusaa ni nyolɔrigu; ka zaŋ binyɛribil’ din yɛri pari zuɣusaa la shɛlɔrigu lo o. 6Ka a zaŋ bantabiga vil’ o, ka zaŋ zuɣupil’ shɛli din be kasi pil’ o pa bantabiga maa zuɣu. 7Di nyaaŋa ka a zaŋ bɛ ni boori kpa’ shɛli bahiri niriba zuɣuri ni la m-booi bah’ o zuɣu ni, 8ka zaŋ o bidibisi maa na nti zaŋ zabbanim’ yɛli ba; 9ka zaŋ shɛlɔriti lo bɛ shɛhi ni, ka zaŋ zuɣupila pili ba; ka maligumaanitali maa leei bɛ dini sahakam. A ni ti yɛn zaŋ Aduna min’ o bidibisi maa leei maligumaaniba shɛm m-bala.
10“Dimbɔŋɔ nyaaŋa, ka a zaŋ naɣilaa maa ka Yawɛ chirigibu shee suɣili maa samban’ ni na nti chɛ ka Aduna min’ o bidibisi maa zaŋ bɛ nuhi pa naɣilaa maa zuɣu ni, 11ka a naanyi kɔrig’ o Yawɛ tooni Yawɛ chirigibu shee suɣili maa dunol’ ni, 12ka zaŋ a nubil’ suɣi naɣilaa maa ʒim n-zaŋ niŋ sara maligu bimbini binyila la; ka kpaai ʒi’ shɛli din kpalim sɔŋ sara maligu bimbini ni tam binshɛŋa zuɣu la lɔŋni. 13Ka a ti yihi kpa’ shɛli din zaa be naɣilaa maa binnyɔri ni mini binsaba ni yaannina mini kpam din be di ni n-zaŋ li nyo buɣim sara maligu bimbini maa zuɣu. 14Amaa naɣilaa maa nimdi min’ o gbaŋ ni o nyɔri dina, zaŋm’ li yi yi sansani maa kpaŋa nti nyo li buɣim, dama din’ nyɛla alahichi sara maligu.
15“Di nyaaŋa ka a zaŋ piɛla’ yino n-chɛ ka Aduna min’ o bidibisi maa zaŋ bɛ nuhi pa o zuɣu ni, 16ka a kɔrig’ o n-zaŋ o ʒim kpaai vie sara maligu bimbini maa luɣilikam zaa. 17Ka ŋmahi piɛlaa maa, ka paɣ’ o nyɔri min’ o biɛhi n-zaŋ li pahi nimdi maa mini binzuɣu la zuɣu 18 n-nyo di zaa buɣim sara maligu bimbini maa zuɣu, dama di nyɛla sara shɛli bɛ ni zaŋdi nyɔri buɣim tiri Yawɛ ka di nyom nyɛ din tiɣir’ o nini.
19“Dimbɔŋɔ nyaaŋa ka a lan zaŋ piɛla’ ŋun’ la na nti chɛ ka Aduna min’ o bidibisi maa zaŋ bɛ nuhi pa o zuɣu ni, 20ka a kɔrigi piɛlaa maa, ka zaŋ o ʒim shɛli n-laɣi Aduna min’ o bidibisi maa nudiriti tib’ nyaɣa mini bɛ nudiriti nubihilɔri ni bɛ nudiriti napombihilɔri, ka kpaai ʒi’ shɛli din kpalim vie sara maligu bimbini maa luɣilikam zaa. 21Ka a zaŋ ʒim din be sara maligu bimbini maa zuɣu maa mini kpa’ shɛli bɛ ni boori bahiri niriba zuɣuri ni la m-mihi Aduna min’ o binyɛra ni o bidibisi maa mini bɛ binyɛra din ni chɛ ka o min’ o binyɛra maa be kasi, ka o bidibisi maa mini bɛ binyɛra gba be kasi.
22“Di simdi ka a ti zaŋ piɛlaa maa kpam min’ o zuli ni kpam ni o nyɔri kpam ni o saba ni o yaannina ayi ni di kpam ni o nudirigu gbalipuɣili, dama o nyɛla maligumaaniba leebu piɛlaa. 23Ka a yihi bɔrɔbɔro din ka dabindi din be piɛɣu puuni n-ʒe Yawɛ tooni la zaɣ’ kpil’ yini mini maha din mali kpam zaɣ’ yini ni karikaasi zaɣ’ yini, 24n-zaŋ di zaa niŋ Aduna min’ o bidibisi maa nuhi ni, ka zaŋ bɛ nuhi maa gahigahi zuɣusaa, ka di leei nuhi gahibu sara Yawɛ sani. 25Di nyaaŋa ka a yihi li bɛ nuhi maa ni n-zaŋ li pahi sara shɛli din yɛn nyo buɣim maa zuɣu n-zaŋ li nyo buɣim sara maligu bimbini maa zuɣu, ka di leei sara shɛli bɛ ni zaŋdi nyɔri buɣim ka di nyom tiɣiri Yawɛ nini.
26“Ka a zaŋ Aduna maligumaana leebu piɛlaa nyɔɣu polo n-gahi zuɣusaa, ka di leei sara shɛli bɛ ni zaŋ gahi zuɣusaa Yawɛ tooni, ka di leeg’ a tarili.
27“Ka a ti zaŋ binnyɔɣ’ shɛli a ni zaŋ gahi zuɣusaa maa mini maligumaaniba leebu piɛlaa maa gbalipuɣ’ shɛli a ni zaŋ gahi zuɣusaa maa ti Aduna min’ o bidibisi maa. 28Di yɛn nyɛla Aduna min’ o bidibisi maa dihili ʒiɛmani kam ni. Ka Izraɛlnim’ yi mali suhudoo sara maligu ti Yawɛ, di simdi ni bɛ yihi li ti ba.
29“Ka Aduna yi ti kani, yin’ zaŋmiy’ o binyɛr’ shɛŋa din be kasi maa ti o bidibisi maa ka bɛ ye, ka yi booi kpam bahi bɛ zuɣuri ni, ka bɛ leei maligumaaniba. 30Ka o bi’ so yi ti leei maligumaana n-zan’ o ba zaani, o yi ti yɛn ka Yawɛ chirigibu shee suɣili ŋɔ ni na nti tum o tuma luɣ’ kasi ŋɔ shee, ŋun’ yɛm’ binyɛra maa daba ayopɔin.
31“Ka a ti zaŋ maligumaaniba leebu piɛlaa maa nimdi duɣi luɣ’ kasi shee maa. 32Ka a chɛ ka Aduna min’ o bidibisi maa ŋubi nimdi maa mini bɔrɔbɔro shɛli din be piɛɣu puuni la Naawuni min’ o niriba laɣiŋgu suɣili ŋɔ dunol’ ni. 33Di simdi ni bɛ kɔŋko nti di bindir’ shɛli bɛ ni zaŋ mali alahichi sanyoo sara bɛ maligumaaniba leebu saha maa. Amaa di bi simdi ka ŋun pa maligumaana ti di li, dama di nyɛla din be kasi. 34Ka maligumaana leebu nimdi maa bee bɔrɔbɔro maa yi ti guui n-zani hal ka biɛɣu ti neei, dindina yin’ di lan ŋub’ li, yin’ zaŋmiya li nyo buɣim, dama di nyɛla din be kasi.
35“Di simdi ka a zaŋ daba ayopɔin tum Aduna min’ o bidibisi maligumaaniba leebu tuma kaman n ni zal’ a shɛm maa. 36Di simdi ni a ti kɔrigiri naɣilaa dabisili kam m-maani alahichi sanyoo sara. Di lan simdi ka a maani alahichi kpihimbu sara maligu bimbini maa kasitali zuɣu; ka booi kpam bahi di zuɣu m-mal’ li ka di niŋ kasi. 37Zaŋm’ daba ayopɔin mali alahichi sanyoo sara, sara maligu bimbini maa zuɣu, ka sara maligu bimbini maa leei din be kasi zaa. Ka binshɛɣukam yi ti shihi sara maligu bimbini maa, di ni leei din be kasi.”
Dabisili kam sara maligu
(Kalinlinima 28.1-8)
38“Yi ni yɛn zaŋdi binshɛŋa maani sara bimbini maa zuɣu n-nyɛ: piɛbihi ayi bɛn paai yuuni dabisili kam, ka kul niŋdi lala sahakam. 39Zaŋmiya piɛbil’ yino mali sara asiba, ka ti zaŋ piɛbil’ ŋun’ la mi mali zaawuni. 40Ka yi yi ti yɛn zaŋ tuuli piɛbil’ maa mali sara maa, yin’ zaŋmiya zim viɛlli kilɔgiram yini mini kpa’ viɛlli lita yini gari taba n-zaŋ wain shɛli yi ni yɛn zaŋ booi bahi sara maligu bimbini maa zuɣu lita yini m-pahi mali sara maa. 41Ka yi ti lan zaŋ lala binyɛra maa m-pahi piɛbil’ ŋun la zuɣu m-mali sara zaawuni kaman yi ni pun mali shɛm asiba la. Ka di leei sara shɛli bɛ ni zaŋdi nyɔri buɣim, ka di nyom tiɣiri Yawɛ nini. 42Di ni nyɛla sara shɛli bɛ ni yɛn zaŋdi nyɔri buɣim Yawɛ tooni Naawuni min’ o niriba laɣiŋgu suɣili dunol’ ŋɔ ni sahakam yi ʒiɛmana zaa ni. Di nyɛla luɣ’ shɛli m mini ya ni yɛn laɣim ka n tɔɣisi ya yɛtɔɣa nimaani. 43Nimaani ka n yɛn kahigi mmaŋ’ wuhi Izraɛlnima, ka n jilima ni ti chɛ ka nimaani mali be kasi. 44N ni ti mali Yawɛ chirigibu shee suɣili ŋɔ mini sara maligu bimbini ŋɔ ka di be kasi, ka lan mali Aduna min’ o bidibisi la gba ka bɛ be kasi, ka tumdi maligumaaniba tuma tiri ma. 45N ni ti be Izraɛlnim’ sani n-nyɛ bɛ Naawuni. 46Ka bɛ ti baŋ ni man’ Yawɛ n-nyɛ bɛ Naawuni ŋun daa yihi ba Ijipti tiŋgbɔŋ ni na ni n ti be bɛ sani. Man’ Yawɛ n-nyɛ bɛ Naawuni.”",https://www.bible.com/bible/2264/EXO.29.DBWDB
YIBU 30,"Bɛ ni yɛn tuɣindi tulaale zim bimbin’ shɛli zuɣu
(Yibu 37.25-28)
1“Zaŋm’ gɔpiɛliga dari mali yi ni yɛn tuɣindi tulaale zim sara maligu bimbi’ shɛli zuɣu. 2Di simdi ni di ti nyɛla zaɣ’ mɔɣu, ka di wɔɣilim nyɛ sɛntimita pihinahinaanu, ka di yɛliŋ gba nyɛ sɛntimita pihinahinaanu, ka di dubu nyɛ sɛntimita pihiwɛi, ka di mini di binyila zaa ti nyɛ zaɣ’ mundili yini. 3Ka a ti niŋ salima alali pa di zuɣu, ka niŋ li pa di zuɣusaa mini di luɣa ni ni di binyila maa zaa zuɣu, ka mali salima kɔɣili li gili. 4Ka a ti zaŋ salima mali bans’ ayi n-zaŋ li goli sara maligu bimbini maa yaɣ’ yini naŋgbaŋkuɣila salima din kɔɣili li maa lɔŋni, ka lan mali bans’ ayi niŋ yaɣ’ din’ la gba, ka bɛ ti zaŋ dapuhi turi di ni kpuɣiri sara maligu bimbini maa. 5Di simdi ka a ti zaŋ gɔpiɛliga dari mali dapuhi maa, ka niŋ salima pa di zuɣu. 6Ka a ti zaŋ sara maligu bimbini maa zali pateesa shɛli din yili Alikauli Adaka tooni la mi tooni. Alikauli Adaka maa ni be luɣ’ shɛli maa n-nyɛ luɣ’ shɛli n ni yɛn kahigi mmaŋ’ wuh’ a. 7Ka Aduna yi ti kana ni o ti malimali firilanim’ maa asiba kam, ŋun’ tuɣilim’ tulaale zim din nyom viɛl’ sara maligu bimbini maa zuɣu. 8Ka o yi ti lan kana zaawuni ni o ti nyo firilanim’ maa, di simdi ka o lan tuɣili tulaale zim maa, ka di nyɛ tulaale zim shɛli bɛ ni yɛn tuɣindi sahakam Yawɛ tooni yi ʒiɛmani kam ni. 9Miriya ka yi ti tuɣili tulaale zim din bi be kasi sara maligu bimbini maa zuɣu. Yi mi di zaŋya biŋkɔbigu nyo buɣim bee n-zaŋ bindir’ kuma mali sara di zuɣu bee m-booi wain bahi di zuɣu. 10Di simdi ka Aduna zaŋ alahichi sanyoo sara maligu biŋkɔbigu ʒim niŋ di binyila maa zuɣu yim yuuni puuni yi ʒiɛmani kam ni. Di simdi ka o niŋdi lala yuuni kam din ni chɛ ka di yi daɣiri ni, dama di nyɛla din be kasi zaa man’ Yawɛ sani.”
Bɛ ni yɛn yɔri farigu Yawɛ biɛhigu shee suɣili zuɣu shɛm
11Ka Yawɛ daa yɛli Musa, 12“A yi ti yɛn kali Izraɛlnim’ maa, nyin’ chɛ ka sokam yo shɛli ti man’ Yawɛ bɛ nyɛviya zuɣu, ka di chɛ ka alɔbo ku lu bɛ zuɣu saha shɛli a yi ti kaani ba. 13 Ka a yi kali ninvuɣ’ so, di simdi ka dilan’ yo anzinfa laɣifu pirigili kaman luɣ’ kasi shee sania zahimbu ni nyɛ shɛm, ka o zaŋ li mali sara ti Yawɛ. (Anzinfa laɣifu maa nyɛla bɛ ni booni shɛli gɛra la bini pisi). 14Yi yi kali ninvuɣ’ so ka o yuma paai yuun’ pisi zaŋ chana, di simdi ka o yo man’ Yawɛ ni zali farigu shɛli maa. 15Bundaannim’ di yo n-gari lala, faranim’ mi di yo ka di pooi laɣifu pirigili maa saha shɛli yi yi ti yɛn yo li yi nyɛviya zuɣu kaman sara maligu la Yawɛ sani. 16Ka a ti deei nyɛviya tiliginsim liɣiri maa Izraɛlnim’ sani n-chɛ ka bɛ zaŋ li tum tuma Yawɛ chirigibu shee suɣili ni, ka di leei yi nyɛviya tiligibu sara maligu, ka lala chɛ ka Izraɛlnim’ kul teeri di yɛla Yawɛ sani.”
Daanya tahili
17Ka Yawɛ daa lan yɛli Musa, 18 “Di simdi ka a zaŋ daanya mali paɣibu tahili, ka mali di ni yɛn tamdi binshɛli zuɣu n-zaŋ li zali Yawɛ chirigibu shee suɣili maa mini sara maligu bimbini maa sunsuuni n-niŋ kom niŋ di ni. 19Ka Aduna min’ o bidibisi maa ti mal’ li paɣiri bɛ nuhi mini bɛ naba. 20Bɛ yi ti yɛn kpe Yawɛ chirigibu shee suɣili maa puuni bee bɛ yi ti yɛn chaŋ miri sara maligu bimbini maa ti tum tuma bee m-mali bɛ ni zaŋdi sara shɛli nyɔri buɣim la ti Yawɛ, di simdi ka bɛ niŋ kom paɣi bɛmaŋa din ni chɛ ka bɛ ku kpi. 21Di simdi ka bɛ paɣiri bɛ nuhi mini bɛ naba din ni chɛ ka bɛ ku kpi. Di simdi ka di nyɛ zaligu sahakam bɛ mini bɛ zuliya sani bɛ ʒiɛmani kam ni.”
Bɛ ni yɛn boori kpa’ shɛli bahiri niriba zuɣuri ni
22 Yawɛ daa yɛli Musa, 23“Bom’ tulaale viɛla, mɛɛr kom din tibisim nyɛ kilɔgiram ayɔbu mini tulaale shɛli din nyom viɛla ka bɛ booni li sinnamɔn la kilɔgiram ata ni kaɣa tulaale shɛli din nyom viɛla kilɔgiram ata 24ni tulaale shɛli bɛ ni booni kasia la kilɔgiram ayɔbu, ka yi ti zaŋ luɣ’ kasi shee sania la zahim di zaa. Ka a bo olivi kpam lita anahi pahi di zuɣu. 25Ka yi ti zaŋ li gari taba kaman tulaale duɣira ni niŋdi shɛm la, ka di leei din be kasi, ka nyɛ kpa’ shɛli bɛ ni yɛn mali boori bahiri niriba zuɣuri ni. 26Ka yi ti boori li mihiri Yawɛ chirigibu shee suɣili la puuni mini Alikauli Adaka la zuɣu 27ni teebul’ la mini di zuɣu lahi la zaa ni firilatamdigu la mini di zuɣu tuma nɛma zaa ni tulaale zim tuɣilibu bimbini la 28ni bɛ ni nyɔri sara buɣim bimbin’ shɛli zuɣu la mini di nɛma zaa ni tahili la mini di ni yɛn tamdi binshɛli zuɣu la. 29Di simdi ka a ti mal’ li ka di be kasi zaa, ka binshɛlikam din ti shihi li ni niŋ kasi. 30Ka a ti booi li bahi Aduna min’ o bidibisi zuɣu ni m-mali ba ka bɛ be kasi, ka leei maligumaaniba n-tumdi n tuma. 31Ka a yɛli Izraɛlnima, ‘N kpa’ kasi shɛli n ni yɛn boori bahiri niriba zuɣuri ni yi ʒiɛmani kam ni m-bala.’ 32Di bi simdi ka a ti zaŋ li leei niŋgbina kpaʒiɛrim, di mi bi simdi ka a lan niŋ di tatabo yaha. Di nyɛla din be kasi, ka kul ni be kasi a sani. 33Ka ŋunkam ti mali di tatabo bee m-booi li bahi ninvuɣ’ yiriŋ zuɣu ni, bɛn’ yihimi dilan’ o niriba laɣiŋgu ni.’ ”
Tulaale zim
34Ka Yawɛ daa yɛli Musa, “Bom’ tulaale shɛŋa din nyom viɛla, ka nyɛ bɛ ni booni shɛŋa stakiti mini onika ni galibanom ni tulaale zim shɛli bɛ ni booni firanki tulaale la alali din nyom viɛla (dɛde ni dɛde) 35n-zaŋ li gari taba m-mali tulaale zim kaman tulaale duɣira ni niŋdi shɛm la, ka niŋ yalim niŋ di ni din ni chɛ ka di be kasi ka ku mali daɣiri. 36Ka a ti baɣisi di shɛli ka di niŋ zim balli, ka a zaŋ di shɛli ti zali Alikauli Adaka shɛli din be Yawɛ chirigibu shee suɣili puuni luɣ’ shɛli n ni yɛn kahigiri mmaŋ’ wuhir’ a la gbini. Di simdi ka di ti nyɛla din be kasi zaa a sani. 37Ka a ni yɛn mali tulaale zim maa shɛm maa, miri ka a ti mali di tatabo n-leeg’ amaŋmaŋ’ dini. Zaŋm’ li leei din be kasi, ka nyɛ Yawɛ dini. 38Ka ŋunkam ti mali di tatabo ni o zaŋ niŋ o tulaale, bɛn’ yihimi dilan’ o niriba laɣiŋgu ni.”",https://www.bible.com/bible/2264/EXO.30.DBWDB
YIBU 31,"Naawuni biɛhigu shee suɣili nuhi tuumbaŋdiba
(Yibu 35.30—36.1)
1Yawɛ daa yɛli Musa, 2“Nyama, m bolila Uri bia Bɛzalɛl ŋun nyɛ Hur yaaŋa ka nyɛ Juda zuliya ni nir’ la. 3N zaŋ n shia niŋ o ni, ka ti o yiko mini fahim ni baŋsim ni nuhi tuumbaŋsim tuma zaa. 4O mi o ni yɛn niŋ shɛm zaŋ salima mini anzinfa ni daanya mali binyɛra. 5O mi o ni yɛn ŋmahi kuɣ’ viɛla shɛm kpɛhi binyara ni, ka lan mi dari zaŋ kpe m-mali binyɛra mini nuhi tuumbaŋsim kam. 6Nyama, m piila Ahisamak bia Oholiab ŋun nyɛ Dan zuliya ni nir’ la pah’ o zuɣu, ka lan ti tuumbaŋdiba zaa yiko ni bɛ mali binshɛɣukam zaa n ni zal’ a ni a mali, dina n-nyɛ: 7Yawɛ chirigibu shee suɣili la mini Alikauli Adaka la mini di yɔrigu ni suɣili maa puuni nɛma zaa. 8Teebul’ la mini di zuɣu lahi ni salima alali firila tamdigu mini di tuma nɛma ni yi ni yɛn tuɣindi tulaale zim bimbin’ shɛli zuɣu 9ni yi ni yɛn nyɔri sara buɣim bimbin’ shɛli zuɣu mini di lahi zaa ni tahili ni di ni yɛn tamdi binshɛli zuɣu 10ni binyɛr’ shɛŋa din she n-viɛla, din nyɛ Aduna ŋun nyɛ maligumaani la binyɛr’ kasi la min’ o bidibisi la binyɛr’ shɛŋa bɛ ni yɛn yɛri tumdi maligumaaniba tuma la 11ni kpa’ shɛli din yɛn boori bahiri niriba zuɣuri ni ni yi ni yɛn zaŋdi tulaale zim shɛli din nyom viɛl’ tuɣindi luɣ’ kasi shee la. Di simdi ka bɛ tum n ni zal’ a ni a tum shɛlikam zaa.”
Jɛmbu dabisili nyɛla Vuhim Dabisili dali
12Yawɛ daa yɛli Musa, 13“Yɛlim’ Izraɛlnima, ‘Gbibiya n jɛmbu dabisili la, dama dina n-yɛn nyɛ shihirili m mini ya sunsuuni yi ʒiɛmani kam ni din ni chɛ ka yi baŋ ni man’ Yawɛ m-mali ya ka yi be kasi. 14Di simdi ni yi gbibi jɛmbu dabisili maa, dama di nyɛla dabisili din be kasi yi sani, ka ninvuɣ’ so yi bi gbib’ li, bɛn’ kum’ o. Ŋunkam tum tuma dindali maa, bɛn’ yihim’ dilan’ o niriba laɣiŋgu ni. 15 Zaŋmiya daba ayɔbu n-tum tuma, amaa dabisi’ shɛli din pahir’ ayopɔin la nyɛla Vuhim Dabisili ni yɛlimaŋli, ka lan nyɛ Yawɛ dabisili din be kasi. Ka ninvuɣ’ so ŋun tum tuma dindali maa, bɛn’ kum’ o. 16Dinzuɣu di simdi ka Izraɛlnim’ gbibi jɛmbu dabisili maa bɛ ʒiɛmana zaa ni, ka di leei alikauli din kul ni beni sahakam shihirili. 17 Di nyɛla shihirili shɛli din kul ni be m mini Izraɛlnim’ sunsuuni. Man’ Yawɛ daa zaŋla daba ayɔbu n-nam zuɣusaa mini dunia, ka vuhi daba ayopɔin dali, ka n ni maai.’ ”
18Naawuni ni daa tɔɣisi Musa yɛtɔɣa Sinai Zoli maa zuɣu naai, ka o daa zaŋ alikauli kuɣ’ parilana ayi ti o. Naawuni daa zaŋla o nubila n-sabi sabbu pa di zuɣu.",https://www.bible.com/bible/2264/EXO.31.DBWDB
YIBU 32,"Salima Naɣilabila
(Zaligu Teebu 9.6-29)
1 Niriba maa ni daa nya ka Musa yuui zoli maa zuɣu ka na bi siɣina maa, ka bɛ daa laɣim ka Aduna sanna ti yɛl’ o, “Yiɣisim’ mali buɣili ti ti ka o gari tooni n-zaŋ ti chaŋ, dama Musa ŋun daa zaŋ ti yi Ijipti tiŋgbɔŋ ni na maa ŋuna, ti bi mi din niŋ o.”
2Ka Aduna daa yɛli ba, “Yihimiya salima tibikpara din be yi paɣiba tiba ni mini yi bipuɣinsi tiba ni ni din be yi bidibisi sani n-zaŋ na ti ti ma.” 3Ka niriba maa zaa daa yihi saliŋ shɛŋa din be bɛ tiba ni n-zaŋ na ti ti Aduna. 4 Ka o daa deei salima maa n-zaŋ li nyɛligi mali salima naɣilabila.
Ka niriba maa daa yɛli, “Izraɛlnima, yi buɣili ŋun daa yihi ya Ijipti tiŋgbɔŋ ni na la m-bɔŋɔ.”
5Aduna ni daa nya li ka o me maligu bimbini zali di gbini, ka moli molo yɛli, “Biɛɣuni ti sa yɛn puhila Yawɛ chuɣu.” 6 Ka bɛ daa daŋ yiɣisibu asiba m-mali sara shɛli bɛ ni zaŋdi nyɔri buɣim la, ka daa zaŋ suhudoo sara maligu pina na; ka niriba maa daa ʒini tiŋa ni bɛ di ka nyu, ka yiɣisi diɛmdi kɔr’ biɛri mini vi diɛma.
7Ka Yawɛ daa yɛli Musa, “Siɣim’ yomyom, dama a ni daa zaŋ a ninvuɣ’ shɛb’ yi Ijipti tiŋgbɔŋ ni na maa saɣim bɛmaŋa. 8Bɛ pun chɛ n ni daa zali ba ni bɛ doli so’ shɛl’ la, ka malila naɣibila n-jɛmdi li, ka maani maligu tiri li, ka yɛli, ‘Izraɛlnima, yi buɣili ŋun daa yihi ya Ijipti tiŋgbɔŋ ni na la m-bɔŋɔ.’ ” 9Ka Yawɛ daa yɛli Musa, “N nya niriba maa ka bɛ nyɛla tipawumlinima. 10Dinzuɣu pumpɔŋɔ chɛli ma, ka n yiɣisi n suhu bahi bɛ zuɣu n-ku bɛ zaa. Amaa nyin’ ŋuna, n ni chɛ ka a zuliya yɛligi n-niŋ zuliya titali.”
11 Amaa ka Musa daa suhi Yawɛ ŋun nyɛ o Naawuni maa yɛli, “Yawɛ, bɔ n-niŋ ka a chɛ ka a suhu yiɣisi bahi a ni daa zaŋ’ a nuu din mali kpiɔŋ mini yiko n-yih’ a ninvuɣ’ shɛb’ Ijipti tiŋgbɔŋ ni na maa zuɣu? 12Bɔ n-niŋ ka a yɛn chɛ ka Ijiptinim’ maa yɛli ni a daa lola a niriba maa zaɣ’ biɛɣu zuɣu ka a zaŋ ba chaŋ zoya ni ni a ti ku ba kpihim bɛ birili dunia yili? Yihim’ a suhuyiɣisili titali ŋɔ a suhu ni, ka chɛ a niriba ŋɔ zaɣ’ biɛɣu maa niŋbu. 13 Teem’ a daba Ibrahimma mini Yisahaku ni Yaakubu yɛla. Amaŋmaŋa n-daa po pɔri yɛli ba, ‘N ni chɛ ka yi zuliya galisi kaman saŋmarisi bɛn be zuɣusaa ŋɔ, ka n ti zaŋ tiŋgbɔn shɛli zaa n ni zaŋ lɔn ya alikauli ŋɔ ti ba, ka bɛ di li fali hal ni saha din ka bahigu.’ ” 14Ka Yawɛ daa chɛ o ni lo ni o niŋ o niriba maa zaɣ’ biɛ’ shɛli maa niŋbu.
15Di saha ka Musa daa yi zoli maa zuɣu siɣina, ka gbibi alikauli bimparilana ayi ka sabbu be di yaɣa ayi. Di daa sab’ niŋla di tooni mini di nyaaŋa zaa. 16Naawuni n-daa mali bimparilana maa, ka sabbu maa nyɛ Naawuni sabbu, ka o daa chirigi li pa bimparilana maa zuɣu. 17Jɔshua ni daa ti wum niriba ni yɔri vuri, ka o yɛli Musa, “Niriba yɔrila tɔb’ tuhibu vuri sansani maa ni.” 18Amaa ka Musa yɛl’ o, “Vuri maa pala niriba ni di nasara ka yɔri vu’ shɛli, di mi pala niriba ni kɔŋ nasara ka yɔri vu’ shɛli, amaa n wumla yila yilibu vuri.”
19Musa ni daa ti kul kana ti miri suɣa maa gbini n-nya naɣibila maa, ka nya bɛ ni wari waa maa, ka o suhu yiɣisi pam, ka o daa zaŋ bimparilana din daa be o nuu ni maa bahi zoli maa gbini ka di ŋma. 20Ka o daa zaŋ bɛ ni daa mali naɣibil’ so maa nyo buɣim m-baɣisi li ka di niŋ zim, ka o zaŋ li niŋ kom ni n-chɛ ka Izraɛlnim’ maa nyu li. 21Ka Musa daa bɔhi Aduna, “Wula ka niriba maa lee niŋ a, ka a ti chɛ ka bɛ tum tuumbiɛ’ titali ŋɔ?”
22Ka Aduna garigi yɛl’ o, “N dana, di chɛ ka a suhu yiɣisi pam bahi n zuɣu, a mi ni niriba maa suhuri zaa kul yɛla zaɣ’ biɛɣu tumbu zuɣu. 23Bɛ daa yɛli ma mi, ‘Malim’ buɣili ŋun yɛn be ti tooni ti ti, dama Musa ŋun daa yihi ti Ijipti tiŋgbɔŋ ni na maa ŋuna, ti bi mi din niŋ o.’ ” 24Ka n daa yɛli ba, “Chɛliya ka ninvuɣ’ so ŋunkam mali salima yihi li na. Ka bɛ daa yihi li na ti ti ma, ka n zaŋ li bahi buɣim ni, ka naɣibil’ ŋɔ yina.”
25Musa ni daa nya ka niriba maa kul be yiriŋ maa, (dama Aduna daa kul chɛ ka bɛ bela yiriŋ n-tumdi vi tuma bɛ dimnim’ ninni.) 26Di saha ka Musa daa kana ti zani sansani maa dunɔdali ni ka yɛli, “Ŋunkam be Yawɛ polo, ŋun’ kam’ n sanna.” Ka Lɛvi bidibisi zaa daa laɣimna ti zani gil’ o. 27Ka o daa yɛli ba “Yawɛ ŋun nyɛ Izraɛlnim’ Naawuni ŋɔ yɛliya, ‘Sokam zaŋm’ o takɔbi nyaɣ’ o luɣili zuɣu n-chaŋ gili sansani ŋɔ ni zaa n-kpe suɣili kam puuni, ka sokam ti ku o mabia ni o mini ŋun doli ni o ʒiʒiinikpee.’ ” 28Ka Lɛvi bidibisi maa daa niŋ kaman Musa ni yɛli ba shɛm, ka bɛ ni daa ku ninvuɣ’ shɛb’ dindali maa kalinli daa nyɛla kaman dɔbba tusaata. 29Ka Musa daa yɛli Lɛvi bidibisi maa, “Zuŋɔ dabisili ŋɔ, yi mali yimaŋa m-be kasi ni yi tumdi Yawɛ tuma, yi zaa yinoyino bidibisi mini yi mabihi kubu ŋɔ zuɣu chɛ ka yi nya alibarika zuŋɔ dabisili ŋɔ.”
30Ka biɛɣu daa neei, ka Musa yɛli niriba maa, “Yi tum alahichi titali. Dinzuɣu pumpɔŋɔ, n ni chaŋ Yawɛ sani nti suh’ o, di pa shɛli o ni chɛ yi daalahichi maa.” 31Ka Musa daa labi Yawɛ sani ti yɛl’ o, “Yɛlimaŋli, niriba ma tum alahichi titali, dama bɛ zaŋla salima mali buɣili. 32 Pumpɔŋɔ n suhir’ a mi ni a chɛli bɛ taali, ka a yi ku chɛ bɛ taali maa, dindina nyin’ kpihimmi n yuli a ni sab’ li niŋ litaafi shɛl’ ni la.”
33Amaa ka Yawɛ daa yɛli Musa, “Ŋunkam tum alahichi n sani, dilan’ yuli ka n ni kpihim litaafi maa ni. 34Amaa pumpɔŋɔ, cham’ ti zaŋ n niriba maa chaŋ n ni daa wuh’ a luɣ’ shɛli maa. Nyama, m malaika ni be a tooni. Amaa bɛ tibidarigibo biɛɣu yi ti neei, n ni darigi bɛ tibili bɛ daalahichi maa zuɣu.”
35Ka Yawɛ daa chɛ ka alɔbo lu niriba maa zuɣu bɛ ni daa chɛ ka Aduna mali naɣibil’ so la zuɣu.",https://www.bible.com/bible/2264/EXO.32.DBWDB
YIBU 33,"Naawuni yɛli Izraɛlnim’ ni bɛ yiɣisim’ Sinai Zoli gbini
1 Ka Yawɛ daa yɛli Musa, “A min’ a ni daa zaŋ ninvuɣ’ shɛb’ zaa yi Ijipti tiŋgbɔŋ ni na la, yiɣisimiya chaŋ tiŋgbɔn shɛli n ni daa po pɔri Ibrahimma mini Yisahaku ni Yaakubu sani yɛli, ‘N ni zaŋ li ti yi zuliya la ni.’ 2N ni chɛ ka malaika kana ti wuhi ya soli, ka n kari Keenannim’ mini Amɔrinim’ ni Hitinim’ ni Pɛrizinim’ ni Hivinim’ ni Jɛbusinima. 3Chamiya ti ʒini tiŋgbɔn shɛli din mali anfaani mini atam maa ni, amaa n ku doli ya chaŋ nimaani. Di yi pa lala n ni ti kun ya sol’ ni, dama yi nyɛla tipawumlinima.”
4Bɛ ni daa wum yɛtɔɣ’ biɛɣu ŋɔ, bɛ daa kuhirimi, ka bɛ ni so daa bi lan zaŋ salima nɛma niŋ omaŋa. 5Dama Yawɛ daa yɛlila Musa, “Yɛlim’ Izraɛlnim’ maa, ‘Yi nyɛla tipawumlinima, n yi lan doli ya biɛla pahi n ni ti kun ya. Dinzuɣu yihimiya salima nɛma din be yi ni, ka m baŋ n ni yɛn niŋ ya shɛm.’ ” 6Ka Izraɛlnim’ maa daa yihi salima nɛma din be bɛ ni zaa Sinai Zoli gbini, ka bi lan zaŋ li niŋ bɛmaŋa.
Yawɛ biɛhigu shee suɣili yɛla
7Musa daa yi zaŋdila suɣili maa nti tiri zaani kpaŋ’ katiŋ’ ha ka chɛ sansani maa. O daa booni li la Yawɛ chirigibu shee, ka ŋunkam daa yi bɔri ni o bɔhi Yawɛ baŋ shɛli, o chanila Yawɛ chirigibu shee suɣili maa gbini sansani maa kpaŋ’ maa ha. 8Ka Musa daa yi ti kul chani suɣili maa ni niriba zaa yiɣisirimi, ka sokam ʒe o suɣili dunol’ ni lihir’ o hal ka o ti kpe suɣili maa puuni. 9Musa daa yi ti kpe suɣili maa puuni, sagban’ daantaliga sirigirimina ti zani suɣili maa dunol’ ni, ka Yawɛ tɔɣisiri Musa yɛtɔɣa. 10Niriba maa daa yi ti nya ka sagbani maa ʒe suɣili maa dunol’ ni, sokam yiɣisirimi zan’ o suɣili dunol’ ni n-zaŋ o zuɣu silim tiŋa n jɛmdi Naawuni. 11Lala ka Yawɛ daa yi zaani Musa tooni n-tɔɣisir’ o yɛtɔɣa kaman nir’ ni tɔɣisir’ o zo yɛtɔɣa shɛm la. Musa daa yi ti yi suɣili maa ni n-labi sansani maa ni, o sɔŋda Jɔshua ŋun daa nyɛ Nan bia, ka nyɛ nachimbil’ la n-daa yi kpalindi be suɣili maa ni.
Naawuni lo alikauli ni o ni be o niriba sani
12Ka Musa daa yɛli Yawɛ, “Nyama, nyini n-daa yɛli ma, ‘Zaŋmi n niriba ŋɔ na,’ a mi daa bi chɛ ka m baŋ a ni yɛn tim so na ka m min’ o ti chaŋ, amaa di zaa yoli ka a yɛli ma, ‘M mi a viɛnyɛliŋga, ka n nini lan tiɣ’ a.’ 13Dinzuɣu pumpɔŋɔ n suhir’ a mi, a nini yi shiri tiɣi ma, nyin’ wuhim’ ma a soya din ni chɛ ka m baŋ a, ka a nini maan tiɣi ma pahi. Lan teema ni niriba maa nyɛla a niriba.”
14Ka o daa yɛli Musa, “Mmaŋmaŋ’ n yɛn dol’ a chaŋ, ka ti a vuhim.”
15Ka Musa yɛl’ o, “A yi ku doli ti chaŋ, nyin’ di chɛ ka ti yiɣisi kpe. 16Dama a yi bi dol’ ti chaŋ, wula ka bɛ ni ti baŋ ni a nini tiɣi m min’ a niriba ŋɔ? Ka bɔ n-leei yɛn woligi m min’ a niriba ŋɔ biɛhigu ka chɛ dunia ŋɔ niriba zaa biɛhigu?”
17Ka Yawɛ daa yɛli Musa, “N ni niŋ a ni yɛli ma ni n niŋ shɛm maa, dama m mi a, ka n nini tiɣ’ a.”
18Ka Musa yɛli, “N suhir’ a mi, chɛ ka n nya a jilima.”
19 Ka o yɛli, “N ni chɛ ka n jilima zaa gar’ a tooni, ka m boli n yuli a tooni, ‘Yawɛ’. N ni bɔri ni n niŋ ninvuɣ’ so nirilim, n ni niŋ o nirilim. N ni lan bɔri ni n zo ninvuɣ’ so nambɔɣu, n ni zo o nambɔɣu.” 20O daa lan yɛli, “A ku tooi nya n ninni, dama ninsal’ ku tooi nya n ninni ka lan be.” 21Yawɛ daa lan yɛli, “Nyama, luɣ’ shɛli be n sani kpe ka a ni tam tampiŋ zuɣu. 22Ka n jilima yi ti garita, n ni zaŋ a niŋ tampiŋ maa lɔŋni, ka zaŋ n nuu pɔb’ a hal ti gari naai. 23Di saha n ni ti yihi n nuu maa ka chɛ ka a nya n nyaaŋa polo. Amaa n ninni din’ bi nyara.”",https://www.bible.com/bible/2264/EXO.33.DBWDB
YIBU 34,"Kuɣ’ parilana ayi din pahiri buyi
(Zaligu Teebu 10.1-5)
1Yawɛ daa yɛli Musa, “Kpɛm’ kuɣ’ parilana ayi kaman tuuli dina la, ka n sabi yɛtɔɣ’ shɛŋa din daa be tuuli kuɣ’ parilan’ shɛŋa a ni daa ŋma la ni m-pa di zuɣu. 2Sa malimi shili biɛɣuni asiba n-du Sinai Zoli zuɣu na nti zaŋ amaŋ’ ti ma zoli maa zuɣu. 3Ninvuɣ’ so sa di dol’ a duna, miri ka a chɛ ka ninvuɣ’ so sa be zoli maa zuɣu luɣ’ shɛlikam zaa. Miri ka a sa chɛ ka biŋkɔbbaligu bee niɣi ŋub’ mɔri zoli maa gbini.” 4Ka Musa daa kpe kuɣ’ parilana ayi kaman tuuli dina la n-daŋ yiɣisibu asibaasi n-zaŋ kuɣ’ parilana ayi maa gbib’ o nuu ni n-du Sinai Zoli maa zuɣu kaman Yawɛ ni daa yɛl’ o shɛm maa.
5Ka Yawɛ daa be sagban’ ni n-siɣina ti zan’ o sani nimaani ka yɛli, “N yuli m-booni Yawɛ.” 6 Ka Yawɛ daa kana ti gari ka bol’ omaŋmaŋ’ yuli, “Yawɛ, Yawɛ. N nyɛla Naawuni ŋun’ zɔri nambɔɣu ka niŋdi nirilim. N suhu bi yiɣisiri yomyom, ka yurilim din bi naara mini ʒiɛyimtali galisi n sani. 7N zaŋla yurilim din bi naari gbibi niriba tuhilituhili ka chɛri bɛ tuumbiɛri mini bɛ biriginsim ni bɛ daalahichi taali, amaa ka darigiri ninvuɣ’ biɛri bihi tibili mini bɛ yaansi tibili zaŋ hal ti paai ʒiɛmana din pahir’ ata mini anahi ni.” 8Ka Musa daa silim o zuɣu tiŋ’ yomyom n-jɛm Naawuni 9ka yɛli, “Yaa n Duuma, n suhir’ a, a nini yi tiɣi ma, nyin’ be ti sani ti chandi maa ni, hal ti ni kul nyɛ tipawumlinim’ maa zaa yoli, chɛl’ ti tuumbiɛri mini ti daalahichi maa taali, ka zaŋ ti leeg’ a niriba.”
Bɛ lan neei bɛ daalikauli
(Yibu 23.14-19; Zaligu Teebu 7.1-5; 16.1-17)
10Ka Yawɛ daa yɛli, “N lɔri ya la alikauli. N ni tum alahiziba tuun’ kara a niriba ŋɔ zaa ninni, ka di tatabo na ʒi n-tum dunia ŋɔ ni luɣ’ shɛli bee zuliya shɛb’ sani. Ka yi ni ti yɛn be ninvuɣ’ shɛb’ sani zaa ni ti nya man’ Yawɛ tuma. Dama n yɛn tumla tuun’ shɛŋa din mali dabiɛm yi sani. 11Doliya n ni zaŋ zaligu shɛŋa tiri ya zuŋɔ dabisili ŋɔ. Nyama, n ni kari Amɔrinim’ mini Keenannim’ ni Hitinim’ ni Pɛrizinim’ ni Hivinim’ ni Jɛbusinima, ka chɛ palo tin ya. 12Miriya ka yi ti chɛ ka yi mini yi ni chani ninvuɣ’ shɛb’ tiŋgbɔŋ ni maa lo tab’ alikauli. Yi yi niŋ lala, di ni leei tɔŋ yi sani. 13 Amaa lee ti wurimmiya bɛ maligu bimbina, ka kabisi bɛ binwɔɣila, ka wurim bɛ buɣili Ashɛra la.
14“Di bi simdi ka yi jɛm wuna, dama man’ Yawɛ ŋun yuli booni Nyuli ŋɔ nyɛla Naawuni ŋun zabiri nyuli. 15Dama yi mini tiŋgbɔŋ maa ni niriba yi lo tab’ alikauli, ka bɛ ti jɛm bɛ buɣa maa, ka mal’ li, bɛ ni boli ya ka yi ti di di maligu bindira, 16ka yi ti bo bɛ bipuɣinsi ti yi bidibisi, ka bɛ bipuɣinsi maa ni ti jɛmdi bɛ buɣa maa, ka yi bidibisi maa gba ti jɛm bɛ buɣa maa.
17 “Miriya ka yi ti me buɣili zali yimaŋa.
18 “Gbibiya Bɔrɔbɔro Din ka Dabindi Chuɣu la. Yi ni ti ŋubi bɔrɔbɔro din ka dabindi daba ayopɔin kaman n ni daa zali ya shɛm ka di doli bɛ ni zal’ li saha shɛli Abib gol’ ni, dama Abib goli maa ni ka yi daa yi Ijipti na.
19 “Binshɛɣukam ni tuui dɔɣi bi’ so nyɛla n dini, bɛ ni tuui dɔɣi yi bidib’ shɛb’ zaa mini yi niɣi ni yi piɛri ni tuui dɔɣi naɣila’ shɛb’ ni piɛla’ shɛb’ zaa nyɛla n dini. 20 Amaa bumbil’ tuuli kam, yin’ zaŋmiya piɛɣu zal’ o zaani, ka yi yi bi niŋ lala, dindina yin’ ŋmɛlimiya kab’ o nyiŋgoli. Di simdi ka yi ti zaŋ binshɛli taɣi yi bidib’ tuuli kam, ka so miri ka o ti ka n sanna ni nu’ zaŋa.
21 “Zaŋmiya daba ayɔbu tum tuma, amaa dabisi’ shɛli din pahir’ ayopɔin dali, yin’ vuhimiya. Hal di yi nyɛla kɔbu saha mini puri atam kpuɣibu saha, yin’ vuhimiya.
22 “Puhimiya dakulɔdakulo churi mini ka’ daŋda chɛbu chuɣu ni wuuni atam kpuɣibu chuɣu.
23“Di simdi ni yi dɔbba zaa kani Yawɛ ŋun nyɛ Naawuni ka nyɛ Izraɛl Naawuni ŋɔ sanna buta yuuni puuni. 24Dama n ni kari zuliya shɛb’ bɛn be yi tooni, ka yɛligi yi tiŋgbani, ka chɛ ka so ti ku niŋ yi tiŋgbani maa kɔre.
25 “Miriya ka yi ti zaŋ dabindi niŋ n sara maligu ʒim ni, yi mi di chɛ ka Yaɣigari chuɣu sara nimdi zani kaai biɛɣu.
26 “Zaŋmiya yi puri ni bindir’ daŋda din viɛla n-tahi Yawɛ ŋun nyɛ yi Naawuni ŋɔ duu na. Miriya ka yi ti zaŋ biŋkɔbbaligu bihim duɣi bɛ bihi.
27Ka Yawɛ daa yɛli Musa “Sabimi yɛtɔɣa ŋɔ sɔŋ, dama yɛtɔɣa maa ka n zaŋ lo a mini Izraɛlnim’ alikauli.” 28Ka Musa daa kpalim be Yawɛ sani wuntaŋ’ ni mini yuŋ biɛɣu pihinahi, o daa bi di bindirigu bee n-nyu kom. Ka o daa sabi alikauli maa yɛtɔɣa din nyɛ fukumsi zaligunim’ pia la pa bimparilana ayi maa zuɣu.
Musa yi Sinai Zoli zuɣu siɣina
29 Ka Musa daa yi Sinai Zoli maa zuɣu n-gbibi alikauli bimparilana ayi la o nuu ni siɣina. Musa daa bi mi ni o ninni nyaɣisira, o mini Naawuni ni daa tɔɣisi yɛtɔɣa maa zuɣu. 30Aduna mini Izraɛlnim’ zaa ni daa nya Musa ka o ninni nyaɣisira maa ka bɛ zɔri ni bɛ mir’ o. 31Amaa ka Musa daa boli ba, ka Aduna mini bɛ laɣiŋgu zuɣulaannim’ zaa daa ka o sanna, ka o ti tɔɣisi ba yɛtɔɣa. 32Di nyaaŋa ka Izraɛlnim’ maa zaa daa laɣim Musa sanna ka o ti zaŋ Yawɛ ni daa yɛl’ o zaligu shɛŋa yɛla Sinai Zoli zuɣu maa ti ba. 33Musa ni daa tɔɣisi ba yɛtɔɣa naai, o daa zaŋla sariga pili lir’ o ninni. 34Amaa Musa daa yi chaŋ Yawɛ sani ni o min’ o ti tɔɣisi yɛtɔɣa, o piligirila sariga maa o ninni, naɣila o ti yina. Ka o daa yi yina ti yɛli Izraɛlnim’ Naawuni ni yɛl’ o shɛm, 35Izraɛlnim’ maa nyarila o ninni ni nyaɣisira, ka o zaŋ sariga pili lir’ li, naɣila o ti lan chaŋ ni o mini Yawɛ ti tɔɣisi yɛtɔɣa yaha.",https://www.bible.com/bible/2264/EXO.34.DBWDB
YIBU 35,"Jɛmbu dabisili dali zaligunima
1Musa daa laɣim Izraɛlnim’ zaa n-yɛli ba, “Yawɛ ni zali ya ni yi niŋ binshɛŋa m-bɔŋɔ: 2 Zaŋmiya daba ayɔbu tum tuma, amaa dabisi’ shɛli din pahir’ ayopɔin nyɛla Vuhim Dabisili yi sani, ka lan nyɛ Yawɛ dabisili din be kasi, ka ŋunkam ti tum tuma dindali, bɛn’ kum’ o. 3Di ti maliya buɣim yi biɛhigu shee zaa Vuhim Dabisili maa dali.”
Bɛ ni yɛn zaŋ pin’ shɛŋa mali Yawɛ biɛhigu shee suɣili
(Yibu 25.1-9; 39.32-43)
4Musa daa lan yɛli Izraɛlnim’ maa zaa, “Yawɛ ni zali ya shɛm m-bɔŋɔ: 5Zaŋmiya yi pina na ti ti Yawɛ. Ŋunkam mali yurilim o suhu ni, ŋun’ zaŋmi Yawɛ pina din nyɛ: salima mini anzinfa ni daanya 6ni ago sabilifaa ni ago ʒiɛkpeein ni ago ʒiɛkpain ni ago piɛl’ viɛlli ni buhi kɔbiri 7ni bɛ ni niŋ moonsi mɔhi piɛlahi gban’ shɛŋa ni teeku ni biŋkɔb’ bal’ shɛb’ gbana ni gɔpiɛliga dari 8ni firila kpam ni tulaale din ni mali kpa’ shɛli bɛ ni boori bahiri niriba zuɣu ni la ni tulaale zim din nyom viɛla 9ni oniɣisi kuɣa ni kuɣ’ shɛŋa bɛ ni yɛn zaŋ pie taba binyɛribil’ din yɛri pari zuɣusaa la mini nyolɔrigu la zuɣu.”
10“Chɛliya ka yi ni bɛn nyɛ tuumbaŋdiba kana ti mali Yawɛ ni zali ni bɛ mali neen’ shɛŋa zaa; 11o biɛhigu shee mini di suɣili ni din yɛn pil’ li ni di bansi ni di dapaɣa ni di dapuhi ni di daantalisi ni di ni yɛn tamdi binshɛŋa zuɣu 12ni Alikauli Adaka la mini di dapuhi ni di yɔrigu ni di pateesa la 13ni teebul’ la mini di dapuhi ni di lahi zaa ni bɔrɔbɔro din be kasi. 14Firilatamdigu mini di tuma nɛma ni firilanima ni firila kpam. 15Tulaale zim tuɣilibu bimbini mini di dapuhi ni kpa’ shɛli bɛ ni boori bahiri niriba zuɣuri ni ni tulaale zim din nyom viɛla ni pateesa shɛli din yɛn yiini Yawɛ biɛhigu shee suɣili dunol’ la. 16Bɛ ni nyɔri sara maligu buɣim bimbin’ shɛli zuɣu mini di daanya kurupooti la ni di dapuhi ni di lahi zaa ni di tahili mini di ni yɛn tamdi binshɛli zuɣu 17ni pateesa shɛŋa din yɛn yiini ni mini di daantalisi ni di ni yɛn tamdi binshɛŋa zuɣu ni pateesa shɛli din yɛn yiini dundɔŋ maa dunoli 18ni Yawɛ biɛhigu shee suɣili kpahi mini dundɔŋ maa kpahi ni di mihi 19ni binyɛr’ viɛl’ shɛŋa bɛ ni yɛn yɛri tumdi tuma luɣ’ kasi shee mini Aduna ŋun nyɛ maligumaana binyɛra din be kasi ni o bidibisi ni yɛn yɛri binyɛr’ shɛŋa tumdi maligumaaniba tuma.”
Niriba zaŋ bɛ pina ka Yawɛ biɛhigu shee suɣili ni na
20Ka Izraɛlnim’ maa zaa daa yi Musa sani kuli. 21Ka sokam daa chaŋ ti zaŋ o suhu ni kul yu ni o zaŋ shɛli na ti ti Yawɛ, ka bɛ zaŋ tum Yawɛ chirigibu shee suɣili maa tuma mini neen’ shɛŋa zaa bɛ ni yɛn zaŋ tumdi tuma di puuni ni bɛ ni yɛn zaŋ binshɛŋa she binyɛr’ kasi la. 22Ka dɔbba mini paɣiba bɛn zaa suhuri daa yu lala zaŋ nachiinsi nɛma din nyɛ tibikpara mini nintuhi ni bansi ni salima nɛma zaa na. Sokam daa zaŋla salima na nti mali sara ti Yawɛ. 23Ka ŋunkam daa mali gali sabilifaa bee gali ʒiɛkpeein bee gali ʒiɛkpain bee tan’ piɛl’ viɛlli bee buhi kɔbiri bee bɛ ni niŋ moonsi mɔhi piɛ’ gban’ shɛŋa bee teeku ni biŋkɔb’ bal’ shɛb’ gbana daa zaŋ li na. 24Ka ŋunkam daa malila anzinfa bee daanya daa zaŋ li na ti ti Yawɛ. Ka doo kam ŋun daa mali gɔpiɛliga dari din ni tooi tum tuma daa zaŋ li na. 25Ka paɣ’ shɛb’ bɛn zaa daa mi gumdi mibu daa mi gali sabilifaa mini gali ʒiɛkpeein ni gali ʒiɛkpain ni gali piɛl’ viɛlli. 26Ka paɣ’ shɛb’ bɛn zaa suhuri daa yu daa zaŋ bɛ baŋsim n-zaŋ buhi kɔbiri mi gali. 27Ka zuɣulaannim’ mi daa bo oniɣisi kuɣa mini kuɣ’ shɛŋa bɛ ni yɛn zaŋ pie tab’ binyɛribil’ din yɛri pari zuɣusaa la nyolɔrigu la zuɣu na 28ni firila kpam ni tulaale shɛŋa mini kpa’ shɛli bɛ ni yɛn zaŋ mali kpa’ shɛli bɛ ni mali boori bahiri niriba zuɣuri ni ni tulaale shɛŋa bɛ ni yɛn zaŋ mali tulaale zim shɛli din nyom viɛla. 29Ka Izraɛlnim’ maa dɔbba mini paɣiba zaa bɛn suhuri daa yɛli ba ni bɛ zaŋmi binshɛli kana ka bɛ ti zaŋ li tum Yawɛ ni daa zali Musa ni o tum tuun’ shɛli maa zaa din nyɛ bɛ suhuyubu pina, bɛ daa zaŋdi li mi na ti tiri Yawɛ.
Tumtumdiba bɛn yɛn mali Yawɛ biɛhigu shee suɣili
(Yibu 31.1-11)
30Ka Musa daa yɛli Izraɛlnim’ maa, “Nyamiya, Yawɛ bolila Uri bia Bɛzalɛl ŋun nyɛ Hur yaaŋa ka nyɛ Juda zuliya ni nir’ la 31n-zaŋ Naawunitali shia niŋ o ni, ka ti o yiko mini fahim ni baŋsim ni nuhi tuumbaŋsim tuma zaa 32ka o mi o ni yɛn niŋ shɛm zaŋ salima mini anzinfa ni daanya mali binyɛra. 33O mi o ni yɛn ŋmahi kuɣ’ viɛla shɛm kpɛhi binyɛra ni ka ni tooi zaŋ dari kpe m-mali nuhi tuumbaŋsim tuuni kam. 34O niŋ o mini Ahisamak bia Oholiab ŋun nyɛ Dan zuliya ni nir’ la yiko ni bɛ wuhi niriba. 35O niŋ ba yiko ni bɛ tum nuhi tuumbaŋsim tuuni kam bɛn yɛn nyɛ binyɛra balibu kam ŋmahibu baŋdiba ni bɛn ni tooi zaŋ gali sabilifaa mini gali ʒiɛkpeein ni gali ʒiɛkpain ni gali piɛli viɛlli wuɣi situra balibu kam. Bɛ nyɛla kpaluhi ka bɛ zaa nyɛ tuumbaŋsim balibu kam baŋdi’ kara.”",https://www.bible.com/bible/2264/EXO.35.DBWDB
YIBU 36,"1“Bɛzalɛl mini Oholiab ni Naawuni ni daa zaŋ yiko mini fahim niŋ ninvuɣ’ shɛb’ zaa ni ni bɛ baŋ bɛ ni yɛn tumdi tuma shɛm luɣ’ kasi shee la malibu ni ti tum bɛ tuma kaman Yawɛ ni zali ba shɛm.”
Niriba zaŋ pina pam na
2Ka Musa daa boli Bɛzalɛl mini Oholiab ni Yawɛ ni daa zaŋ yiko niŋ ninvuɣ’ shɛb’ ni ni ninvuɣ’ shɛb’ bɛn suhuri daa yɛli ba ni bɛ kana ti tum tuma maa zaa na 3nti zaŋ Izraɛlnim’ ni daa zaŋ bɛ suhuyubu pin’ shɛŋa na ni bɛ ti zaŋ tum luɣ’ kasi shee tuma maa ti ba. Ka niriba maa daa na kul zaŋdi pina na ni bɛ suhuyubu asiba kam nti tir’ o. 4Ka tuumbaŋdiba bɛn zaa daa tumdi tuma luɣ’ kasi shee maa daa ti yi bɛ tuma shee na 5nti yɛli Musa, “Niriba maa zaŋ nɛma maa na pam n-gari ti ni bɔri shɛm tariga ni ti zaŋ tum Yawɛ ni zali ti ni ti tum tuun’ shɛli maa.”
6Ka Musa daa chɛ ka bɛ moli molo gili bɛ sansani maa ni zaa yɛli, “Doo bee paɣa miri ka o lan niŋ shɛli zaŋ chaŋ bɛ suhuyubu pin’ shɛŋa bɛ ni zaŋdi na ni bɛ ti zaŋ tum luɣ’ kasi shee tuma la polo.” Ka bɛ daa gooi niriba maa ka bɛ bi lan zaŋdi pina maa na. 7Dama bɛ ni daa pun zaŋ neen’ shɛŋa na maa daa nyɛla din ni tooi zaŋ tum tuma maa zaa ka guui.
Yawɛ biɛhigu shee suɣili malibu
(Yibu 26.1-37)
8Ka ninvuɣ’ shɛb’ bɛn daa nyɛ tumtumdiba maa ni tuumbaŋdiba zaa daa zaŋ tan’ piɛl’ viɛlli din ŋmɛliŋmɛli tan’ tolima pia mali Naawuni biɛhigu shee maa; ka zaŋ gali sabilifaa mini gali ʒiɛkpeein ni gali ʒiɛkpain n-chɛ ka tuumbaŋda zaŋ li wuɣi. 9Tan’ tolli kam wɔɣilim daa nyɛla mita pinaata, ka di yɛliŋ mi nyɛ mita ayi. Tan’ tolima maa zaa buɣisibu daa nyɛla yim. 10Bɛ daa zaŋla tan’ tolima anu she n-tuɣi taba, ka lan zaŋ tan’ tolima anu din’ la gba she n-tuɣi taba. 11Bɛ daa zaŋla gali sabilifaa n-she biŋgolinsi niŋ tuuli pateesa la naŋgbambili, ka lan niŋ pateesa shɛli din pah’ ayi gba lala. 12Bɛ daa shɛla biŋgolinsi pihinu niŋ pateesa yin’ ni ka lan she biŋgolinsi pihinu niŋ pateesa din’ la gba ni. Biŋgolinsi maa daa domi tuhi taba. 13Bɛ daa malila salima bansi pihinu n-zaŋ gɔhigɔhi pateesanim’ maa tuɣi taba, ka di daa chɛ ka Naawuni biɛhigu shee maa niŋ zaɣ’ mun’ yini.
14Bɛ daa lan zaŋ buhi kɔbiri wuɣi tana piniyini n-zaŋ li pili Naawuni biɛhigu shee maa. 15Tan’ yini kam wɔɣilim daa nyɛla mita pinaata, ka di yɛliŋ mi nyɛ mita ayi. Tan’ tolima piniyini maa zaa buɣisibu daa nyɛla yim. 16Bɛ daa zaŋla tana anu she n-tuɣi taba di ko, ka lan zaŋ tana ayɔbu la she n-tuɣi taba di ko. 17Bɛ daa lan mali biŋgolinsi pihinu niŋ pateesa shɛli din be tooni naŋgbambili, ka lan mali biŋgolinsi pihinu niŋ pateesa shɛli din bahindi nyaaŋa gba naŋgbambili. 18Bɛ daa lan zaŋ daanya mali bansi pihinu n-zaŋ gɔhigɔhi suɣili maa tabili taba, ka di niŋ zaɣ’ yini. 19Bɛ daa lan zaŋ piɛlahi gbana din niŋ moonsi pili suɣili maa, ka zaŋ teeku ni biŋkɔbbal’ shɛb’ gbana pili pa di zuɣu.
20Di nyaaŋa ka bɛ daa lan zaŋ gɔpiɛliga dari mali dapaɣa niŋ Naawuni biɛhigu shee suɣili maa. 21Dapaɣili kam wɔɣilim daa nyɛla mita anahi, ka di yɛliŋ mi nyɛ sɛntimita pihiyɔbunaayɔbu. 22Dapaɣili kam daa malila dashɛbira ayi din ni chɛ ka bɛ zaŋ li tuɣi taba. Bɛ daa niŋla Naawuni biɛhigu shee suɣili dapaɣa maa zaa lala. 23Bɛ daa malila dapaɣa pisi niŋ Naawuni biɛhigu shee suɣili maa nudirigu polo. 24Bɛ daa zaŋla anzinfa mali dapaɣa pisi maa ni yɛn tamdi binshɛŋa zuɣu bini pihinahi. Dapaɣili kam daa malila di ni yɛn tamdi binshɛŋa zuɣu diba ayi, ka di dashɛbira ayi shɛb’ di ni. 25Naawuni biɛhigu shee nuzaa polo din daa pahiri buyi la, bɛ daa malila dapaɣa pisi 26mini di ni yɛn tamdi anzinfa binshɛŋa zuɣu bini pihinahi. Dapaɣ’ yini daa malila di ni yɛn tamdi binshɛŋa zuɣu diba ayi, ka dapaɣ’ yini gba mali di ni yɛn tamdi binshɛŋa zuɣu diba ayi. 27Bɛ daa zaŋla dapaɣa ayɔbu mali Naawuni biɛhigu shee maa nyaaŋa zaŋ lab’ wulinluhili polo. 28Bɛ daa malila dapaɣa ayi niŋ Naawuni biɛhigu shee maa nyaaŋa lɔris’ ayi la ni. 29Ka bɛ daa zaŋ ban’ yini ga di zuɣusaa polo tabili taba, amaa ka di zaŋ siɣi tiŋ’ na lee woligi taba. Lala ka bɛ daa mali diba ayi maa niŋ lɔris’ ayi maa ni. 30Di zaa daa nyɛla dapaɣa anii mini di ni yɛn tamdi anzinfa binshɛŋa zuɣu pinaayɔbu. Dapaɣili kam daa tamla diba ayi zuɣu.
31Bɛ daa lan zaŋ gɔpiɛliga dari mali dapuhi n-zaŋ dapuh’ anu niŋ Naawuni biɛhigu shee maa yaɣ’ yini polo dapaɣa, 32ka zaŋ diba anu niŋ yaɣ’ din’ la mi polo dapaɣa, ka zaŋ diba anu niŋ di nyaaŋa wulinluhili polo dapaɣa. 33Bɛ daa lan mali sunsuuni dapua din be dapaɣa maa pirigili zuɣusaa polo la, ka di zaŋ yaɣ’ yini hal ti paai yaɣ’ din’ la tariga. 34Ka bɛ daa niŋ salima niŋ dapaɣa maa, ka mali salima bansi niŋ li ka di gbibi dapuhi maa, ka niŋ salima niŋ dapuhi maa.
35Bɛ daa lan zaŋ gali sabilifaa mini gali ʒiɛkpeein ni gali ʒiɛkpain ni tan’ piɛl’ viɛlli din ŋmɛliŋmɛli she pateesa, ka chɛ ka tuumbaŋda wuɣi chɛrubinim’ pa di zuɣu. 36Bɛ daa zaŋla gɔpiɛliga dari mali di daantalis’ anahi, ka niŋ salima niŋ li, ka zaŋ salima mali di bansi. Bɛ daa lan zaŋ anzinfa mali daantalisi maa ni yɛn tamdi binshɛŋa zuɣu ni bɛ zaŋ pateesa maa yili li. 37Bɛ daa zaŋla tan’ piɛl’ viɛlli din ŋmɛliŋmɛli n-she pateesa, ka zaŋ gali sabilifaa mini gali ʒiɛkpeein ni gali ʒiɛkpain n-chɛ ka tuumbaŋda zaŋ shɛriga wuɣi binyɛra pa di zuɣu ka bɛ zaŋ li yili suɣili maa dunoli. 38Bɛ daa lan mali di daantalis’ anu mini di bansi, ka niŋ salima pa daantalisi maa zuɣuri ni mini di mihi zuɣu, amaa di ni yɛn tamdi bina anu shɛŋa zuɣu la dina, daanya ka bɛ daa zaŋ mal’ li.",https://www.bible.com/bible/2264/EXO.36.DBWDB
YIBU 37,"Alikauli Adaka malibu
(Yibu 25.10-22)
1Ka Bɛzalɛl daa zaŋ gɔpiɛliga dari mali Alikauli Adaka la. Di wɔɣilim daa nyɛla sɛntimita kɔbiga ni pia, ka di yɛliŋ nyɛ sɛntimita pihiyɔbunaayɔbu, ka di dubu gba nyɛ sɛntimita pihiyɔbunaayɔbu. 2Ka o daa niŋ salima alali niŋ di puuni mini di nyaaŋa zaa, ka niŋ salima kɔɣili li gili. 3Ka o daa mali salima bans’ anahi n-niŋ di naŋgbaŋkuɣila anahi. Bans’ ayi yaɣ’ yini, bans’ ayi yaɣ’ din’ la gba. 4O daa lan zaŋ gɔpiɛliga dari mali dapuhi, ka niŋ salima niŋ li, 5ka zaŋ dapuhi maa tu bansi din be Alikauli Adaka maa luɣa ni la ni bɛ mal’ li kpuɣiri Alikauli Adaka maa. 6Ka o daa zaŋ salima alali mali Alikauli Adaka maa yɔrigu, ka di wɔɣilim nyɛ sɛntimita kɔbiga ni pia, ka di yɛliŋ nyɛ sɛntimita pihiyɔbunaayɔbu. 7Ka o daa zaŋ matarika n-kuri salima chɛrubinim’ ayi tam di yɔrigu maa tarisi yaɣ’ ayi zuɣu. 8Yino daa bela adaka yɔrigu maa tariga yaɣ’ yini polo, ka yino la mi be yaɣ’ din’ la polo. O daa kuri ba tabili la adaka yɔrigu maa, ka bɛ mini li nyɛ zaɣ’ yini. 9Chɛrubinim’ maa daa yirigila bɛ kpiŋkpama zuɣusaa, ka bɛ kpiŋkpama maa mahim luri adaka yɔrigu maa zuɣu, ka bɛ nina kpa taba. Adaka yɔrigu maa dɛde ka chɛrubinim’ maa nina daa kpa.
Bɔrɔbɔro shɛli bɛ ni zaŋ ti Naawuni teebuli malibu
(Yibu 25.23-30)
10O daa lan zaŋ gɔpiɛliga dari mali teebuli, ka di wɔɣilim nyɛ sɛntimita pihiwɛiayika ka di yɛlim nyɛ sɛntimita pihinahinaanahi, ka di dubu nyɛ sɛntimita pihiyɔbunaayɔbu. 11Ka o daa niŋ salima pa di zuɣu, ka niŋ salima kɔɣili li gili. 12O daa mali naŋgbaŋkuɣila ka di yɛliŋ nyɛ milimita pisopɔinnaanu niŋ li, ka niŋ salima kɔɣili li gili. 13O daa mali salima bans’ anahi n-zaŋ li ga teebuli maa luɣ’ anahi zuɣu naba la. 14Bansi maa daa baɣila di naŋgbaŋkuɣila din daa yɛn gbibi dapu’ shɛŋa bɛ ni yɛn mali kpuɣiri teebuli maa. 15Ka o daa zaŋ gɔpiɛliga dari mali dapuhi, ka niŋ salima pa di zuɣu ni bɛ mal’ li kpuɣiri teebuli maa. 16O daa zaŋ salima alali mali teebuli maa zuɣu duɣuri mini di parantɛnima ni di lahi din ni tuɣindi tulaale zim ni pipi’ shɛŋa bɛ ni yɛn mali boori sara maligu wain.
Firila tamdigu malibu
(Yibu 25.31-40)
17O daa lan zaŋ salima alali mali firilatamdigu. O daa zaŋla matarika n-kuri firilatamdigu maa ni yɛn tamdi binshɛli zuɣu mini di mundili. Ka di mini di pipihi ni di bintira kɔtomsi la ni di tipuma kɔtomsi la zaa daa nyɛ zaɣ’ yini.
18Firilatamdigu maa daa malila jaba ayɔbu: jaba ata daa bela yaɣ’ yini polo, ka jaba ata be yaɣ’ din’ la mi polo. 19O daa lan mali pipih’ ata ka di ŋmani alimɔnd pum, ka di zaɣ yini kam mali bintirili kɔtomsi mini tipum kɔtomsi, ka o zaŋ li tam jab’ yini zuɣu, ka lan mali pipih’ ata ka di ŋmani alimɔnd pum, ka di zaɣ’ yini kam mali bintirili kɔtomsi ni tipum kɔtomsi, ka o daa zaŋ li tam jab’ din’ la mi zuɣu, lala ka o daa zaŋ li tamtam firilatamdigu maa jaba ayɔbu maa zaa zuɣu. 20O daa lan mali pipih’ anahi ka di ŋmani alimɔnd pum mini di bintira kɔtomsi ni tipuma kɔtomsi n-zaŋ li tam firilatamdigu maa maŋmaŋ’ zuɣu. 21O daa lan mali bintirili kɔtomsi niŋ tuuli jaba ayi la lɔŋni, ka di min’ li nyɛ zaɣ’ yini, ka lan mali bintirili kɔtomsi niŋ jaba ayi din paya la lɔŋni, ka di min’ li nyɛ zaɣ’ yini, ka lan mali bintirili kɔtomsi niŋ jaba ayi din bahindi nyaŋa la gba lɔŋni, ka di min’ li nyɛ zaɣ’ yini, 22ka di bintira kɔtomsi maa mini di jaba maa ni firilatamdigu maa zaa nyɛ zaɣ’ yini, ka nyɛ salima alali, ka o zaŋ matarika kuri li. 23Ka o daa lan zaŋ salima alali mali di firilanim’ ayopɔin mini di buɣim kpihiri bina ni di buɣim moori bina. 24O daa zaŋla salima alali din tibisim nyɛ kilɔgiram pihitanaanu mali firilatamdigu maa mini di nɛma zaa.
Bɛ ni yɛn tuɣindi tulaale zim bimbin’ shɛli zuɣu malibu
(Yibu 30.1-5)
25O daa lan zaŋ gɔpiɛliga dari mali bɛ ni yɛn tuɣindi tulaale zim bimbin’ shɛli zuɣu. Di daa nyɛla zaɣ’ mɔɣu, ka di wɔɣilim nyɛ sɛntimita pihinahinaanu, ka di yɛliŋ nyɛ sɛntimita pihinahinaanu, ka di dubu nyɛ sɛntimita pihiwɛi, ka di mini di binyila la daa nyɛ zaɣ’ mun’ yini.
Musa suhi Naawuni ti Izraɛlnima
26Ka o daa niŋ salima alali niŋ di zuɣusaa mini di luɣa ni ni di luɣilikam zaa ni di binyila la, ka niŋ salima kɔɣili li gili. 27Ka o daa zaŋ salima mali bans’ ayi niŋ di yaɣ’ ayi zuɣu salima din kɔɣili li gili la lɔŋni, ka lan mali bans’ ayi niŋ yaɣ’ din’ la gba ni bɛ zaŋdi dapuhi la turi di ni n-kpuɣiri bimbini maa. 28Ka o daa zaŋ gɔpiɛliga dari mali dapuhi, ka niŋ salima niŋ li.
Bɛ ni boori kpa’ shɛli bahiri niriba zuɣu ni mini tulaale zim malibu
(Yibu 30.22-38)
29 O daa lan mali kpa’ shɛli din be kasi shɛli bɛ ni yɛn mali boori bahiri niriba zuɣuri ni, ka lan mali tulaale zim alali din nyom viɛla kaman tulaale duɣira ni niŋdi shɛm.",https://www.bible.com/bible/2264/EXO.37.DBWDB
YIBU 38,"Bɛ ni nyɔri sara maligu buɣim bimbin’ shɛli zuɣu malibu
(Yibu 27.1-8)
1Ka o daa lan zaŋ gɔpiɛliga dari mali bɛ ni yɛn nyɔri sara maligu buɣim bimbin’ shɛli zuɣu. Di wɔɣilim daa nyɛla mita ayi ni biɛla, ka di yɛliŋ nyɛ mita ayi ni biɛla. Di daa nyɛla zaɣ’ mɔɣu, ka di dubu nyɛ mita yini ni biɛla. 2Ka o daa mali binyila tam di naŋgbani tarisi bunahi zuɣu, ka di mini di binyila maa zaa nyɛ zaɣ’ yini, ka o daa niŋ daanya niŋ li. 3O daa lan mali sara maligu bimbini maa zuɣu binyara zaa. Di duɣuri mini di soobuya ni di taha ni di dirijaba ni lahi din ni moori buɣim. Daanya ka o daa zaŋ mali di zaa. 4O daa zaŋla daanya mali sara maligu bimbini maa kurupooti n-zaŋ li zali di naŋgbaŋkuɣila lɔŋni, ka di du m-paai di pirigili tariga zaŋ siɣi tiŋ’ polo. 5Ka o daa lan mali bans’ anahi tam daanya kurupooti maa naŋgbani tarisi bunahi zuɣu din yɛn gbibi di dapuhi. 6Akasia dari ka o daa zaŋ mali dapuhi maa, ka niŋ daanya niŋ li. 7Ka o daa zaŋ dapuhi maa n-tuntu ban’ shɛŋa din daa be sara maligu bimbini maa luɣa zuɣu la ni, ka bɛ mal’ li kpuɣiri sara maligu bimbini maa. O daa zaŋla taabo dari mal’ li, ka di puuni nyɛ zaɣ’ yɔɣu.
Daanya tahili malibu
(Yibu 30.18)
8 Ka o daa zaŋ paɣ’ shɛb’ bɛn daa tumdi tuma Yawɛ min’ o niriba laɣiŋgu suɣili dunol’ ni la daanya diɣisi mali tahili mini di ni yɛn tamdi binshɛli zuɣu.
Yawɛ biɛhigu shee suɣili dundɔŋ malibu
(Yibu 27.9-19)
9Ka o daa mali dundɔŋ, ka zaŋ tan’ piɛl’ viɛlli din ŋmɛliŋmɛli n-she pateesa din wɔɣilim nyɛ mita pihinahinaanahi n-yili di nudirigu polo. 10Di daantalisi pisi mini di ni yɛn tamdi binshɛŋa zuɣu pisi la daa nyɛla daanya. Amaa ban’ shɛŋa din daa yili daantalisi maa mini di mihi la din’ daa nyɛla anzinfa. 11Di nuzaa polo gba daa mali pateesanim’ din wɔɣilim nyɛ mita pihinahinaanahi, ka di daantalisi pisi mini di ni yɛn tamdi binshɛŋa zuɣu pisi la daa nyɛ daanya, amaa bin’ shɛŋa din daa yili daantalisi maa mini di mihi la din’ daa nyɛla anzinfa. 12Ka di wulinluhili polo daa mali pateesanim’ din wɔɣilim nyɛ mita pisinaayi, ka mali daantalisi pia ni di ni yɛn tamdi binshɛŋa zuɣu pia, ka daantalisi maa bansi mini di mihi la daa nyɛ anzinfa. 13Ka di tooni zaŋ labi wulimpuhili polo pateesanim’ wɔɣilim daa nyɛ mita pisinaayi. 14Ka pateesa’ shɛŋa din daa yili dunoli maa yaɣ’ yini wɔɣilim daa pooi mita ayopɔin biɛla, ka di mali daantalis’ ata mini di ni yɛn tamdi binshɛŋa zuɣu diba ata. 15Ka yaɣ’ din’ la gba daa mali lala; lɔndo maa dunoli nudirigu mini nuzaa polo zaa daa malila pateesanim’ din wɔɣilim daa pooi mita ayopɔin biɛla, ka di mali daantalis’ ata mini di ni yɛn tamdi binshɛŋa zuɣu. 16Pateesa’ shɛŋa din zaa daa yili gili lɔndo maa daa nyɛla tan’ piɛl’ viɛlli din ŋmɛliŋmɛli. 17Daantalisi maa ni daa yɛn tamdi binshɛŋa zuɣu daa nyɛla daanya, amaa daantalisi maa bansi mini di mihi la din’ daa nyɛla anzinfa, ka bɛ daa niŋ anzinfa pa daantalisi maa zuɣuri ni, ka lɔndo maa daantalisi mihi zaa daa nyɛ anzinfa. 18O daa zaŋla tan’ piɛli viɛlli din ŋmɛliŋmɛli she lɔndo maa dunɔdali pateesa, ka zaŋ gali sabilifaa mini gali ʒiɛkpeein ni gali ʒiɛkpain n-zaŋ shɛriga wuɣi binyɛra pa di zuɣu. Di wɔɣilim daa nyɛla mita awɛi, ka di dunoli dubu din mini pateesa maa yɛliŋ daa saɣisi la daa nyɛ mita ayi, ka di mini pateesa’ shɛŋa din daa yili lɔndo maa ni saɣisi taba. 19Ka di daantalisi anahi mini di ni yɛn tamdi binshɛŋa anahi zuɣu daa nyɛ daanya, ka di bansi daa nyɛ anzinfa, ka o daa niŋ anzinfa pa daantalisi maa zuɣuri ni, ka di mihi gba daa nyɛ anzinfa. 20Yawɛ biɛhigu shee suɣili maa kpahi zaa mini lɔndo din daa gili Yawɛ biɛhigu shee suɣili maa kpahi zaa daa nyɛla daanya.
Bɛ ni zaŋ kur’ shɛŋa tum Yawɛ biɛhigu shee suɣili ni tuma
21Bɛ ni daa zaŋ neen’ shɛŋa mali Yawɛ biɛhigu shee suɣili, luɣ’ shɛli alikauli shɛhira ni daa bela m-bɔŋɔ. Lɛvinima n-daa niŋ nɛma maa zaa laasabu ka sabi li sɔŋ kaman Musa ni daa zali ba shɛm. Itama ŋun daa nyɛ maligumaana Aduna bia la n-daa wuhi ba ka bɛ sabi li.
22Uri bia Bɛzalɛl ŋun daa nyɛ Hur yaaŋa, ka nyɛ Juda zuliya ni nir’ la n-daa mali binshɛɣukam zaa Yawɛ ni daa zali Musa ni o mali maa. 23Ŋun daa pah’ o zuɣu n-daa nyɛ Ahisamak bia Oholiab ŋun daa nyɛ Dan zuliya ni nir’ la. O daa nyɛla nuhi tuumbaŋda, ka lan nyɛ ŋun zaŋd’ omaŋmaŋ’ tɛha maani binyɛra, ka lan nyɛ kpalua ŋun ni tooi zaŋ gali sabilifaa mini gali ʒiɛkpeein wuɣi binyɛra pa tan’ piɛl’ viɛli zuɣu.
24Bɛ ni daa zaŋ salim’ shɛli zaa na ti mali sara ka bɛ zaŋ li tum tuma luɣ’ kasi shee la tibisim daa nyɛla kilɔgiram tuhili kaman luɣ’ kasi shee sania zahimbu ni nyɛ shɛm. 25 Ka bɛ ni daa kali ninvuɣ’ shɛb’ la ni daa zaŋ anzinfa shɛli na tibisim daa nyɛ kilɔgiram tusaata ni kɔbisinahi ni pihita kaman luɣ’ kasi shee sania zahimbu ni nyɛ shɛm. 26Sokam daa yola bɛkabɛka (din nyɛ anzinfa laɣifu pirigili la kaman luɣ’ kasi shee sania zahimbu ni nyɛ shɛm). Bɛ ni daa kali ninvuɣ’ shɛb’ bɛn yuma nyɛ yuun’ pisi zaŋ chani maa, bɛ kalinli daa nyɛla dɔbba tuhi’ kɔbisiyɔbunaata ni kɔbisinu ni pihinu. 27O daa zaŋla anzinfa din tibisim nyɛ kilɔgiram tusaata ni kɔbisinahi mali luɣ’ kasi shee maa dapaɣa ni yɛn tamdi binshɛŋa zuɣu mini pateesa daantalisi ni yɛn tamdi binshɛŋa zuɣu. O daa zaŋla anzinfa mali bintamdisi kɔbiga. Bintamdigu zaɣ’ yini kam daa dila anzinfa din tibisim nyɛ kilɔgiram pihitanaanahi. 28O daa zaŋla anzinfa din kpalim ka di tibisim nyɛ kilɔgiram pihita m-mali bansi din yɛn yili daantalisi la mini di mihi ka niŋ anzinfa pa daantalisi maa zuɣuri ni. 29Bɛ ni daa tɔhi daanya shɛli tibisim daa nyɛla kilɔgiram tusaayi ni kɔbisinahi ni pisinaanu. 30Ka o daa zaŋ li mali Yawɛ chirigibu shee suɣili maa dunoli daantalisi ni yɛn tamdi binshɛŋa zuɣu mini daanya sara maligu bimbini ni di daanya kurupooti la ni sara maligu bimbini maa zuɣu nɛma 31mini dundɔŋ din gil’ li maa daantalisi ni yɛn tamdi binshɛŋa zuɣu ni dundɔŋ maa dunɔdali daantalisi ni yɛn tamdi binshɛŋa zuɣu ni Yawɛ biɛhigu shee suɣili kpahi zaa ni dundɔŋ din daa gil’ li maa kpahi zaa.",https://www.bible.com/bible/2264/EXO.38.DBWDB
YIBU 39,"Maligumaaniba binyɛra malibu
(Yibu 28.1-14)
1Dimbɔŋɔ nyaaŋa ka bɛ daa zaŋ gali sabilifaa mini gali ʒiɛkpeein ni gali ʒiɛkpain n-she binyɛr’ shɛŋa bɛ ni yɛri tumdi tuma luɣ’ kasi shee la viɛnyɛliŋga, ka daa lan she binyɛr’ shɛŋa din be kasi ti Aduna kaman Yawɛ ni daa zali ba shɛm.
Binyɛribil’ din yɛri pari zuɣusaa shɛbu
(Yibu 25.10-22)
2Bɛ daa zaŋla salima gali mini gali sabilifaa ni gali ʒiɛkpeein ni gali ʒiɛkpain ni tan’ piɛl’ viɛlli din ŋmɛliŋmɛli she binyɛribil’ din yɛri pari zuɣusaa la. 3Ka bɛ daa zaŋ matarika kuri salima ŋ-ŋmahi li kaman gal’ la n-zaŋ li garisi gali sabilifaa mini gali ʒiɛkpeein ni gali ʒiɛkpain n-wuɣi binyɛra pa tan’ piɛli viɛlli din ŋmɛliŋmɛli zuɣu. 4Ka bɛ daa she bɔɣusapima zuɣu tan’ tolima niŋ binyɛribila maa naŋgbambiya. 5Bɛ daa zaŋla neen’ yinsi din nyɛ salima gali mini gali sabilifaa ni gali ʒiɛkpeein ni gali ʒiɛkpain ni tan’ piɛli viɛlli din ŋmɛliŋmɛli tum tuun’ yinsi maa n wuɣi shɛlɔrigu niŋ di ni kaman Yawɛ ni daa zali Musa shɛm. 6Ka bɛ daa lan mali oniɣisi kuɣa n-zaŋ li tam salima bintaɣindisi ni, ka zaŋ chiriga chirigi Izraɛl bidibisi la yuya pa di zuɣu kaman bɛ ni chirigiri nintu’ shɛli bɛ ni mali dihiri binyɛra zuɣu shɛm la. 7Ka o daa zaŋ li niŋ binyɛribil’ din yɛri pari zuɣusaa maa bɔɣusapima zuɣu tan’ tolima la ni ka di nyɛ kuɣ’ shɛŋa bɛ ni yɛn mali teeri Izraɛl bidibisi maa yɛla kaman Yawɛ ni daa zali shɛm.
Nyolɔrigu malibu
(Yibu 28.15-30)
8O daa mali nyolɔrigu ka di be kaman bɛ ni daa she binyɛribil’ din yɛri pari zuɣusaa la shɛm la. Bɛ daa zaŋla salima gali mini gali sabilifaa ni gali ʒiɛkpeein ni gali ʒiɛkpain ni tan’ piɛl’ viɛlli din ŋmɛliŋmɛli mal’ li. 9Di daa nyɛla zaɣ’ mɔɣu, ka kpabi yim zuɣu ka di wɔɣilim nyɛ sɛntimita pisinaayi, ka di yɛliŋ gba nyɛ sɛntimita pisinaayi. 10Ka bɛ daa zaŋ kuɣ’ viɛl’ shɛŋa pie taba kulis’ anahi. Bɛ daa zaŋla bɛ ni booni kuɣ’ shɛŋa kanɛlian mini kirisolait ni ɛmɛrald m-pie taba kul’ shɛli din daŋ tooni; 11ka zaŋ tɛkɔisi mini safaya ni daimɔnd pie kul’ shɛli din pahir’ ayi, 12ka lan zaŋ jɛsint mini agɛt ni amɛtisit la m-pie taba kul’ shɛli din pahir’ ata, 13ka bɛ daa zaŋ bɛril mini oniɣisi ni jasipa m-pie taba kul’ shɛli din pahir’ anahi. Ka bɛ daa zaŋ li niŋ salima bintaɣindisi la ni. 14Di daa nyɛla kuɣa pinaayi, ka bɛ daa zaŋ chiriga n-chirigi Izraɛl bidibisi la yinoyino yuli pa kuɣili kam zuɣu, di daa ŋmanila nintu’ shɛŋa bɛ ni mali dihiri binyɛra zuɣu la, ka zuliya pinaayi la zuliya yini kam yuli pa kuɣili kam zuɣu. 15Ka bɛ daa zaŋ salima alali mali zoligɔnima ŋ-ŋmɛl’ li kaman gabisi la n-zaŋ li niŋ nyolɔrigu maa. 16Ka bɛ daa lan mali salima bintaɣindisi ayi mini salima bans’ ayi, ka zaŋ salima bans’ ayi maa goli gɔhi nyolɔrigu maa naŋgbambiya, 17ka daa zaŋ salima gabisi ayi la gɔhi bans’ ayi din daa goligoli nyolɔrigu maa naŋgbambiya la. 18Ka bɛ daa zaŋ zoligɔnim’ ayi la noya gɔhi bintaɣindisi la. Lala ka bɛ daa niŋ zaŋ li gɔhi binyɛribil’ din yɛri pari zuɣusaa la bɔɣusapima zuɣu tan’ tolima la tooni. 19Di nyaaŋa ka bɛ daa mali salima bans’ ayi n-zaŋ li gɔhi nyolɔrigu maa puuni naŋgbanbiya, ka di miri binyɛribil’ din yɛri pari zuɣusaa maa. 20Ka bɛ daa mali salima bans’ ayi n-zaŋ li gɔhi binyɛribil’ din yɛri pari zuɣusaa la bɔɣusapima zuɣu tan’ tolima ayi la tiŋli di tooni polo miri di tuɣibu shee binyɛribila maa shɛlɔrigu la zuɣusaa polo. 21Ka bɛ daa zaŋ mi’ sabilifaa lo nyolɔrigu maa bansi la mini binyɛribil’ din yɛri pari zuɣusaa la bansi gɔhi taba din ni chɛ ka di pa bɛ ni wuɣi binyɛribil’ din yɛri pari zuɣusaa maa shɛlɔr’ shɛl’ la zuɣu din ni chɛ ka nyolɔrigu maa ku be di ko, ka chɛ binyɛribila din yɛri zuɣusaa maa kaman Yawɛ ni daa zali Musa shɛm.
Maligumaana binyɛr’ shɛŋa din pahi malibu
(Yibu 28.31-43)
22Ka bɛ daa lan zaŋ gali sabilifaa wuɣi alichɛbba shɛli maligumaana ni yɛn yɛri pahi binyɛribil’ din yɛri pari zuɣusaa maa zuɣu. Alichɛbba maa daa nyɛla zaɣ’ sabilifaa zaa. 23Alichɛbba maa nyiŋgoli daa ŋmanila kurugu gbaɣino nyiŋgoli, ka bɛ niŋ tani kɔɣili di nyiŋgoli maa zaa gili din’ ni chɛ ka di ku cheei. 24Ka bɛ daa zaŋ gali sabilifaa mini gali ʒiɛkpeein ni gali ʒiɛkpain ni gali piɛl’ viɛlli din ŋmɛliŋmɛli mali pumpɔrinchihi kɔtomsi niŋ alichɛbba maa tiŋli ti tuui. 25Bɛ daa lan zaŋ salima alali mali buɣilimbuɣilimbihi n-zaŋ li yiliyili pumpɔrinchihi kɔtomsi din daa be alichɛbba maa tiŋli la sunsuuni ti tuui ka di daa be pumpɔrinchihi kɔtomsi maa sunsuuni. 26Bɛ daa yil’ la buɣilimbuɣilimbila ni pumpɔrinchihi kɔtomsi ka lan yili buɣilimbuɣilimbila ni pumpɔrinchihi kɔtomsi m-mali lala hal ti tuui alichɛbba shɛli bɛ ni yɛn yɛri tumdi tuma maa tiŋli kaman Yawɛ ni daa zali Musa shɛm.
27Bɛ daa lan zaŋ kpalua ni wuɣi tan’ piɛl’ viɛl’ shɛli n-she zabbanim’ ti Aduna min’ o bidibisi maa, 28ka zaŋ tan’ piɛl’ viɛlli she bantabiga mini zuɣupila, ka lan zaŋ tan’ piɛli viɛlli din ŋmɛliŋmɛli she jɛŋjɛŋŋmahi 29ni shɛlɔr’ shɛli bɛ ni daa zaŋ tan’ piɛl’ viɛlli din ŋmɛliŋmɛli she ka zaŋ gali sabilifaa mini gali ʒiɛkpeein ni gali ʒiɛkpain n-zaŋ shɛriga wuɣi binyara pa di zuɣu kaman Yawɛ ni daa zali Musa shɛm. 30Bɛ daa lan zaŋ bimparilan’ shɛli din pari gbɛɣu zuɣu ka di nyɛ din be kasi, ka sabi sabbu pa di zuɣu kaman bɛ ni mali nintu’ shɛli dalinli dihiri tabindi binyara zuɣu la. Sabbu maa n-daa nyɛ: “O nyɛla ŋun be kasi Yawɛ sani.” 31Ka bɛ daa zaŋ mi’ sabilifaa niŋ li ni bɛ zaŋ li lɔri pari bantabiga maa zuɣu kaman Yawɛ ni daa zali Musa shɛm.
Tuma naabu yɛla
(Yibu 35.10-19)
32Lala ka bɛ daa niŋ tum Naawuni biɛhigu shee maa mini Naawuni min’ o niriba laɣiŋgu suɣili maa tuma zaa naai. Ka Izraɛlnim’ maa daa shiri niŋ kaman Yawɛ ni daa zali Musa shɛm maa zaa. 33Ka bɛ daa zaŋ Naawuni biɛhigu shee maa na ti ti Musa, ka daa lan zaŋ suɣili maa mini di nɛma zaa ni di bansi ni di dapaɣa ni di dapuhi ni di daantalisi mini di ni yɛn tamdi binshɛŋa zuɣu 34ni di pindigu din daa nyɛ bɛ ni nani piɛlahi gban’ shɛŋa n-niŋ moonsi mɔhi li la mini di pindigu shɛli din nyɛ teeku ni biŋkɔb’ bal’ shɛb’ gbana la ni pateesa la 35ni Alikauli Adaka mini di dapuhi ni di yɔrigu 36ni teebul’ la mini di zuɣu lahi zaa ni bɔrɔbɔro din be kasi la 37ni salima alali firilatamdigu la mini di zuɣu firilanim’ din pie tab’ la ni di nɛma zaa ni firila kpam 38ni salima sara maligu bimbin’ ni bɛ ni yɛn boori kpa’ shɛli bahiri niriba zuɣuri ni ni tulaale zim din nyom viɛla ni pateesa shɛli din yɛn yiini suɣili maa dunoli 39ni daanya sara maligu bimbini la mini di daanya kurupooti ni di dapuhi ni di zuɣu nɛma zaa ni tahili la ni di ni yɛn tamdi binshɛli zuɣu 40ni pateesa’ shɛŋa din yɛn yiini dundɔŋ la ni mini di daantalisi ni di ni yɛn tamdi binshɛŋa zuɣu ni pateesa shɛli din yɛn yili dundɔŋ maa dunoli ni ni di mihi ni di kpahi ni neen’ shɛŋa zaa bɛ ni yɛn zaŋ tumdi tuma Naawuni biɛhigu shee din nyɛ Naawuni min’ o niriba laɣiŋgu suɣili maa ni 41ni bɛ ni daa she binyɛr’ viɛl’ shɛŋa ni bɛ yɛri tumdi tuma luɣ’ kasi shee la mini binyɛr’ kasi shɛŋa bɛ ni daa she n-ti Aduna ŋun nyɛ maligumaana la min’ o bidibisi ni bɛ tumdi maligumaaniba tuma la. 42Yawɛ ni daa zali Musa shɛm, lala ka Izraɛlnim’ daa niŋ tum tuma maa zaa. 43Musa ni daa nya ka bɛ tum tuma maa zaa kaman Yawɛ ni daa zali ba ni bɛ tum li shɛm maa, ka o daa suhi alibarika niŋ bɛ ni.",https://www.bible.com/bible/2264/EXO.39.DBWDB
YIBU 40,"Yawɛ biɛhigu shee suɣili sabu mini di zaŋ ti Naawuni
(Kalinlinima 9.15-23)
1Yawɛ daa yɛli Musa, 2“Samiya Naawuni biɛhigu shee din nyɛ Naawuni min’ o niriba laɣiŋgu suɣili maa gol’ tuuli dahin’ yini dali. 3Zaŋmiya Alikauli Adaka la zali di puuni, ka zaŋ pateesa yili limsi li. 4Yi ni ti zaŋ teebul’ la na ti mal’ li zali di zaashee di puuni; ka zaŋ firilatamdigu la na nti zaŋ di firilanim’ la tam di zuɣu. 5Ka yi ti zaŋ salima sara maligu bimbin’ shɛli zuɣu yi ni yɛn tuɣindi tulaale zim la zali Alikauli Adaka maa tooni, ka zaŋ pateesa yili Naawuni biɛhigu shee maa dunoli. 6Ka yi ti zaŋ sara maligu bimbin’ shɛli zuɣu bɛ ni nyɔri sara maligu buɣim la zali Naawuni biɛhigu shee din nyɛ Naawuni chirigibu min’ o niriba laɣiŋgu suɣili maa dunol’ la tooni, 7ka zaŋ tahili la zali Naawuni min’ o niriba laɣiŋgu suɣili maa mini sara maligu bimbin’ la sunsuuni n-niŋ kom niŋ di ni. 8Ka yi ti niŋ dundɔŋ gili di zaa, ka zaŋ pateesa yili di dunɔdali.
9“Yi ni ti booi kpa’ shɛli bɛ ni boori bahiri niriba zuɣuri ni la m-bahi Naawuni biɛhigu shee maa mini di puuni nɛma zaa zuɣu, ka malimali di mini di puuni binyɛra zaa, ka di leei din be kasi. 10Di lan simdi ka yi booi kpam maa bahi bɛ ni nyɔri sara maligu buɣim bimbin’ shɛli zuɣu la gba mini di nɛma la zaa zuɣu, ka malimali sara maligu bimbini maa ka di leei din be kasi zaa. 11Di lan simdi ka yi ti booi kpam maa bahi tahili la mini di ni yɛn tamdi binshɛli zuɣu, ka di leei din be kasi.
12“Dimbɔŋɔ nyaaŋa ka a ti zaŋ Aduna min’ o bidibisi maa ka Naawuni min’ o niriba laɣiŋgu suɣili maa dunol’ ni na nti chɛ ka bɛ niŋ kom paɣi bɛ ni, 13ka a zaŋ binyɛra din be kasi yɛli Aduna ka booi kpam bah’ o zuɣu ni m-mal’ o, ka o leei maligumaana n-tumdi n tuma. 14A ni zaŋ o bidibisi maa gba na ti zaŋ zabbanim’ yɛli ba, 15ka booi kpam bahi bɛ zuɣuri ni kaman a ni niŋ bɛ ba shɛm maa, ka bɛ leei maligumaaniba n-tumdi n tuma, ka kpam booi bahi bɛ zuɣuri ni maa ni ti ba soli ka bɛ kul nyɛ maligumaaniba sahakam bɛ ʒiɛman’ ni.”
16Ka Musa daa niŋ binshɛɣukam kaman Yawɛ ni daa wuh’ o ni o niŋ maa. 17Dinzuɣu gol’ so ŋun daa daŋ tooni yuun’ shɛli din pahir’ ayi maa ni dahin yini dali, ka o daa sa Naawuni biɛhigu shee suɣili maa. 18Ka Musa daa sa Naawuni biɛhigu shee maa, ka zaŋ di ni yɛn tamdi binshɛŋa zuɣu zalizali, ka zaŋ di dapaɣa la tamtam di zuɣu, ka zaŋ di dapuhi la niŋ li, ka zaŋ di daantalisi la sa; 19ka zaŋ tani n-yirigi pili Naawuni biɛhigu shee maa, ka kpuɣi binshɛli din yɛn pili suɣili maa pil’ li kaman Yawɛ ni daa wuh’ o shɛm. 20Ka o daa zaŋ alikauli la niŋ adaka maa puuni, ka zaŋ dapuhi la niŋ adaka maa, ka zaŋ adaka maa yɔrigu yo li 21n-zaŋ li ti zali Naawuni biɛhigu shee maa, ka zaŋ pateesa yili liri Alikauli Adaka maa kaman Yawɛ ni daa wuh’ o shɛm.
22Ka o daa zaŋ teebul’ la kpɛhi Naawuni min’ o niriba laɣiŋgu suɣili maa puuni nti zaŋ li zali Naawuni biɛhigu shee maa nuzaa polo pateesa la nyaaŋa, 23ka zaŋ bɔrɔbɔro na ti tam di zuɣu viɛnyɛliŋga Yawɛ tooni kaman Yawɛ ni daa wuh’ o shɛm. 24Ka o daa lan zaŋ firilatamdigu la kpɛhi Naawuni min’ o niriba laɣiŋgu suɣili maa puuni nti zaŋ li zali tuhi teebuli maa Naawuni biɛhigu shee maa nudirigu polo, 25ka zaŋ firilanim’ la tamtam di zuɣu Yawɛ tooni kaman Yawɛ ni daa wuh’ o shɛm. 26Ka o daa zaŋ salima sara maligu bimbini la kpɛhi Naawuni chirigibu shee suɣili maa puuni nti zaŋ li zali pateesa la tooni, 27ka zaŋ tulaale zim din nyom viɛla n-tuɣili di zuɣu kaman Yawɛ ni daa wuh’ o shɛm. 28Ka o daa zaŋ pateesa yili Naawuni biɛhigu shee maa dunoli. 29Ka o daa lan zaŋ bɛ ni nyɔri sara maligu buɣim bimbin’ shɛli zuɣu la ti zali Naawuni biɛhigu shee din nyɛ Naawuni min’ o niriba laɣiŋgu suɣili la dunol’ ni, ka mali bɛ ni zaŋdi sara shɛli nyɔri buɣim la mini kawana ni chi sara di zuɣu kaman Yawɛ ni daa wuh’ o shɛm. 30Ka o daa zaŋ tahili la zali Naawuni min’ o niriba laɣiŋgu suɣili maa mini sara maligu bimbini maa sunsuuni, ka niŋ kɔpaɣirim niŋ di ni. 31Ka Musa mini Aduna ni Aduna bidibisi maa daa mal’ li paɣiri bɛ nuhi mini bɛ naba. 32Bɛ daa yi yɛn kpe Naawuni min’ o niriba laɣiŋgu suɣili maa ni bee n-chaŋ sara maligu bimbin’ la gbini, bɛ paɣirila bɛ nuhi mini bɛ naba kaman Yawɛ ni daa zali Musa shɛm la. 33Ka o daa niŋ dundɔŋ gili Naawuni biɛhigu shee maa mini sara maligu bimbini maa, ka zaŋ pateesa yili di dunoli. Lala ka Musa daa niŋ naai tuma maa.
Sagbani din pili Naawuni biɛhigu shee suɣili
(Kalinlinima 9.15-23)
34 Ka sagbani daa sirigina ti pili Naawuni min’ o niriba laɣiŋgu suɣili maa, ka Yawɛ jilima daa pal’ o biɛhigu shee maa. 35Ka Musa daa kɔŋ Naawuni min’ o niriba laɣiŋgu suɣili maa ni kpɛbu sagbani maa ni daa sirigina ti pil’ li maa mini Yawɛ jilima ni daa pal’ o biɛhigu shee maa zuɣu. 36Izraɛlnim’ chandi maa zaa puuni, sagbani maa daa yi ti vuui ka chɛ Naawuni biɛhigu shee maa, bɛ yiɣisirimi chaŋ, 37amaa sagbani maa daa yi bi vuui, bɛ bi chani shɛli naɣila di yi ti vuui chana ka bɛ chana. 38Dama Yawɛ sagbani maa daa kul bela o biɛhigu shee maa zuɣusaa wuntaŋ’ ni, yuŋ mi ka buɣim be sagbani maa puuni Izraɛlnim’ zaa ninni bɛ chandi maa zaa ni.",https://www.bible.com/bible/2264/EXO.40.DBWDB
LƐVINIMA PILIGU,"PILIGU
Lɛvinim’ litaafi ŋɔ puuni ka Izraɛlnim’ kurimbuni ha Naawuni jɛmbu soli mini adiini soli churi puhibu zaligunim’ be ni maligumaaniba bɛn daa su di wuhibu fukumsi ni yɛn zaŋ li wuhiri niriba shɛm.
Litaafi ŋɔ puuni yɛlikpani nyɛla Naawuni biɛri kasitali min’ o niriba ni yɛn niŋ shɛm jɛm’ o, ka niŋ din ni chɛ ka nyaɣisim be bɛ mini ŋuna ŋun nyɛ Izraɛlnim’ Naawuni ŋun be kasi maa sunsuuni.
Ti ni mi yɛtɔɣ’ shɛŋa viɛnyɛliŋga ka di be litaafi ŋɔ suura 19.18 puuni nyɛla Yisa ni daa boli shɛli fukumsi zaligu kpeeni shɛli din pah’ ayi la. “Yum’ a ʒiʒiinikpee kaman a ni yur’ amaŋ’ shɛm.”
Din be litaafi ŋɔ puuni
Pina mini sara maligu zaligunima 1.1—7.38
Aduna min’ o bidibisi maligumaaniba leebu 8.1—10.20
Adiini soli biɛri kasi mini daɣiri biɛhigu zaligunima 11.1—15.33
Alahichi sanyoo sara maligu dabisili 16.1-34
Zaligunim’ din wuhiri biɛri kasi yɛla mini Naawuni jɛmbu yɛla 17.1—27.34",https://www.bible.com/bible/2264/LEV.INTRO1.DBWDB
LƐVINIMA 1,"Sara maligu buɣim nyɔbu
1Ka Yawɛ daa boli Musa Yawɛ chirigibu shee suɣili la ni n-yɛl’ o: 2Yɛlim’ Izraɛlnima ni bɛ so yi zaŋ biŋkɔbigu na ni o ti ti Yawɛ, di simdi ka di nyɛla dilan’ naɣikpahi ni nahu bee o biŋkɔbbaligu ni piɛɣu bee bua. 3Di yi nyɛla dilan’ zaŋla nahu na ni o ti mali bɛ ni zaŋdi sara shɛli nyɔri buɣim la, ŋun zaŋmi naɣilaa ŋun ka daŋa m-mali Yawɛ chirigibu shee suɣili maa dunol’ ni din ni chɛ ka Yawɛ deeg’ o. 4O ti zaŋm’ o nuu pa sara maligu biŋkɔbigu maa zuɣu ni din ni chɛ ka Naawuni deei li ka di leeg’ o daalahichi sanyoo sara maligu. 5Di nyaaŋa ka o kɔrigi nahu maa, ka Aduna bidibisi bɛn nyɛ maligumaaniba la zaŋ binʒim maa ti ti Yawɛ, ka zaŋ li mihi gili Yawɛ chirigibu shee suɣili maa dunol’ ni. 6Ka o shi sara maligu biŋkɔbigu maa ŋ-ŋmahiŋmah’ o, 7ka Aduna bihi bɛn nyɛ maligumaaniba maa mali buɣim, ka malimali dari viɛnyɛla niŋ buɣim maa ni. 8Ka Aduna bidibisi bɛn nyɛ maligumaaniba la zaŋ o ni ŋmahiŋmahi nim’ shɛŋa maa mini binzuɣu ni biŋkpam nti pa da’ shɛŋa din be buɣim maa ni la zuɣu sariasaria sara maligu bimbini maa zuɣu. 9Amaa di simdi ka o ti zaŋ kom paɣi namanama mini bimbiɛhi dina. Ka maligumaana zaŋ di zaa nyo buɣim sara maligu bimbini maa zuɣu, ka di leei bɛ ni zaŋdi sara shɛli nyɔri buɣim ka di nyom viɛl’ Yawɛ sani.
10Ka o sara maligu maa yi nyɛla piɛɣu bee bua, di simdi ka di nyɛla piɛlaa bee bulaa ŋun ka daŋa, 11ka o ti kɔrig’ o sara maligu bimbini la nuzaa polo Yawɛ tooni, ka Aduna bidibisi bɛn nyɛ maligumaaniba maa ti zaŋ ʒim kpaai vie sara maligu bimbini maa luɣilikam. 12Ka o ti ŋmahiŋmahi biŋkɔbigu maa n-tabil’ o zuɣu min’ o biŋkpam, ka maligumaana zaŋ li pa da’ shɛŋa din be buɣim maa ni la zuɣu sariasaria sara maligu bimbini maa zuɣu. 13Amaa di simdi ka o ti zaŋ kom paɣi namanama mini bimbiɛhi dina, ka chɛ ka maligumaana zaŋ di zaa nyo buɣim sara maligu bimbini maa zuɣu n-ti Yawɛ, ka di leei bɛ ni zaŋdi sara shɛli nyɔri buɣim ka di nyom viɛl’ Yawɛ sani la.
14Ka so yi yɛn zaŋ noombihi nyo buɣim mali sara ti Yawɛ, ŋun’ zaŋmila ŋmanʒiɛhi bee yiŋ’ ŋmambihi. 15Chɛ ka maligumaana zaŋ o ka sara maligu bimbini gbinna nti ŋmɛli ŋmaag’ o zuɣu, ka tɔɣi o ʒim bahi sara maligu bimbini luɣili zuɣu, ka zaŋ o nyo buɣim sara maligu bimbini maa zuɣu. 16Ka o ti yih’ o fiɛɣu min’ o kɔbiri bahi sara maligu bimbini maa wulimpuhili polo luɣ’ shɛli bɛ ni kpaari tampiligim bahiri la. 17O ti gbaam’ o kpiŋkpama n-darigi toog’ o, amaa o di darigi pirig’ o buyi zuɣu. Ka chɛ ka maligumaana zaŋ di zaa pa da’ shɛŋa din be buɣim ni la zuɣu sara maligu bimbini maa zuɣu n-nyo li buɣim, ka di leei bɛ ni zaŋdi sara shɛli nyɔri buɣim, ka di nyom viɛl’ Yawɛ sani la.",https://www.bible.com/bible/2264/LEV.1.DBWDB
LƐVINIMA 2,"Kawana mini chi sara maligu
1So yi yɛn zaŋ chi bee kawana na ti mali sara, ŋun’ zaŋm’ li niɛm zim, ka bo kpam mini firanki tulaale zim pahi di zuɣu 2n-zaŋ li ka Aduna bidibisi bɛn nyɛ maligumaaniba la sanna. Ka maligumaana ŋun yɛn mali sara maa tooi zim viɛlli maa mini kpam ni firanki tulaale zim maa zaa nukurigu pali n-zaŋ li nyo buɣim sara maligu bimbini zuɣu, ka di nyɛ bɛ ni zaŋdi sara shɛli nyɔri buɣim, ka di nyom viɛl’ Yawɛ sani. 3Ka zim shɛli din kpalim ni leei Aduna min’ o bidibisi dini, dama di nyɛla din be kasi bɛ ni zaŋ li nyo buɣim m-mali sara ti Yawɛ maa zuɣu.
4Ka so yi zaŋ chi bee kawana mali maha na ti mali sara, di simdi ka di nyɛla bɛ ni zaŋ kpam gari zim viɛl’ shɛli ni m-mal’ li, ka dabindi ka di ni bee karikaasi shɛli din ka dabindi ka nyɛ bɛ ni niŋ kpam niŋ shɛli ni.
5Ka sara maligu maa yi nyɛla bɛ ni zaŋ tahilaa chim shɛli, di simdi ka di nyɛla bɛ ni zaŋ kpam gari zim viɛl’ shɛli ni, ka dabindi ka di ni. 6Ka yi ti ŋmahiŋmahi li ka booi kpam niŋ di ni, dama di nyɛla biŋkuma sara maligu. 7Ka yi sara maligu maa yi nyɛla bɛ ni duɣi bindir’ shɛli tahilaa puuni, di simdi ka di nyɛla zim viɛlli, ka kpam be di ni, 8ka yi zaŋ li na ti ti Yawɛ. Yi yi zaŋ li ti ti maligumaana, o mi ni zaŋ li chaŋ sara maligu bimbini gbini. 9Ka maligumaana maa ni niŋ di shɛli nyo buɣim sara maligu bimbini maa zuɣu, ka di leei bɛ ni zaŋdi sara shɛli nyɔri buɣim ka di nyom viɛl’ Yawɛ sani la shihirili. 10Ka din kpalim leei Aduna min’ o bidibisi dini, dama di nyɛla din be kasi bɛ ni zaŋ binshɛŋa nyo buɣim mali sara ti Yawɛ maa puuni.
11Miriya ka yi zaŋ dabindi gari chi bee kawana sara ti Yawɛ, dama di bi simdi ni yi zaŋ dabindi bee shiri nyo buɣim mali sara ti Yawɛ. 12Yi bindir’ daŋda dina, yi ni tooi zaŋ li na ti ti Yawɛ, amaa di bi simdi ka yi nyo li buɣim sara maligu bimbini zuɣu ni di leei din nyom viɛla. 13Di simdi ka yi niŋ yalim gari biŋkuma sara kam zaa ni, ka miriya ka yi ti chɛ ka yi mini Naawuni yalim alikauli la ti pooi yi sara maligu maa ni, dinzuɣu yi sara maligu kam ni di simdi ka yi chɛ ka yalim be di ni. 14Yi yi zaŋ kawaan’ daŋda bee ka’ daŋda na ni yi ti mali sara ti Yawɛ, yin’ zaŋmiya zaɣ’ maha n-chim li niɛm zim. 15Ka niŋya kpam mini firanki tulaale zim pa di zuɣu, di nyɛla biŋkuma sara maligu. 16Ka maligumaana maa ti niŋ binchimda zim maa shɛli mini kpam ni di firanki tulaale zim maa zaa nyo buɣim n-yihi di chihili. Di nyɛla bɛ ni zaŋ sara shɛli nyo buɣim ti Yawɛ.",https://www.bible.com/bible/2264/LEV.2.DBWDB
LƐVINIMA 3,"Suhudoo sara maligu
1Ka so yi yɛn gbaag’ omaŋmaŋ’ naɣikpahi ni naɣinyaŋ bee naɣilaa m-mali suhudoo sara maligu, di simdi ka o zaŋla naɣ’ so ŋun ka daŋa m-mali sara maa ti Yawɛ. 2Di simdi ka dilan’ zaŋ o nuhi pa nahu maa zuɣu ni ka kɔrig’ o Yawɛ chirigibu shee suɣili dunol’ ni, ka Aduna bidibisi bɛn nyɛ maligumaaniba la zaŋ o ʒim kpaai vie sara maligu bimbini. 3Ka di simdi ka o ti zaŋ suhudoo maligu biŋkɔbigu maa biŋkpam din pili namanama zuɣu la mini kpam din be namanama maa ni zaa 4ni yaannina ayi mini kpam din be di ni zaa ni binsabili yaɣ’ shɛli din viɛl’ pahi n-nyo buɣim kaman bɛ ni zaŋdi sara shɛli nyɔri buɣim tiri Yawɛ la. 5Ka Aduna bidibisi maa zaŋ li nyo buɣim sara maligu bimbini maa zuɣu m-pahi bɛ ni zaŋdi sara shɛli nyɔri buɣim, ka di pa dari zuɣu m-be sara maligu bimbini zuɣu la, ka di leei bɛ ni zaŋdi sara shɛli nyɔri buɣim ka di nyom viɛl’ Yawɛ sani la.
6Ka so yi zaŋla o biŋkɔbbaligu ni piɛɣu bee bua ni o mali suhudoo sara maligu ti Yawɛ, ka di nyɛla biŋkɔb’ lɔɣu bee zaɣ’ nyaŋ, di simdi ka o zaŋla ŋun ka daŋa m-mali sara maa. 7Ka so yi zaŋla piɛ’ polli ni o mali sara maa, dindina ŋun’ malimi li Yawɛ tooni, 8ka zaŋ o nuu pa o biŋkɔbigu maa zuɣu ni, ka kɔrig’ o Yawɛ chirigibu shee suɣili maa tooni, ka Aduna bidibisi maa zaŋ o ʒim maa kpaai vie sara maligu bimbini maa kaman bɛ ni zaŋdi sara shɛli nyɔri buɣim tiri Naawuni la. 9Di simdi ka o zaŋ suhudoo sara maligu maa biŋkpam, ka ŋmaai zugbini miri yaaŋ’ kɔbili n-zaŋ di mini di kpam maa zaa mali sara ni biŋkpam din pili namanama zuɣu la ni biŋkpam din be namanama maa ni zaa 10ni binyaannina ayi la mini di biŋkpam din be binshee ni, ka yihi binsabili yaɣ’ shɛli din viɛl’ pahi o ni yɛn yihi yaannin’ shɛŋa maa zuɣu n-zaŋ li mali sara. 11Ka maligumaana ti zaŋ li nyo buɣim sara maligu bimbini zuɣu, ka di leei bɛ ni zaŋdi bindir’ shɛli nyɔri buɣim tiri Yawɛ.
12Ka o sara maligu maa yi nyɛla bua, ŋun malimi li Yawɛ tooni, 13ka zaŋ o nuu pa bua maa zuɣu ni, ka kɔrig’ o Yawɛ chirigibu shee suɣili maa tooni, ka Aduna bidibisi zaŋ o ʒim kpaai vie sara maligu bimbini maa luɣilikam. 14Di nyaaŋa ka o yihi biŋkpam din pili namanama zuɣu la mini biŋkpam din be namanama maa ni zaa 15ni binyaannina ayi la mini kpam din be binshee ni, ka yihi binsabili yaɣ’ shɛli din viɛl’ pahi binyaannin’ shɛŋa o ni yihi maa zuɣu, ka di leei o ni zaŋ sara shɛli nyo buɣim ti Yawɛ. 16Ka maligumaana ti zaŋ li nyo buɣim sara maligu bimbini maa zuɣu, ka di leei bɛ ni zaŋ bindir’ shɛli nyo buɣim mali sara din nyom viɛl’ ti Yawɛ. Biŋkpam zaa nyɛla Yawɛ dini. 17Di bi simdi ka yi ti ŋubi biŋkpam bee binʒim yi ni be luɣ’ shɛlikam zaa, dimbɔŋɔ nyɛla zaligu din ni be yi ʒiɛmani kam ni.",https://www.bible.com/bible/2264/LEV.3.DBWDB
LƐVINIMA 4,"Bɛ ni bi yuri ka tum alahichi shɛŋa sara maligunima
1Yawɛ daa yɛli Musa: 2Yɛlim’ Izraɛlnima ni bɛ so yi bi yuri ka tum birigi n ni zali ya ni yi di tum shɛl’ la n-tum alahichi, 3di yi nyɛla bɛ ni booi kpam bahi maligumaana so zuɣu ni n-tum alahichi maa, ka di taali meei niriba maa, di saha ŋun’ zaŋmi naɣilabil’ polli ŋun ka dalinli m-mali alahichi sanyoo sara ti Yawɛ. 4Di simdi ka o ti zaŋ naɣilaa maa ka Yawɛ chirigibu shee suɣili la dunol’ ni na Yawɛ tooni nti zaŋ o nuu pa naɣilaa maa zuɣu ni, ka kɔrigi naɣilaa maa Yawɛ tooni. 5Ka bɛ ni booi kpam bahi maligumaana so zuɣu ni maa zaŋ naɣilaa maa ʒim shɛli n-kpe Yawɛ chirigibu shee suɣili maa puuni, 6ka ŋun’ maligumaana maa ti zaŋ o nubil’ tim ʒim maa ni n-zaŋ li mihi Yawɛ tooni buyopɔin tantolinli din yili luɣ’ kasi shee la tooni. 7Di saha ka maligumaana maa booi ʒim maa shɛli bahi binyila din be tulaale din nyom viɛl’ sara maligu bimbini zuɣu la ni Yawɛ tooni Yawɛ chirigibu shee suɣili la puuni, ka kpaai naɣilaa maa ʒi’ shɛli din kpalim bahi bɛ ni nyɔri sara maligu buɣim bimbin’ shɛli zuɣu ka di be Yawɛ chirigibu shee suɣili dunol’ ni la naba zaashee. 8Ka di simdi ka o ti yihi alahichi sanyoo naɣilaa maa kpam zaa, kpam din pili namanama la mini namanama maa ni kpam zaa 9ni binyaannina ayi mini di kpam din zaa be binshee ni, ka yihi binsabili yaɣ’ shɛli din viɛl’ pahi binyaannin’ shɛŋa o ni yihi maa zuɣu 10(kaman bɛ ni kul yihiri suhudoo sara maligu nahu ni shɛm la) di simdi ka maligumaana maa ti zaŋ di zaa nyo buɣim bɛ ni nyɔri sara maligu buɣim bimbin’ shɛli zuɣu la. 11Amaa naɣilaa maa gbaŋ min’ o nimdi zaa ni o zuɣu ni o biɛhi ni o namanama ni o bindi, 12di simdi ka o zaŋ naɣila’ muni maa zaa yi kpaŋa bɛ biɛhigu maa shee n-chaŋ luɣ’ shɛli din be kasi shee, bɛ ni kpaari tampiligim bahiri shɛli polo nti zaŋ li pa dari zuɣu n-nyo li buɣim, di simdi ka o nyo li buɣim maa bɛ ni kpaari tampiligim bahiri luɣ’ shɛli maa.
13Ka Izraɛlnim’ zaa yi bi yuri ka tum birigi Yawɛ ni zali ni bɛ di tum binshɛŋa la n-tum alahichi, ka di taali maa ʒi bɛ zaa zuɣu ka bɛ bi baŋ di yɛla, 14bɛ yi ti baŋ bɛ ni tum alahichi shɛli maa saha shɛli, bɛ laɣiŋgu maa bɛn’ zaŋmi naɣila’ polli mali alahichi sanyoo sara maligu. Di simdi ka bɛ zaŋ o ka Yawɛ chirigibu shee suɣili maa gbini na. 15Ka laɣiŋgu maa ni kpamba ti zaŋ bɛ nuhi pa naɣilaa maa zuɣu ni Yawɛ tooni, ka bɛ kɔrig’ o Yawɛ tooni maa. 16Ka bɛ ni booi kpam bahi maligumaana so zuɣu ni ti zaŋ naɣilaa maa ʒim kpe Yawɛ chirigibu shee suɣili maa puuni 17nti zaŋ o nubil’ tim ʒim maa ni n-zaŋ li mihi Yawɛ tooni buyopɔin tantolinli din yiliya la tooni. 18Ka o ti zaŋ ʒim maa shɛli niŋ sara maligu bimbin’ shɛli din be Yawɛ tooni la zuɣu binyila Yawɛ chirigibu shee suɣili dunol’ ni la, ka kpaai ʒi’ shɛli din kpalim bahi bɛ ni nyɔri sara maligu buɣim bimbin’ shɛli zuɣu ka di be Yawɛ chirigibu shee suɣili dunol’ ni la gbini. 19Ka yihi di biŋkpam zaa nyo buɣim sara maligu bimbini maa zuɣu. 20Di ni simdi ni o niŋ naɣilaa maa shɛm m-bala, kaman o ni yɛn niŋ alahichi sanyoo naɣilaa la shɛm, di simdi ka o niŋ naɣilaa ŋɔ gba lala, ka maligumaana maa ti zaŋ li yo bɛ daalahichi maa samli, ka bɛ daalahichi maa kpihim. 21Ka o zaŋ naɣilaa maa yi kpaŋa bɛ biɛhigu maa shee nti nyo buɣim kaman o ni di nyo o tuuli naɣilaa la shɛm la, di nyɛla zama alahichi sanyoo sara maligu.
22Ka naa yi bi yura ka tum birigi Yawɛ ŋun nyɛ o Naawuni ni zali ni bɛ di niŋ binshɛŋa la n-tum alahichi kpe taali ni, 23o yi ti baŋ o ni tum alahichi shɛli maa, ŋun’ bom’ bulaa ŋun ka dalinli na ti mali sara. 24O ti zaŋm’ o nuu pa bua maa zuɣu ni, ka kɔrig’ o luɣ’ shɛli bɛ ni kɔriti biŋkɔb’ shɛb’ bɛ ni zaŋdi nyɔri buɣim Yawɛ san’ la, ka di leei alahichi sanyoo sara maligu. 25Ka maligumaana ni zaŋ o nubil’ suɣi ʒim maa n-zaŋ vie binyila din be bɛ ni nyɔri sara maligu buɣim bimbin’ shɛli zuɣu la, ka kpaai ʒi’ shɛli din kpalim bahi bɛ ni zaŋdi sara maligu nyɔri buɣim sara maligu bimbin’ shɛli zuɣu la gbini. 26Ka di simdi ka o ti nyo di biŋkpam zaa buɣim sara maligu bimbini maa zuɣu kaman suhudoo sara maligu la din ni chɛ ka maligumaana zaŋ li yo alahichi maa samli ka o daalahichi maa kpihim.
27 Ka di yi nyɛla tarimba ni yino bi yuri ka tum birigi Yawɛ ni zali ni bɛ di niŋ binshɛŋa la n-kpe taali ni, 28o yi baŋ o ni tum alahichi shɛl’ maa, ŋun’ bom’ bunyaŋ ŋun ka dalinli m-mali sara o ni tum alahichi shɛli maa zuɣu. 29Ka o ti zaŋ o nuu pa alahichi sanyoo sara maligu biŋkɔbigu maa zuɣu ni, ka kɔrigi alahichi sanyoo sara biŋkɔbigu maa luɣ’ shɛli bɛ ni kɔriti biŋkɔb’ shɛb’ bɛ ni zaŋdi nyɔri buɣim la. 30Ka maligumaana zaŋ o nubil’ suɣi ʒim maa n-zaŋ li vie binyila din be bɛ ni nyɔri sara maligu buɣim bimbin’ shɛli zuɣu la, ka kpaai ʒi’ shɛli din kpalim bahi bɛ ni zaŋdi sara maligu nyɔri buɣim sara maligu bimbin’ shɛli zuɣu la naba zaashee. 31Ka o ti yihi di biŋkpam zaa kaman bɛ ni yihiri suhudoo sara maligu biŋkpam shɛm la, ka maligumaana maa ti zaŋ li nyo buɣim sara maligu bimbini zuɣu, ka di leei din nyom viɛl’ Yawɛ sani, ka maligumaana maa zaŋ li yo o daalahichi maa samli, ka o daalahichi maa kpihim.
32Ka o yi yɛn zaŋla piɛɣu na ti mali sara, ŋun’ zaŋmi piɛnyaŋ ŋun ka dalinli na 33nti zaŋ o nuu pa alahichi sanyoo piɛɣu maa zuɣu ni, ka kɔrig’ o mali alahichi sanyoo sara luɣ’ shɛli bɛ ni kɔriti biŋkɔb’ shɛb’ bɛ ni zaŋdi nyɔri buɣim maani sara la. 34Di saha ka maligumaana ti zaŋ o nubil’ tim alahichi sanyoo maligu ʒim maa ni n-zaŋ li ti vie binyila din be bɛ ni nyɔri sara maligu buɣim sara maligu bimbin’ shɛli zuɣu la, ka kpaai ʒi’ shɛli din kpalim bahi sara maligu bimbini maa naba zaashee. 35Ka o ti yihi biŋkpam zaa kaman bɛ ni yihiri suhudoo sara maligu piɛɣu biŋkpam shɛm la; ka maligumaana ti zaŋ li nyo buɣim sara maligu bimbini zuɣu m-pahi bɛ ni zaŋdi sara shɛli nyɔri buɣim tiri Yawɛ la zuɣu, ka maligumaana maa ti zaŋ li yo o ni tum alahichi shɛli maa samli, ka o daalahichi maa kpihim.",https://www.bible.com/bible/2264/LEV.4.DBWDB
LƐVINIMA 5,"Yɛtɔɣ’ shɛŋa din simdi alahichi sanyoo sara maligunima
1Ka bɛ yi boli so na ni o ti di o nini ni nya shɛli bee o ni mi shɛli yɛla shɛhira, amaa ka o zaɣisi ka bi yɛli shɛli, o tum alahichi, ka o taali maa ni ʒi’ o zuɣu.
2Ka so yi shihi binshɛli din bi be kasi, di yi nyɛla o shihila mɔɣu ni biŋkɔb’ so ŋun bi be kasi zaɣ’ kpiŋ bee yiŋ’ biŋkɔb’ so ŋun bi be kasi zaɣ’ kpiŋ bee binnɛma bɛn gbamdi tiŋgban’ ni bɛn bi be kasi ka bi baŋ, ka di zuɣu chɛ ka o kpe daɣiri ni, dilan’ mali taali.
3Bee o yi shihi daadam daɣiri, din’ dee yi kul nyɛ daɣ’ shɛlikam din chɛ ka ninsal’ bi be kasi ka bi baŋ li, o yi ti baŋ li o mali taali.
4Bee nir’ yi yaag’ o noli po yiriŋ ni o ni niŋ zaɣ’ biɛɣu bee zaɣ’ viɛlli, nir’ yi po pɔri kam yiriŋ ka bi baŋ, o yi ti baŋ, o mali taali di puuni.
5Ka so yi tum taali zaŋ chaŋ dimbɔŋɔnim’ shɛli polo, di simdi ni o zani yim zaŋ chaŋ o ni tum taal’ shɛli maa polo, 6ka bo o biŋkɔbbaligu ni piɛnyaŋ bee bunyaŋ na nti ti Yawɛ o ni tum alahichi shɛli maa zuɣu, ka di leeg’ o daalahichi maa sanyoo sara maligu, ka maligumaana zaŋ li yo o daalahichi maa samli.
7Amaa dilan’ yi ku tooi nyaŋ piɛɣu, dindina ŋun’ bom’ ŋmanʒiɛh’ ayi bee yiŋ ŋmambih’ ayi na ti ti Yawɛ o ni tum taal’ shɛli maa zuɣu. Ka yino ti nyɛ alahichi sanyoo sara maligu, ka ŋun’ la mi nyɛ bɛ ni yɛn zaŋ so nyo buɣim mali sara. 8O ti zaŋm’ ba na ti ti maligumaana, ka o ti daŋ alahichi sanyoo sara maa malibu. O ti ŋmɛlimi kabi ŋmani maa nyiŋgoli, amaa o di ti ŋmɛli ŋmaag’ o zuɣu, 9ka zaŋ alahichi sanyoo sara maligu ŋmani maa ʒim shɛli mihi sara maligu bimbini luɣili zuɣu, ka chɛ ka ʒi’ shɛli din kpalim yi m-bahi sara maligu bimbini maa gbini, di nyɛla alahichi sanyoo sara maligu. 10Di nyaaŋa ka o naanyi zaŋ ŋun pah’ ayi maa mi mali bɛ ni zaŋdi sara shɛli nyɔri buɣim la kaman zaligu ni wuhi shɛm, ka maligumaana zaŋ li yo o daalahichi maa samli ka o daalahichi maa kpihim.
11Ka dilan’ yi ku tooi nyaŋ ŋmanʒiɛh’ ayi bee yiŋ’ ŋmambihi ayi maa, ŋun’ bom’ zim viɛlli kilɔgiram yini na ti mali sara o ni tum alahichi shɛli maa zuɣu. O di ti niŋ kpam bee firanki tulaale zim pa di zuɣu, dama di nyɛla alahichi sanyoo sara maligu. 12Ka o ti zaŋ li ka maligumaana sanna, ka maligumaana maa ti too’ li nukurigu pali n-yihi di chihili maa n-zaŋ li nyo buɣim sara maligu bimbini zuɣu m-pahi bɛ ni zaŋdi sara shɛli nyɔri buɣim tiri Yawɛ la zuɣu; di nyɛla alahichi sanyoo sara maligu. 13Lala ka maligumaana maa yɛn niŋ m-mali alahichi sanyoo sara o zuɣu zaŋ chaŋ o ni tum alahichi shɛŋa maa zaɣ’ yini kam polo, ka o nya alahichi chɛ m-paŋ. Ka din kpalim nyɛ maligumaaniba dini kaman chi bee kawana sara yɛla ni nyɛ shɛm.
Samli yɔbu sara maligunima
14Ka Yawɛ daa yɛli Musa, 15“So yi bi pal’ o ni lo alikauli shɛŋa zaŋ chaŋ Yawɛ binyara din be kasi la polo, ka tum alahichi, ka di nyɛla o bi yurimi, ŋun bom’ o biŋkɔbbaligu ni piɛlaa ŋun ka dalinli na ti mali sara ti Yawɛ, ka a ti zaŋ jɛmbu duu sania la zahim o nya o liɣiri ni nyɛ shɛm. Di nyɛla taali sanyoo sara maligu. 16Ka di simdi ka o yo o ni tum shɛm maa zuɣu, ka yo pirigibu ʒiibunu zuɣu vaabu yim pahi di zuɣu n-zaŋ li ti maligumaana, ka maligumaana maa ni zaŋ piɛlaa maa mali taali sanyoo sara maligu n-yo o daalahichi maa samli, ka o daalahichi maa kpihim.
17“Ka so yi tum Yawɛ ni zali ni bɛ di tum binshɛŋa la ni shɛli n-tum alahichi, hal o yi kul bi mi gba, o mali taali, ka di taali maa ʒi o zuɣu. 18Ka di simdi ka o bo o biŋkɔbbaligu ni piɛlaa ŋun ka dalinli na, ka a ti zahim o baŋ o liɣiri ni nyɛ shɛm zaŋ chaŋ alahichi sanyoo polo, ka maligumaana ti zaŋ o yo o ni bi yuri ka tum taal’ shɛli maa zuɣu, ka o daalahichi maa kpihim. 19O nyɛla ŋun mali taali Yawɛ sani; ka di niŋ o daalahichi maa sanyoo sara maligu.”",https://www.bible.com/bible/2264/LEV.5.DBWDB
LƐVINIMA 6,"1 Yawɛ daa yɛli Musa, 2“So yi bi pali alikauli ka tum alahichi zaŋ chaŋ Yawɛ sani, ka di nyɛla o kpee n-zaŋ binshɛli puh’ o zalibu bee n-yɛl’ o ni o gul’ li, ka o ti yɔhim’ o bee o fala o kpee bee di yi nyɛla o zumi 3bee so binshɛli yi bɔrigi ka o pihi li ka ŋma ʒiri zaŋ chaŋ di polo bee m-pɔri ʒiri pɔri zaŋ chaŋ niriba ni tumdi binshɛŋa zaa ka di nyɛ alahichi polo 4bee so yi tum alahichi ka baŋ ni o tum taali, di simdi ka o labis’ o ni zu shɛli bee o ni fa shɛli bee bɛ ni zaŋ binshɛli puh’ o zalibu maa bee o ni pihi binshɛli. 5O yi po pɔri yoli zaŋ chaŋ binshɛli polo; di simdi ka o niŋ di zaa, ka niŋ di pirigibu ʒiibunu zuɣu yim pahi ti ŋun su li, o yi ti baŋ ni o tum taali. 6Ka o ti bo o biŋkɔbbaligu ni piɛlaa ŋun ka dalinli na ti ti maligumaana din nyɛ o taali sanyoo Yawɛ sani, ka a zahim o daa ni nyɛ shɛm zaŋ chaŋ taali sanyoo polo. 7Ka maligumaana maa ti zaŋ li yo o daalahichi maa samli Yawɛ sani, ka o ni niŋ binshɛŋa ka di zuɣu chɛ ka o kpe taali ni maa kpihim.”
Bɛ ni nyɔri sara maligu shɛli zaa buɣim
8Ka Yawɛ daa yɛli Musa, 9Zalim’ Aduna min’ o bidibisi zaligu yɛli: Yi ni yɛn zaŋdi sara shɛli nyɔri buɣim zaligu m-bɔŋɔ. Yi ni zaŋ sara shɛli nyo buɣim simdi ni di be daaŋa ni sara maligu bimbini maa zuɣu yuŋ zaa hal ni biɛɣ’ asiba, ka yi chɛ ka sara maligu bimbini zuɣu buɣim la kul dira. 10Ka maligumaana ti zaŋ o binyɛr’ piɛlli ye, ka so jinjɛŋŋma’ piɛlli n-va buɣim mini di sara maligu maa ka chɛ tampiligim shɛli sara maligu bimbini maa zuɣu n-zaŋ li sɔŋ sara maligu bimbini maa luɣili zuɣu. 11Di nyaaŋa ka o yeeg’ o binyɛra maa ka taɣi binyɛr’ shɛŋa ye n-zaŋ tampiligim maa yi bɛ biɛhigu maa shee kpaŋa nti sɔŋ luɣ’ shɛli din be kasi. 12Di simdi ka sara maligu bimbini maa zuɣu buɣim la kul dira; di bi simdi ni di kpi. Di simdi ka maligumaana niŋdi dari pahiri buɣim maa ni asiba kam, ka maani bɛ ni zaŋdi sara shɛli nyɔri buɣim la sariasaria pari di zuɣu, ka zaŋ di suhudoo sara maligu la biŋkpam pari di zuɣu nyɔri buɣim. 13Di simdi ka yi chɛ ka buɣim kul be sara maligu bimbini maa zuɣu dira sahakam, di bi simdi ni di kpi.
Kawana mini chi sara maligu
14Kawana bee chi sara maligu zaligu m-bɔŋɔ: Aduna bidibisi maa ni ti zaŋ li mali sara Yawɛ sani sara maligu bimbini maa tooni. 15Ka bɛ ni yino ti tooi biŋkuma sara maligu maa zim viɛlli nukurigu pali mini di kpam ni di firanki tulaale zim din be biŋkuma sara maligu maa ni nti nyo buɣim sara maligu bimbini zuɣu n-yihi di chihili maa, ka di leei din nyom viɛl’ Yawɛ sani. 16Ka Aduna min’ o bidibisi maa di din kpalim maa; bɛ ti dim’ li luɣ’ kasi shee, ka di niŋ dabindi niŋ di ni, Yawɛ chirigibu shee suɣili la dundɔŋ ni ka bɛ ni ti ŋub’ li. 17Bɛ ti zaŋm’ li mali bɔrɔbɔro din ka dabindi. Mani n-zaŋ li ti ba ka di nyɛ bɛ tarili bɛ ni zaŋ shɛli nyo buɣim mali sara ti ma maa ni, di nyɛla binshɛli din be kasi zaa kaman alahichi sanyoo bee taali sanyoo sara la. 18Ka Aduna zuliya ni bidibiga kam ni tooi di li kaman di ni zali shɛm yi ʒiɛmani kam ni, ka binshɛɣukam din shihi li ni niŋ kasi Yawɛ sani.
19Ka Yawɛ daa yɛli Musa, 20“Aduna min’ o bidibisi ni ti yɛn mali sara maligu shɛli ti Yawɛ dahin’ shɛli bɛ yi ti zaŋ bɛ ni so leei maligumaana m-bɔŋɔ: Zim viɛlli kilɔgiram yini kaman bɛ ni kul maani biŋkuma sara maligu shɛm la, ka o ti zaŋ di pirigili mali asiba, ka zaŋ pirigili mali zaawuni. 21Ka o ti zaŋ kpam chim li mahilaa ni zaɣ’ bihi, ka a gar’ li viɛnyɛliŋga n-zaŋ li mali sara shɛli din nyom viɛl’ Yawɛ sani. 22Ka Aduna bidibisi maa ni ŋun leei maligumaana ni o zan’ o zaani la ni mali sara maa ti Yawɛ kaman zaligu din nyɛ din ka bahigu, ka bɛ ti zaŋ di zaa nyo buɣim. 23Maligumaana yi zaŋ kawana bee chi na ti mali sara, di simdi ni bɛ zaŋ di zaa nyo buɣim, di bi simdi ni bɛ di li.”
24Ka Yawɛ daa yɛli Musa, 25“Yɛlim’ Aduna min’ o bidibisi la, alahichi sanyoo sara maligu zaligu m-bɔŋɔ: Bɛ ni kɔriti biŋkɔb’ shɛba bɛ ni zaŋdi nyɔri buɣim maani sara Yawɛ tooni luɣ’ shɛl’ la, nimaani ka bɛ yɛn kɔriti alahichi sanyoo sara maligu biŋkɔbiri. Di nyɛla din be kasi zaa. 26Ka maligumaana so ŋun ti zaŋ li mali alahichi sanyoo sara maligu maa ni ti ŋub’ li. O ti ŋubim’ li luɣ’ kasi shee Yawɛ chirigibu shee suɣili maa dundɔŋ ni. 27Binshɛɣukam yi shihi di nimdi maa di gba ni leei din be kasi. Ka di ʒim yi tɔɣ’ vie binyɛrigu, di simdi ka yi paɣi di ni tɔɣ’ vie binyɛr’ shɛli maa luɣ’ kasi shee. 28Ka yi ni duɣ’ li yaɣiri duɣ’ shɛl’ ni maa, di simdi ka yi ŋma li. Ka di yi nyɛ kurigu duɣu, di simdi ka yi nan’ li, ka niŋ kom suui li. 29Ka maligumaaniba bidibiga kam ni tooi ŋub’ li, di nyɛla din be kasi zaa. 30Amaa bɛ ni zaŋ alahichi sanyoo sara maligu biŋkɔb’ so ʒim kpe Yawɛ chirigibu shee suɣili puuni nti yo alahichi samli luɣ’ kasi shee, di bi simdi ka so ŋubi di nimdi maa. Di simdi ni yi nyo li la buɣim.”",https://www.bible.com/bible/2264/LEV.6.DBWDB
LƐVINIMA 7,"Taali sanyoo sara maligu
1Taali sanyoo sara maligu zaligu m-bɔŋɔ. Di nyɛla din be kasi zaa. 2Luɣ’ shɛli bɛ ni kɔriti bɛ ni zaŋdi sara maligu shɛli nyɔri buɣim biŋkɔbiri la, nimaani ka bɛ yɛn kɔriti taali sanyoo biŋkɔbiri, ka zaŋ bɛ ʒim kpaai vie sara maligu bimbini luɣilikam. 3Bɛ zaŋm’ di biŋkpam zaa mali sara, di zuli ni kpam mini kpam din pili namanama 4ni yaannina ayi mini di kpam din be binshee ni, ka yihi binsabili yaɣ’ shɛli din viɛl’ pahi binyaannin’ shɛŋa o ni yihi maa zuɣu. 5Ka maligumaana zaŋ li nyo buɣim sara maligu bimbini zuɣu m-mali sara ti Yawɛ. Di nyɛla taali sanyoo sara maligu. 6Maligumaana bidibbil’ kam ni tooi ŋub’ li. Di simdi ka bɛ ti ŋub’ li la luɣ’ kasi shee, di nyɛla din be kasi zaa.
7Taali sanyoo sara maligu maa mini alahichi sanyoo sara maligu ŋmanila taba. Di zaa zaligu nyɛla zaɣ’ yini. Maligumaana ŋun mali di sara maa n-su li. 8Ka maligumaana yi mali bɛ ni zaŋdi sara shɛli nyɔri buɣim la ti so, ŋun’ maligumaana maa n-su o ni mali sara shɛli bɛ ni zaŋdi nyɔri buɣim maa biŋkɔbigu gbaŋ. 9Ka bɛ ni zaŋ kawana bee chi zim mali binshɛli bɔrɔbɔro duu puuni mini bɛ ni chim shɛli zaa tahilaa bee mahilaa puuni, maligumaana ŋun mali di sara maa n-su li. 10Bɛ ni zaŋ kawana bee chi m-mali sara maligu shɛlikam, kpam yi be di ni bee kpam yi ka di ni, di nyɛla Aduna bidibisi la zaa dini, di ni kul nyɛ yino dini shɛm, lala ka di nyɛ ŋun’ la gba dini.
Suhudoo sara maligu
11Ka so yi yɛn mali suhudoo sara ti Yawɛ, di zaligu m-bɔŋɔ: 12O yi yɛn malila wumpaɣibo sara maligu, ŋun zaŋm’ bɛ ni zaŋ kpam gari zim ni mali mah’ shɛŋa, ka dabindi ka di ni mini karikaasi shɛli bɛ ni niŋ kpam niŋ ni bɛ ni zaŋ kpam gari zim viɛl’ shɛl’ ni mali mah’ shɛŋa m-mali wumpaɣibo sara maligu maa. 13Ka o ti zaŋ o suhudoo pina din nyɛ bɔrɔbɔro kpila din mali dabindi m-pahi o wumpaɣibo sara maligu maa zuɣu na. 14Ka o ti yihi bɔrɔbɔro kpil’ yini sara maligu kam puuni n-zaŋ li ti Yawɛ, ka di leei maligumaana ŋun zaŋ suhudoo sara maligu maa ʒim kpaai vie maa dini. 15Ka di simdi ka bɛ ti ŋubi o ni mali suhudoo sara maligu shɛli, ka di nyɛ o wumpaɣibo sara maligu maa nimdi zaa o ni mal’ li dahin’ shɛli maa. O di ti chɛ di shɛli zali hal ni biɛɣ’ asiba.
16Ka o sara maligu maa yi nyɛla alikauli palibu sara maligu bee o suhuyubu sara maligu, bɛ ni tooi ŋubi di nimdi maa o ni mali sara maa dahin’ shɛli maa, ka shɛli yi guui zani neei biɛɣu bɛ ni tooi ŋub’ li; 17amaa sara maligu maa nimdi yi zani hal ni daba ata, bɛn’ zaŋm’ li nyo buɣim. 18Ka bɛ yi ŋub’ o suhudoo sara maligu maa nimdi daba ata maa dali, dilan’ sara maligu maa ku lan gbaai, ka bɛ ku kal’ li kpɛhi sara maligu ni, di ni ti nyɛla din bi be kasi, ka ŋun ti ŋub’ li ni ti ʒi di zambu. 19Nimdi din shihi binshɛli din bi be kasi bi simdi ni bɛ ŋub’ li. Di simdi ni bɛ zaŋ li nyo buɣim.
Ninvuɣ’ shɛb’ bɛn zaa be kasi ni tooi ŋubi Yawɛ suhudoo sara maligu nimdi, 20amaa ninvuɣ’ so ŋun bi be kasi ka ŋubi Yawɛ sara maligu nimdi ni daɣiri, bɛn yihim’ dilan’ o daŋ ni. 21Ka so yi shihi binshɛli din bi be kasi, di yi nyɛla ninsal’ daɣiri bee biŋkɔb’ so ŋun bi be kasi bee binshɛli dinkam bi be kasi ka ŋubi Yawɛ suhudoo sara maligu nimdi, bɛn yihim’ dilan’ o daŋ ni.
22Ka Yawɛ daa yɛli Musa, 23“Yɛlim’ Izraɛlnima, ‘Di ŋubiya biŋkpam, nahu kpam bee piɛɣu kpam bee bua kpam. 24Yi ni tooi zaŋ biŋkɔb’ so ŋun kpi o zuɣu biŋkpam bee mɔɣu ni biŋkɔbiri ni gbaai biŋkɔb’ so biŋkpam tum tuun’ shɛli, amaa miriya ka yi ŋub’ li. 25Dama ŋunkam ŋubi bɛ ni zaŋ biŋkɔb’ so nyo buɣim mali sara ti Yawɛ biŋkpam, bɛn’ yihim’ dilan’ o daŋ ni. 26 Din pahi nyɛla, miriya ka yi di binʒim kam yi ni be luɣ’ shɛli zaa, noonsi ʒim bee biŋkɔbiri ʒim. 27Ŋunkam ti di binʒim kam, bɛn’ yihim’ dilan’ o daŋ ni.’ ”
28Yawɛ daa yɛli Musa: 29Yɛlim’ Izraɛlnima, ŋunkam yɛn mali suhudoo sara maligu ti man’ Yawɛ, ŋun’ zaŋm’ li ka man’ Yawɛ sanna. O suhudoo sara maligu maa ni 30ka o ni yihi bɛ ni zaŋdi binshɛli nyɔri buɣim maani sara tiri Yawɛ la n-gbib’ li omaŋmaŋ’ nuu ni na. O ti zaŋm’ biŋkpam mini bimbihili na, ka bɛ ti zaŋ bimbihili maa gahigahi ka di leei gahibu sara maligu Yawɛ tooni. 31Maligumaana ni ti zaŋ biŋkpam maa nyo buɣim sara maligu bimbini zuɣu, amaa bimbihili maa din’ ni ti nyɛla Aduna min’ o bidibisi la dini. 32Ka a ti zaŋ nudirigu gbali ti maligumaana, ka di leeg’ o tarili a suhudoo sara maligu maa ni. 33Aduna bidibisi maa ni ŋun zaŋ suhudoo sara maa binʒim mini biŋkpam mali sara maa ni ti su nudirigu gbali, ka di leeg’ o tarili. 34Dama mani n-yihi bɛ ni zaŋ bimbihili shɛli gahigahi la mini bɛ ni zaŋ nudirigu gbali shɛli mali Izraɛlnim’ suhudoo sara la Izraɛlnim’ sani n-zaŋ li ti Aduna min’ o bidibisi maa, ka di leei bɛ ni su shɛli ʒiɛman kam ni. 35Dimbɔŋɔ n-nyɛ Aduna min’ o bidibisi tarili bɛ ni zaŋ binshɛli nyo buɣim mali sara ti Yawɛ maa puuni, dahin’ shɛli bɛ ni daa zaŋ ba zali ni bɛ leei man’ Yawɛ maligumaaniba la, ka n daa zaŋ li ti ba. 36Man’ Yawɛ n-daa zali ni Izraɛlnim’ zaŋm’ li tiri ba dahin’ shɛli bɛ ni daa booi kpam bahi bɛ zuɣuri ni la. Di nyɛla zaligu din kul yɛn beni bɛ ʒiɛmani kam ni.
37Bɛ ni zaŋdi binshɛŋa nyɔri buɣim maani sara mini kawana ni chi sara maligu ni alahichi sanyoo sara maligu ni taali sanyoo sara maligu ni maligumaana leebu sara maligu ni suhudoo sara maligu zaligu m-bɔŋɔ. 38Dina ka Yawɛ daa zali Musa Sinai Zoli zuɣu saha shɛl’ o ni daa zali Izraɛlnim’ ni bɛ zaŋm’ bɛ sara maligunim’ na ti ti ŋun’ Yawɛ Sinai mɔɣu ni la.",https://www.bible.com/bible/2264/LEV.7.DBWDB
LƐVINIMA 8,"Aduna min’ o bidibisi leei maligumaaniba
(Yibu 29.1-37)
1Yawɛ daa yɛli Musa, 2“Zaŋmi Aduna min’ o bidibisi ni binyɛra la ni bɛ ni boori kpa’ shɛli bahiri niriba zuɣuri ni la ni alahichi sanyoo naɣilaa ni piɛlah’ ayi ni bɔrɔbɔro din ka dabindi piɛɣu, 3ka boli laɣiŋgu maa niriba zaa ka bɛ ka Naawuni chirigibu shee suɣili maa dunol’ ni na.”
4Ka Musa daa niŋ kaman Yawɛ ni zal’ o shɛm maa, ka laɣim niriba maa zaa Yawɛ chirigibu shee suɣili maa dunol’ maa ni. 5Ka Musa daa yɛli niriba maa, “Yawɛ ni zali ni ti niŋ shɛm m-bala.”
6Ka Musa daa zaŋ Aduna min’ o bidibisi maa na nti chɛ ka bɛ niŋ kom paɣi bɛ ni. 7Ka o daa zaŋ binyɛribil’ din yɛri gbinni yɛl’ o, ka zaŋ shɛlɔrigu lo o, ka zaŋ zabba yɛl’ o, ka zaŋ binyɛribil’ din yɛri pari zuɣusaa yɛl’ o, ka zaŋ balati lo o. 8O daa lan zaŋ nyolɔrigu lo o pahi, ka zaŋ Urim mini Tumim niŋ di ni; 9ka daa lan zaŋ bantabiga vil’ o, ka zaŋ salima bimparilan’ din be kasi niŋ di tooni kaman Yawɛ ni daa zali ŋun’ Musa shɛm.
10Di nyaaŋa ka Musa daa zaŋ bɛ ni boori kpa’ shɛli bahiri niriba zuɣuri ni la m-booi li bahi Yawɛ biɛhigu shee suɣili la mini binshɛɣukam zaa din be di ni la zuɣu m-mali di zaa. 11Ka zaŋ di shɛli mihi sara maligu bimbini zuɣu ʒiibuyopɔin, ka booi kpam maa bahi sara maligu bimbini maa mini di zuɣu lahi ni di kɔniŋdi bini ni di naba zaashee zuɣu m-mali di zaa kasi. 12Ka o daa booi kpam maa bahi Aduna zuɣu ni m-mal’ o ka o niŋ kasi. 13Ka Musa daa zaŋ Aduna bidibisi la na nti zaŋ zabbanim’ yɛli ba, ka zaŋ shɛlɔriti lo bɛ shɛhi ni, ka zaŋ zuɣupila pil’ ba kaman Yawɛ ni daa zali ŋun’ Musa shɛm.
14Di nyaaŋa ka o daa zaŋ alahichi sanyoo sara maligu naɣilaa na, ka Aduna min’ o bidibisi ti zaŋ bɛ nuhi pa alahichi sanyoo sara maligu naɣilaa maa zuɣu ni. 15Ka Musa daa kɔrig’ o n-taɣ’ o ʒim zaŋ o nubil’ suɣi li n-zaŋ li ti niŋ sara maligu bimbini zuɣu binyila la ni zaa gili m-mal’ li ka di niŋ kasi, ka kpaai ʒim maa bahi sara maligu bimbini maa naba zaashee m-mal’ li ka di niŋ kasi, ka leei bɛ ni ni tooi mali alahichi sanyoo sara luɣ’ shɛli. 16Ka Musa daa yihi biŋkpam din daa be namanama ni zaa mini binsabili yaɣ’ shɛli din viɛla ni yaannina mini di biŋkpam n-zaŋ li nyo buɣim sara maligu bimbini zuɣu. 17Amaa naɣilaa maa min’ o gbaŋ ni o nimdi ni o bindi dina, o daa zaŋ li yila bɛ biɛhigu maa shee kpaŋa nti nyo li buɣim kaman Yawɛ ni daa zali ŋun’ Musa shɛm.
18Di nyaaŋa ka o daa zaŋ piɛlaa na ni bɛ ti mali bɛ ni zaŋdi sara shɛli nyɔri buɣim la, ka Aduna min’ o bidibisi maa daa zaŋ bɛ nuhi pa piɛlaa maa zuɣu ni. 19Ka Musa daa kɔrig’ o n-zaŋ o ʒim maa kpaai vie sara maligu bimbini maa. 20Ka bɛ daa ŋahi piɛlaa maa, ka Musa zaŋ binzuɣu mini nim’ ŋmahira maa ni biŋkpam nyo buɣim. 21Ka bɛ daa zaŋ kom paɣi namanama mini bimbiɛhi, ka Musa daa zaŋ piɛlaa maa zaa nyo buɣim, ka di leei bɛ ni zaŋdi sara shɛli nyɔri buɣim ka di nyom viɛla, ka nyɛ bɛ ni zaŋdi sara shɛli nyɔri buɣim tiri Yawɛ kaman Yawɛ ni daa zali Musa shɛm.
22Di nyaaŋa ka o daa zaŋ piɛlaa ŋun pahi ayi ka nyɛ maligumaana leebu piɛlaa la na. Ka Aduna min’ o bidibisi maa ti zaŋ bɛ nuhi pa piɛlaa maa zuɣu ni. 23Ka Musa daa kɔrig’ o n-zaŋ o ʒim maa shɛli niŋ Aduna nudirigu polo tibinyaɣili min’ o nudirigu nubililɔɣu ni o nudirigu napombililɔɣu. 24Ka bɛ daa zaŋ Aduna bidibisi maa na ka Musa ti niŋ binʒim maa niŋ bɛ nudiriti tibinyaɣa ni mini bɛ nudiriti polo nubihilɔri ni bɛ nudiriti polo napombihilɔri. Ka Musa daa kpaai ʒim maa vie sara maligu bimbini maa. 25Di nyaaŋa ka o daa zaŋ biŋkpam mini zugbini kpam ni biŋkpam din zaa be namanama ni ni binsabili yaɣ’ shɛli din viɛla ni yaannina ayi mini di biŋkpam ni nudirigu biŋgbalipuɣili, 26ka pii mah’ shɛŋa din ka dabindi la zaɣ’ yini mini bɔrɔbɔro din mali kpam zaɣ’ yini ni karikaasi zaɣ’ yini piɛ’ shɛli din ʒe Yawɛ tooni la puuni n-zaŋ li pa biŋkpam la mini nudirigu biŋgbalipuɣili la zuɣu. 27Ka o daa zaŋ dimbɔŋɔ zaa niŋ Aduna min’ o bidibisi maa nuhi ni, ka zaŋ li gahigahi, ka di leei gahibu sara maligu Yawɛ sani. 28Di nyaaŋa ka Musa daa yihi li bɛ nuhi ni n-zaŋ li pahi bɛ ni zaŋdi sara shɛli nyɔri buɣim la zuɣu n-nyo li buɣim sara maligu bimbini zuɣu, ka di leei Maligumaana leebu sara maligu din nyom viɛla, ka nyɛ sara shɛli bɛ ni zaŋ nyo buɣim ti Yawɛ. 29Ka Musa daa zaŋ bimbihili gahigahi ka di leei gahibu sara maligu Yawɛ tooni. Dina n-daa nyɛ Musa tarili maligumaana leebu piɛlaa maa ni kaman Yawɛ ni daa zali ŋun’ Musa shɛm.
30Di nyaaŋa ka Musa daa zaŋ bɛ ni boori kpa’ shɛli bahiri niriba zuɣuri ni la mini binʒim din daa be sara maligu bimbini zuɣu la m-mihi Aduna ni o binyɛra, ka lan zaŋ li mih’ o bidibisi la ni bɛ binyɛra. Lala ka o daa niŋ m-mali Aduna min’ o binyɛra ni o bidibisi maa mini bɛ binyɛra kasi.
31Ka Musa daa yɛli Aduna min’ o bidibisi maa, “Duɣimiya nimdi maa Yawɛ chirigibu shee suɣili maa dunol’ ni ŋ-ŋubi di mini bɔrɔbɔro din nyɛ maligumaana leebu pina, ka be piɛɣu puuni la kaman n ni daa zali zaligu yɛli, ‘Aduna min’ o bidibisi n-nyɛ bɛn ni ti ŋub’ li la.’ 32Ka nimdi maa mini bɔrɔbɔro maa shɛli yi guui, yin’ zaŋmiya li nyo buɣim. 33Ka di bi simdi ni yi yi Yawɛ chirigibu shee suɣili maa dunol’ maa ni hal ni daba ayopɔin, dama daba ayopɔin ka ti yɛn zaŋ leei ya maligumaaniba. 34Yawɛ n-zali ni ti niŋ ti ni niŋ shɛm zuŋɔ dabisili ŋɔ ni di chɛ ka ti yo yi daalahichi samli. 35Yi kul ni kpalim bela Yawɛ chirigibu shee suɣili dunol’ maa ni wuntaŋ’ ni mini yuŋ tumdi Yawɛ ni zali ya shɛm hal ni daba ayopɔin, di yi pa lala yi ni kpi, dama Yawɛ n-zali ma lala.” 36Ka Aduna min’ o bidibisi maa daa niŋ Yawɛ ni daa chɛ ka Musa zali ba ni bɛ niŋ shɛlikam zaa maa.",https://www.bible.com/bible/2264/LEV.8.DBWDB
LƐVINIMA 9,"Aduna mali sara maligunima
1Daba anii dali ka Musa daa boli Aduna min’ o bidibisi maa ni Izraɛl kpamba na 2nti yɛli Aduna, “Zaŋm’ naɣila’ polli mali alahichi sanyoo sara, ka zaŋ piɛlaa mali bɛ ni zaŋdi sara shɛli nyɔri buɣim la. Di simdi ni bɛ zaa nyɛla bɛn ka dalima, ka a zaŋ ba mali sara ti Yawɛ.” 3Ka yɛli Izraɛlnima, “Zaŋmiya bulaa mali alahichi sanyoo sara, ka zaŋ naɣibil’ ŋun paai yuuni mini piɛbil’ ŋun paai yuuni m-mali bɛ ni zaŋdi sara shɛli nyɔri buɣim la; 4ka zaŋ naɣilaa mini piɛlaa ni zim shɛli bɛ ni niŋ kpam ŋmiri m-mali suhudoo sara Yawɛ tooni, dama zuŋɔ Yawɛ ni yi zahira yi sani.”
5Ka bɛ daa zaŋ Musa ni zali ni bɛ zaŋ binshɛŋa maa zaa na nti sɔŋ Yawɛ chirigibu shee suɣili maa tooni, ka niriba maa zaa daa vu m-miri ti zani Yawɛ tooni. 6Ka Musa daa yɛli, “Dimbɔŋɔ ka Yawɛ zali ya ni yi niŋ, ka ŋun’ Yawɛ jilima yi zahira yi sani.” 7 Dimbɔŋɔ nyaaŋa ka Musa daa yɛli Aduna, “Mirimi sara maligu bimbini gbinna nti mal’ a daalahichi sanyoo sara min’ a ni yɛn zaŋ sara shɛli nyo buɣim yo amaŋmaŋ’ daalahichi mini niriba maa daalahichi samli, ka zaŋ niriba maa sara na nti yo bɛ daalahichi samli kaman Naawuni ni zali shɛm.”
8Ka Aduna daa miri sara maligu bimbini maa nti kɔrigi omaŋmaŋ’ daalahichi sanyoo naɣila’ polli maa, 9ka o bidibisi daa taɣi binʒim ti o, ka o zaŋ o nubil’ tim ʒim maa ni n-zaŋ li ʒe sara maligu bimbini zuɣu binyila la, ka kpaai binʒim maa bahi sara maligu bimbini maa naba zaashee. 10Amaa alahichi sanyoo sara maligu maa biŋkɔbigu kpam min’ o binyaannina ni binsabili yaɣ’ shɛli din viɛla, o daa zaŋ li nyola buɣim sara maligu bimbini maa zuɣu kaman Naawuni ni daa zali Musa shɛm. 11Nimdi mini gbaŋ dina, o daa zaŋ li yila bɛ biɛhigu maa shee kpaŋa ti nyo li buɣim.
12Ka o daa kɔrigi bɛ ni zaŋdi sara shɛli nyɔri buɣim la biŋkɔbigu, ka Aduna bidibisi daa taɣi binʒim n-zaŋ ti o, ka o kpaai li vie sara maligu bimbini maa luɣilikam. 13Ka bɛ daa zaŋ bɛ ni zaŋdi sara shɛli nyɔri buɣim maa nim’ kpillikpilli mini zuɣu ti o, ka o nyo di zaa buɣim sara maligu bimbini maa zuɣu. 14Ka o daa paɣi bimbiɛhi mini namanama n-zaŋ li pahi bɛ ni zaŋdi sara shɛli nyɔri buɣim maa zuɣu n-nyo li buɣim sara maligu bimbini maa zuɣu.
15Di nyaaŋa ka o daa zaŋ niriba maa sara maligu maa na nti yihi niriba alahichi sanyoo sara shɛli din daa nyɛ bua la n-kɔrig’ o zaŋ mali alahichi sanyoo sara kaman tuuli alahichi sanyoo sara maligu la. 16Ka o daa zaŋ bɛ ni zaŋdi sara shɛli nyɔri buɣim la na nti zaŋ li mali kaman zaligu ni wuhi shɛm. 17Ka o daa zaŋ zim sara maligu nti tooi li pal’ o nuu n-zaŋ li nyo buɣim sara maligu bimbini maa zuɣu pahi bɛ ni zaŋdi sara shɛli nyɔri buɣim asiba la zuɣu. 18 Ka Aduna daa lan kɔri naɣilaa mini piɛlaa bɛn daa nyɛ niriba maa suhudoo sara maligu biŋkɔbiri la, ka o bidibisi maa daa taɣi binʒim zaŋ ti o, ka o kpaai li vie sara maligu bimbini maa luɣilikam. 19Ka o daa zaŋ naɣilaa maa mini piɛlaa maa biŋkpam ni zugbini kpam ni kpam din pili namanama ni binyaannina ni binsabili yaɣ’ shɛli din viɛla. 20Ka bɛ daa zaŋ biŋkpam maa pa bimbiha zuɣu, ka o daa zaŋ biŋkpam maa nyo buɣim sara maligu bimbini maa zuɣu. 21Amaa biha maa mini nudirigu gbalipuɣa dina Aduna daa zaŋ li mi gahigahi Yawɛ tooni ka di leei sara shɛli bɛ ni zaŋ gahi kaman Musa ni daa zali shɛm.
22 Dimbɔŋɔ nyaaŋa ka Aduna daa duh’ o bɔɣiri zuɣusaa kpa niriba maa polo n-suhi alibarika niŋ bɛ ni, ka daa yi alahichi sanyoo sara maligu mini bɛ ni zaŋdi sara shɛli nyɔri buɣim la ni suhudoo sara malibu shee maa siɣina. 23Ka Musa mini Aduna daa chaŋ ti kpe Yawɛ chirigibu shee suɣili maa puuni. Bɛ ni daa ti yi suɣili maa ni na, bɛ daa suhila alibarika niŋ niriba maa ni; ka Yawɛ jilima daa yi zahira niriba maa zaa sani. 24Ka buɣim daa dii yi Yawɛ sanna ti di bɛ ni zaŋdi sara shɛli nyɔri buɣim la mini biŋkpam la zaa sara maligu bimbini maa zuɣu; niriba maa zaa ni daa nya li, ka bɛ tahi ka lu n-zaŋ bɛ nina kpa tiŋa.",https://www.bible.com/bible/2264/LEV.9.DBWDB
LƐVINIMA 10,"Nadab mini Abihu daalahichi
1Di saha ka Nadab mini Abihu bɛn daa nyɛ Aduna bidibisi la daa zaŋ bɛ tulaale zim tuɣindi bina m-mooi buɣim niŋ di ni, ka niŋ tulaale zim pa di zuɣu n-zaŋ buɣim din bi be kasi mali sara ti Yawɛ, ka di pa o ni wuhi ba shɛm. 2Ka buɣim daa dii yi Yawɛ biɛhigu shee na ti di ba ka bɛ kpi Yawɛ tooni. 3Ka Musa daa yɛli Aduna, “Yawɛ ni yɛli shɛm m-bɔŋɔ: N ni wuhi ni n nyɛla ŋun be kasi ninvuɣ’ shɛb’ bɛn miri ma sani, ka chɛ ka sokam nya n jilima.” Ka Aduna daa kul shini.
4Ka Musa daa boli Mishɛl mini Ɛlizafan bɛn daa nyɛ Aduna bapira Uziɛl bidibisi la na n ti yɛli ba, “Mirimiya na ti kpuɣi yi mabihi maa luɣ’ kasi shee ŋɔ yi ti biɛhigu shee ŋɔ kpaŋa.” 5Di saha ka bɛ daa chaŋ ti kpuɣi ba ni bɛ zabbanim’ yi bɛ biɛhigu maa shee Kpaŋa kaman Musa ni daa yɛli ba shɛm maa.
6Ka Musa daa yɛli Aduna min’ o bidibisi Ɛliɛza mini Itama, “Miriya ka yi chɛ ka yi zabiri yirimyirim bee n-dari chahi yi binyɛra, yi yi niŋ lala yi ni kpi, ka Yawɛ suhu ni yiɣisi bahi salo ŋɔ zaa zuɣu. Amaa yi mabihi Izraɛlnim’ zaa ni tooi kum Yawɛ ni chɛ ka buɣim di n-ku shɛb’ maa kuli. 7Miriya ka yi yi Yawɛ chirigibu shee suɣili dunol’ ŋɔ ni, di yi pa lala yi ni kpi, dama bɛ ni boori Yawɛ kpa’ shɛli bahiri niriba zuɣuri ni la be yi ni.” Ka bɛ daa niŋ kaman Musa ni yɛli ba shɛm maa.
Maligumaaniba zaligu
8Ka Yawɛ daa yɛli Aduna, 9“A min’ a bidibisi yi yɛn kpe Yawɛ chirigibu shee suɣili ŋɔ ni, yin’ di nyu wain bee binnyɔr’ kpiɔŋ, yi yi niŋ lala yi ni kpi; di nyɛla zaligu din kul ni be yi ʒiɛmani kam ni sahakam. 10Nyini n-yɛn wuhiri binshɛŋa din be kasi mini binshɛŋa din bi be kasi ni binshɛŋa din nyɛ daɣiri mini binshɛŋa din pa daɣiri. 11Ka a ni wuhi Izraɛlnim’ zaa Yawɛ ni daa zaŋ zaligu shɛŋa ti Musa ka o mi zaŋ ti ba la.”
12 Ka Musa daa yɛli Aduna min’ o bidibisi Ɛliɛza mini Itama bɛn daa kpalim la, “Zaŋmiya zim sara din guui ka nyɛ bɛ ni zaŋdi sara shɛli nyɔri buɣim tiri Yawɛ la na nti di li sara maligu bimbini ŋɔ luɣili ni, di niŋya dabindi niŋ di ni, dama di nyɛla din be kasi zaa. 13Dimiya li luɣ’ kasi shee, dama di nyɛla a min’ a bidibisi maa dihili bɛ ni zaŋ shɛli nyo buɣim mali sara ti Yawɛ maa puuni, dama lala ka o zali ma. 14 Amaa bɛ ni zaŋ bimbihi’ shɛli mini biŋgbalipuɣ’ shɛli gahigahi la, a bidibisi min’ a bipuɣinsi bɛn be a sani ni tooi ŋub’ li luɣ’ shɛlikam din viɛla, dama Izraɛlnim’ suhudoo sara maligu puuni ka bɛ yihi li ti a min’ a bidibisi ka di leei yi dihili maa. 15Bɛ ni zaŋ biŋgbalipuɣ’ shɛli maa mini bɛ ni zaŋ bimbihi’ shɛli gahigahi maa, bɛ ti zaŋm’ li pahi bɛ ni yɛn zaŋ biŋkpa’ shɛli nyo buɣim mali sara la zuɣu na ka bɛ ti zaŋ li gahi, ka di leei gahibu sara Yawɛ tooni, ka di leeg’ a min’ a bidibisi bɛn be a sani ni su shɛli, ka niŋ yi dihili sahakam kaman Yawɛ ni zali shɛm.”
16Ka Musa daa ti bɔhi alahichi sanyoo sara maligu bua la yɛla, ka nya ka bɛ pun zaŋ o nyo buɣim, ka o suhu yiɣisi bahi Ɛliɛza mini Itama bɛn nyɛ Aduna bidibisi bɛn daa kpalim maa zuɣu ka o bɔhi ba, 17 “Bɔ n-niŋ ka yi bi ŋubi alahichi sanyoo sara biŋkɔbigu maa luɣ’ kasi shee ŋɔ, dama di nyɛla din nyɛ kasi zaa. Naawuni zaŋ li mi tin ya ni yi yihi niriba maa taali ni ka mali bɛ taali ni yibu maa sanyoo sara Yawɛ sani. 18Nyamiya, bɛ bi zaŋ o ʒim kpe luɣ’ kasi shee na, di di kul simdi ni yi ŋub’ li luɣ’ kasi ŋɔ shee kaman n ni daa zali shɛm la.” 19Ka Aduna daa yɛli Musa, “Nyama, zuŋɔ ka bɛ mali bɛ daalahichi sanyoo sara mini bɛ ni zaŋdi sara shɛli nyɔri buɣim la, amaa di zaa yoli ka yɛla ŋ-ŋɔ ti paai ma! N yi di di alahichi sanyoo sara maligu ŋɔ zuŋɔ Yawɛ naan saɣi lala?” 20Ka Musa daa wum lala ka saɣi ti li.",https://www.bible.com/bible/2264/LEV.10.DBWDB
LƐVINIMA 11,"Biŋkɔb’ shɛb’ bɛn simdi ŋubbu
(Zaligu Teebu 14.3-21)
1Ka Yawɛ daa yɛli Musa mini Aduna: 2Yɛlimiya Izraɛlnima: Binneen’ shɛba yi ni yɛn diri biŋkɔbiri bɛn zaa be dunia ni n-nyɛ: 3Biŋkɔb’ so ŋun mali takarifiɛma, ka o takarifiɛma maa wɔrigi, ka o gbuɣiri ŋubira, yin’ ŋubimiya lala biŋkɔbigu maa. 4Amaa biŋkɔb’ shɛb’ bɛn gbuɣiri ŋubira maa ni bɛn ka takarifiɛma din wɔrigi, yin’ di ŋubiya ba, di ŋubiya laakum, dama o gbuɣiri ŋubira, amaa o ka takarifiɛma din wɔrigi, o nyɛla daɣiri bini yi sani. 5Di ŋubiya sibiga, dama o gbuɣiri ŋubira, amaa o ka takarifiɛma din wɔrigi, o nyɛla daɣiri bini yi sani. 6Di ŋubiya sooŋa, dama o gbuɣiri ŋubira, amaa o ka takarifiɛma din wɔrigi, o nyɛla ŋun nyɛ daɣiri bini yi sani. 7Di ŋubiya kuruchu dama o mali takarifiɛma din wɔrigi, amaa o bi gbuɣiri ŋubira. O nyɛla daɣiri bini yi sani. 8Di ŋubiya bɛ nimdi, yi mi di shihiya bɛ zaɣ’ kpima. Bɛ nyɛla daɣiri bina yi sani.
9Kom ni binneen’ shɛba yi ni yɛn diri n-nyɛ: Binshɛɣukam din be kom ni ka mali gɔhi mini paɣiri teekunim’ puuni bee kulibɔna ni, yin’ ŋubimiya ba. 10Amaa binshɛɣukam din be teekunim’ puuni bee kulibɔna ni ka ka gɔhi mini paɣiri, binneen’ shɛb’ bɛn duɣiri kom mini kom ni binnɛma zaa, bɛ nyɛla yi ni chihiri binshɛba. 11Di simdi ka bɛ kul nyɛla yi ni chihiri binshɛba, di ŋubiya bɛ nimdi, ka bɛ zaɣ’ kpima nyɛla yi ni chihiri shɛli. 12Binshɛɣukam bɛn be kom ni ka ka gɔhi mini paɣiri nyɛla yi ni chihiri shɛb’ dibu.
13Noombihi shɛb’ yi ni yɛn chihiri dibu m-bɔŋɔ: Di bi simdi ni yi di ba; bɛ nyɛla yi ni chihiri shɛb’ dibu. Bɛna n-nyɛ: tɔrili mini juɣu ni zinyaarigu 14ni suligu ni baŋtooŋa min’ o balibu zaa 15ni kahiŋkɔɣu kam min’ o balibu zaa 16ni taataa ni gbarizam ni laɣipiɛliga ni wubiga min’ o balibu zaa 17ni viɣu ni kulijuɣu ni kpiliŋkpi 18ni kulinoo ni mɔɣinooŋa ni jukangba 19ni shinshingooro ni wɔɣivaanigu min’ o balibu zaa ni napakoli ni zɔŋ.
20Binneembihi kam zaa bɛn mali paɣiri ka mali bɛ naba anahi zaa chana nyɛla yi ni chihiri shɛb’ dibu 21Amaa binneembihi bɛn mali paɣiri ka mali naba anahi chana, ka lan tom mali gbaya pahi m-mal’ li tɔri tiŋ’ yiɣira, 22yin’ tooi ŋub’ bɛna, sakɔnooŋa min’ o balibu zaa ni sakɔnooŋa ŋun ka paɣiri min’ o balibu zaa ni paaŋa min’ o balibu zaa ni sakɔɣu min’ o balibu zaa. 23Amaa binneembihi zaa bɛn mali paɣiri, ka mali nab’ anahi nyɛla yi ni chihiri shɛb’ dibu.
24Ka biŋkɔb’ shɛb’ bɛn ni chɛ ka yi kpe daɣiri ni m-bɔŋɔ, ka ŋunkam shihi bɛ zaɣ’ kpiŋ yaɣ’ shɛlikam ni be daɣiri ni hal ni zaawuni, 25ka ŋunkam kpuɣi bɛ zaɣ’ kpiŋ yaɣ’ shɛlikam, ŋun’ paɣim’ o situra, ka nyɛ ŋun be daɣiri ni hal ni zaawuni. 26Biŋkɔbiri bɛnkam mali takarifiɛma ka di wɔrigi ka pa zaɣ’ muna bee ka bi gbuɣiri ŋubira nyɛla ŋun nyɛ daɣiri bini, ka ŋunkam shihi ba ni be daɣiri ni. 27Ka biŋkɔb’ shɛb’ bɛn mali naba anahi ka chani bɛ nyinyari zuɣu nyɛla bɛn nyɛ daɣiri bini yi sani, ka ŋunkam shihi bɛ zaɣ’ kpiŋ ni be daɣiri ni hal ni zaawuni, 28ka ŋunkam kpuɣi bɛ zaɣ’ kpima, ŋun paɣim’ o situra ka kul be daɣiri ni hal ni zaawuni, bɛ nyɛla bɛn nyɛ daɣiri bina yi sani.
29Ka binneen’ shɛb’ bɛn be tiŋgban’ ni ka nyɛ bɛn nyɛ daɣiri n-nyɛ: nantariga mini jɛŋgbariga ni wua min’ o balibu zaa 30ni sabisigu ni yuɣu ni baandɔɣu ni bankalansilli ni gumachuɣu. 31Bɛmbɔŋɔnim’ zaa nyɛla bɛn nyɛ daɣiri bina yi sani binnɛma bɛn gbamdi tiŋgbani ni maa puuni, ka ŋunkam shihi bɛ zaɣ’ kpiŋ ni be daɣiri ni hal ni zaawuni. 32Ka bɛ zaɣ’ kpiŋ yi lu binshɛli zuɣu, bini maa gba ni leei daɣiri, di yi nyɛla dɔɣu binshɛli bee situra bee biŋkɔbigu gbaŋ bee bɔto bee duɣ’ shɛŋa bɛ ni kul mali tumdi tuma, di simdi ka yi zaŋ li tim kom ni, ka di kul be daɣiri ni hal ni zaawuni, di nyaaŋa ka di ni yi daɣiri ni. 33Ka bɛ ni zaɣ’ yino yi lu yaɣiri duɣu ni, binshɛɣukam din be di puuni leela daɣiri, ka di simdi ka yi ŋma li. 34Ka bindirigu kam din be di puuni ka nyɛ kom ni kpaai bahi shɛli zuɣu nyɛla din ni leei daɣiri, ka binnyurigu kam din yi duɣu maa puuni na ni leei daɣiri. 35Ka binyɛra maa zaɣ’ kpiŋ yaɣ’ shɛli yi lu binshɛli zuɣu di ni leei zaɣ’ daɣiri, di yi nyɛla bɔrɔbɔro duu bee daaŋa yin’ wurimmiya li, di leei daɣiri, ka kul ni nyɛla daɣiri bini yi sani. 36Amaa kulibɔŋ bee kɔbil’ shɛli din mali kom, din’ nyɛla din ka daɣiri. Amaa binshɛɣukam din shihi binkpiŋ ni leei din nyɛ daɣiri. 37Ka bɛ zaɣ’ kpiŋ yaɣ’ shɛli yi lu bimbir’ shɛŋa yi ni yɛn biri zuɣu, bimbira maa ni viɛla. 38Amaa kom yi be bimbira maa ni ka bɛ zaɣ’ kpiŋ yaɣ’ shɛli lu di zuɣu, bimbira maa leei daɣiri bini yi sani.
39Ka yi ni diri biŋkɔb’ so kam yi kpi, ŋunkam shihi zaɣ’ kpiŋ maa ni be daɣiri ni hal ni zaawuni. 40Ka ŋunkam ŋub’ o zaɣ’ kpiŋ maa ŋun’ paɣim’ o situra, ka nyɛ ŋun be daɣiri ni hal ni zaawuni, ka ŋunkam gba kpuɣi zaɣ’ kpiŋ maa, ŋun’ paɣim’ o situra ka nyɛ ŋun be daɣiri ni hal ni zaawuni.
41Biŋgbamda zaa bɛn be tiŋgban’ ni gbamda nyɛla bɛn dibu chihira, di bi simdi ka yi di ba. 42Binshɛɣukam bɛn vuri bɛ puya zuɣu bee bɛn mali nab’ anahi zaa chana bee binshɛɣukam bɛn mali napɔn’ bɔbili, biŋgbamda zaa bɛn gbamdi tiŋgban’ ni, di dinya ba, dama bɛ nyɛla bɛn dibu chihira. 43Miriya ka yi ti di biŋgbamda bɛn gbamdi tiŋgban’ ni ŋɔ n-filim yimaŋa, ka miriya ka yi ti chɛ ka bɛ saɣim ya, di yi pa lala yi ni leei bɛn be daɣiri ni. 44 Dama mani n-nyɛ Yawɛ ŋun nyɛ yi Naawuni, dinzuɣu malimiya yimaŋa m-be kasi, dama n nyɛla ŋun be kasi. Miriya ka yi zaŋ biŋgbamda bɛn gbamdi tiŋgban’ ni ŋɔ saɣim yimaŋa. 45Dama man’ Yawɛ n-nyɛ ŋun daa yihi ya Ijipti tiŋgbɔŋ ni na ni n ti nyɛ yi Naawuni, dinzuɣu di simdi ni yi be kasi, dama n nyɛla ŋun be kasi.
46Dimbɔŋɔ n-nyɛ n ni zali zaligu shɛli zaŋ chaŋ biŋkɔbiri mini noombihi ni binnamda kam bɛn mali nyɛvili be kom ni ni binnamda kam bɛn mali nyɛvili gbamdi tiŋgban’ ni 47din ni chɛ ka yi woligi bɛn nyɛ daɣiri ni bɛn viɛla, ka lan baŋ yin’ ni di binnamdi’ so ŋun mali nyɛvili ni yin’ ku di binnamdi’ so ŋun mali nyɛvili.",https://www.bible.com/bible/2264/LEV.11.DBWDB
LƐVINIMA 12,"Paɣidɔɣisɔtali daɣiri ni yibu
1Ka Naawuni daa yɛli Musa, 2“Yɛlim’ Izraɛlnima: Paɣ’ yi niŋ pua n-dɔɣi bidibiga, o ni be daɣiri ni hal ni daba ayopɔin kaman o ni yi nya sɔrilim ka be daɣiri ni shɛm la. 3 Daba anii dali bɛ ni guni bia maa. 4Ka paɣ’ maa paɣidɔɣisɔtali daɣiri ni yibu dabisa yɛn nyɛla biɛɣu pihitanaata. Di bi simdi ni o shihi binshɛli din be kasi bee n-kpe luɣ’ kasi shee hal ka o daɣiri ni yibu dabisa maa ti naai.
5“Paɣ’ maa yi dɔɣila bipuɣiŋga, o ni be daɣiri ni biɛɣu pinaanahi kaman o ni yi nya sɔrilim ka be daɣiri ni shɛm la. Di nyaaŋa o paɣidɔɣisɔtali daɣiri ni yibu dabisa yɛn nyɛla biɛɣu pihiyɔbunaayɔbu.
6“Ka o daɣiri ni yibu dabisa maa yi ti naai, di yi nyɛ bidibiga ka o dɔɣi bee bipuɣiŋga, ŋun’ bom’ piɛbil’ ŋun paai yuuni nti ti maligumaana Yawɛ chirigibu shee suɣili dunol’ ni, ka o mali bɛ ni zaŋdi sara shɛli nyɔri buɣim la, ka lan bo ŋmambila bee ŋmanʒee m-mali alahichi sanyoo sara. 7Ka maligumaana maa ti zaŋ li mali sara maa Yawɛ tooni n-yo paɣa maa daalahichi samli, di nyaaŋa ka paɣa maa ni yi o paɣidɔɣisɔtali daɣiri maa ni. Zaligu ŋɔ gbibila paɣ’ so ŋunkam dɔɣi bia di yi nyɛla bidibiga bee bipuɣiŋga.
8 “Ka paɣa maa yi ku tooi nyaŋ piɛbila, dindina ŋun bom’ ŋmanʒiɛh’ ayi bee yiŋ’ ŋmambih’ ayi ka bɛ ti zaŋ yino mali bɛ ni zaŋdi sara shɛli nyɔri buɣim la, ka zaŋ yino la mi mali alahichi sanyoo sara. Ka maligumaana maa ti zaŋ li yo paɣa maa daalahichi samli, ka o yi daɣiri ni.”",https://www.bible.com/bible/2264/LEV.12.DBWDB
LƐVINIMA 13,"Zaligu din gbibi niŋgbuŋ dɔriti
1Ka Yawɛ daa yɛli Musa mini Aduna: 2Do so niŋgbuŋ gbaŋ yi mali bimmɔriŋ bee yum bee dalinli, ka di ti leei niŋgbuŋ dɔro o niŋgbuŋ gbaŋ zuɣu, dindina bɛn zaŋm’ o tahi Aduna ŋun nyɛ maligumaana la sani bee o bidibisi bɛn nyɛ maligumaaniba la ni yino sani. 3Ka maligumaana maa ti lihi dalinli maa ni be o niŋgbuŋ gbaŋ zuɣu luɣ’ shɛli maa, ka dɔro maa ni be o niŋgbuŋ gbaŋ zuɣu luɣ’ shɛli maa kɔbiri yi paligi, ka dɔro maa kpe o niŋgbuŋ puuni, dindina di nyɛla niŋgbuŋ dɔro. Ka maligumaana yi lih’ o naai, ŋun’ yɛlim’ ni o nyɛla ŋun be daɣiri ni. 4Amaa dalinli maa yi piɛl’ o niŋgbuŋ gbaŋ maa zuɣu, ka bi kpe o niŋgbuŋ puuni, ka kɔbiri din be dalinli maa ni bi paligi, maligumaana maa ŋun’ zaŋmi dɔro maa lana niŋ duu daba ayopɔin 5ka maligumaana maa lan lih’ o daba ayopɔin maa dali. O yi lihi nya ka dɔro maa bi yɛlig’ o niŋgbuŋ gbaŋ maa zuɣu, dindina ŋun lan zaŋm’ o niŋ duu daba ayopɔin yaha. 6Ka maligumaana maa lan lih’ o daba ayopɔin maa dali yaha, ka dɔro maa ni be luɣ’ shɛli maa yi sabigi, ka dɔro maa bi yɛlig’ o niŋgbuŋ ni, dindina maligumaana maa ŋun’ yɛlim’ ni o nyɛla ŋun ka daɣiri ni, di kul nyɛla yum, ka o ni paɣ’ o situra ka nyɛ ŋun ka daɣiri ni. 7Amaa o yi zaŋ omaŋ’ wuhi maligumaana, ka di wuhi ni o ka daɣiri ni, di nyaaŋa ka dɔro maa yɛlig’ o niŋgbuŋ ni, ŋun’ lan cham’ maligumaana maa sani yaha, 8ka maligumaana maa ti lan lih’ o, ka yum maa yi yɛlig’ o niŋgbuŋ ni, dindina maligumaana maa ŋun yɛlim’ ni o nyɛla ŋun be daɣiri ni, di nyɛla niŋgbuŋ dɔr’ biɛɣu.
9Ka so yi mali niŋgbuŋ dɔr’ biɛɣu maa, bɛn’ zaŋm’ o ka maligumaana sanna, 10ka maligumaana maa ti lih’ o, bimmɔriŋ piɛlli yi be o niŋgbuŋ gbaŋ zuɣu din chɛ ka nimaani kɔbiri leei zaɣ’ piɛla ka mari na be bimmɔriŋ maa ni, 11di nyɛla niŋgbuŋ dɔr’ biɛ’ kurili, ka di simdi ka maligumaana maa yɛli ni o nyɛla ŋun be daɣiri ni. O di lan zaŋ o niŋ duu yaha, o nyɛla ŋun be daɣiri ni. 12Ka niŋgbuŋ dɔr’ biɛɣu maa yi yɛlig’ o niŋgbuŋ ni, ka dɔro maa niŋ dilan’ niŋgbuŋ zaa, o zuɣu ni hal ni o naba ni, ka maligumaana maa nya li, 13dindina maligumaana maa ŋun’ lihim’ o, ka niŋgbuŋ dɔr’ biɛɣu maa yi niŋ dilan’ niŋgbuŋ zaa, ŋun’ yɛlim’ ni o nyɛla ŋun ka o dɔro maa daɣiri ni, o niŋgbuŋ zaa ni leei zaɣ’ piɛlli maa zuɣu, o lan pala ŋun be daɣiri ni. 14Amaa yum yi na be o niŋgbuŋ ni, o nyɛla ŋun be daɣiri ni. 15Ka maligumaana maa ni lihi yum maa ka yɛli ni o nyɛla ŋun be daɣiri ni, yum nyɛla daɣiri, dama di nyɛla niŋgbuŋ dɔr’ biɛɣu. 16Amaa yum maa yi ti lan taɣi m-paligi, di saha ŋun’ kam’ maligumaana sanna, 17ka maligumaana maa ti lih’ o, yum maa yi paligi, dindina maligumaana maa ŋun’ yɛlim’ ni o nyɛla ŋun ka daɣiri ni, o shiri nyɛla ŋun ka daɣiri ni.
18Ka bintɔrili yi to so nti naai, 19di nyaaŋa bimpiɛlli bee din mooi ka piɛla yi ti be wuliɛɣu maa ni, dindina bɛn zaŋm’ li wuhi maligumaana. 20Maligumaana maa yi lihi li ka di nyɛla din kpe o niŋgbuŋ puuni, ka di kɔbiri paligi, dindina maligumaana maa ŋun yɛlim’ ni o nyɛla ŋun be daɣiri ni, di nyɛla niŋgbuŋ dɔr’ biɛɣu n-zaŋ kpe bintɔrili maa ni maa. 21Amaa maligumaana maa yi lihi li ka di zuɣu kɔbiri maa bi paligi, ka di mi bi kpe o niŋgbuŋ puuni, amaa ka nyɛla din sabigi, dindina maligumaana maa ŋun zaŋm’ o niŋ duu daba ayopɔin. 22Ka di yi yɛligi o niŋgbuŋ gbaŋ zuɣu, dindina maligumaana maa ŋun’ yɛlim’ ni o nyɛla ŋun be daɣiri ni, di nyɛla dɔr’ biɛɣu. 23Amaa saŋkpambil’ maa yi kul kpalim bela luɣ’ yini, ka bi yɛligi, di nyɛla bintɔrili maa wuliɛɣu m-bala, ka di simdi ka maligumaana maa yɛli ni o nyɛla ŋun ka daɣiri ni.
24Bee di yi nyɛla buɣim nyooi so ka buɣim yum maa ti liɣisi zaɣ’ piɛlli din mooi bee zaɣ’ piɛlli. 25Di simdi ka maligumaana lihi li, ka liɣisibu maa ni kɔbiri yi nyɛ zaɣ’ piɛla ka liɣisibu maa kpe o niŋgbuŋ puuni, dindina niŋgbuŋ dɔr’ biɛɣu n-dolisi kpe buɣim yum maa ni maa. Di simdi ni maligumaana yɛli ni o nyɛla ŋun be daɣiri ni, di nyɛla niŋgbuŋ dɔr’ biɛɣu. 26Amaa maligumaana maa yi lihi li ka di ni kɔbiri bi piɛla, ka di mi bi kpe puuni, amaa ka sabigi, maligumaana maa ŋun kparim’ o niŋ duu daba ayopɔin, 27Ka maligumaana maa yi lih’ o daba ayopɔin maa dali, ka di nyɛla din yɛligir’ o niŋgbuŋ ni, dindina maligumaana maa ŋun’ yɛlim’ ni o nyɛla ŋun be daɣiri ni, di nyɛla niŋgbuŋ dɔr’ biɛɣu. 28Amaa di liɣisibu maa yi kul kpalim be luɣ’ yini, ka bi yɛligi gil’ o niŋgbuŋ gbaŋ zuɣu, amaa ka sabigi, di nyɛla bimmɔriŋ din yi buɣim yum maa ni na, ka di simdi ni maligumaana maa yɛli ni o nyɛla ŋun ka daɣiri ni, dama di nyɛla buɣim wuliɛɣu.
29Doo bee paɣ’ yi mali yum o zuɣu ni bee o teeŋa ni, 30di simdi ni maligumaana lihi yum maa, di yi kpe o niŋgbuŋ puuni, ka di ni kɔbiri niŋ zaɣ’ dɔzim ka balisibalisi, dindina maligumaana maa ŋun’ yɛlim’ ni o nyɛla ŋun be daɣiri ni; di nyɛla dɔr’ shɛli din loora, ka nyɛ zuɣu ni bee teeŋa ni dɔr’ biɛɣu. 31Ka maligumaana maa yi lihi niŋgbuŋ gbaŋ dɔr’ shɛli din zaɣisir’ maa, ka di bi kpe o niŋgbuŋ puuni, ka kɔb’ sabila ka di ni, dindina maligumaana maa ŋun’ zaŋmi ninvuɣ’ so ŋun mali niŋgbuŋ gbaŋ dɔr’ shɛli din zaɣisir’ maa niŋ duu hal ni daba ayopɔin, 32Ka daba ayopɔin maa dali di simdi ni maligumaana maa lihi dɔro maa yaha; ka dɔr’ shɛli din zaɣisir’ maa yi bi yɛligi, ka kɔb’ shɛli din nyɛ dɔzim mi ka di ni, ka niŋgbuŋ gbaŋ dɔr’ shɛli din zaɣisir’ maa bi kpe o niŋgbuŋ puuni, 33dindina di simdi ka dilan’ pini. Amaa o di pini dɔr’ shɛli din zaɣisir’ maa ni be luɣ’ shɛli maa, ka maligumaana maa lan zaŋ ninvuɣ’ so ŋun mali dɔr’ shɛli din zaɣisir’ maa niŋ duu daba ayopɔin yaha. 34Daba ayopɔin maa dali, di simdi ka maligumaana maa lan lihi dɔr’ shɛli din zaɣisir’ maa, ka niŋgbuŋ gbaŋ dɔr’ shɛli din zaɣisir’ maa yi bi yɛlig’ o niŋgbuŋ gbaŋ maa zuɣu ka mi bi kpe o niŋgbuŋ puuni, dindina maligumaana maa ŋun’ yɛlim’ ni o nyɛla ŋun ka daɣiri ni, ka o paɣ’ o situra ka yi daɣiri ni. 35Amaa dɔr’ shɛli din zaɣisir’ maa yi lan yɛlig’ o niŋgbuŋ maa ni o daɣiri ni yibu maa nyaaŋa, 36dindina maligumaana maa ni lih’ o, ka dɔr’ shɛli din zaɣisir’ maa yi yɛlig’ o niŋgbuŋ gbaŋ zuɣu, di bi lan simdi ni maligumaana yuli ni o nya kɔb’ shɛli din nyɛ dɔzim maa, dilan’ nyɛla ŋun be daɣiri ni. 37Amaa maligumaana maa yi lihi n-nya ka dɔr’ shɛli din zaɣisiri ka loori maa naai, ka kɔbiri bili di ni, o pala ŋun be daɣiri ni, di simdi ni maligumaana maa yɛli ni o nyɛla ŋun ka daɣiri ni.
38Doo bee paɣa yi mali dalima o niŋgbuŋ ni ka di nyɛ zaɣ’ piɛla, 39di simdi ni maligumaana lihi li, ka dalima din be o niŋgbuŋ ni maa yi nyɛla zaɣ’ piɛl’ tim, dindina di kul nyɛla saŋkpambihi n-niŋ o niŋgbuŋ gbaŋ zuɣu maa, o nyɛla ŋun ka daɣiri ni.
40Doo zabiri yi guhi, o nyɛla ŋun mali zuɣupalo, amaa o pala ŋun be daɣiri ni. 41Ka doo gbɛɣu zabiri min’ o tapaɣisi kɔbiri yi guhi, o malila gbɛ’ palo, amaa o pala ŋun be daɣiri ni. 42Amaa o zuɣu palo maa ni bee gbɛ’ palo maa ni yi mali dɔr’ biɛɣu bimmɔriŋ zaɣ’ piɛlli din mooi, di nyɛla niŋgbuŋ dɔr’ biɛɣu m-piligir’ o zuɣu palo maa ni bee o gbɛ’ palo maa ni maa. 43Di saha di simdi ni maligumaana lih’ o. Ka dɔro din mɔr’ o zuɣu palo maa ni bee o gbɛ’ palo maa ni yi nyɛla zaɣ’ piɛlli din mooi, ka ŋmani niŋgbuŋ dɔr’ biɛɣu din be niŋgbuŋ ni, 44o nyɛla do’ so ŋun mali niŋgbuŋ dɔr’ biɛɣu, ka nyɛ ŋun be daɣiri ni, ka di simdi ka maligumaana yɛli ni o nyɛla ŋun be daɣiri ni, o nyɛla ŋun mali dɔro o zuɣu ni.
45Ka dɔr’ biɛɣu yi mali ninvuɣ’ so, dilan’ ŋun’ yɛm’ binchɛra, ka chɛ ka o zabiri yirimyirim, ka o pɔb’ o zuɣusaa naŋgbampibili ka kuhiri yɛra, “Daɣiri! Daɣiri!” 46O kul ni nyɛla ŋun be daɣiri ni saha shɛli zaa dɔro ŋɔ ni na be o ni, o nyɛla ŋun be daɣiri ni, ka di simdi ni o yi kpaŋ’ ti be o ko.
Zaligu din gbibi niŋgbuŋ dɔro
47Ka niŋgbuŋ dɔr’ biɛɣu yi be situra ni, di yi nyɛla ago ni bee bimpiɛlli ni 48bee kpalua ni bahi mi’ shɛŋa ni bee bɛ ni wuɣi tan’ piɛl’ shɛli ni bee bɛ ni wuɣi ago shɛli ni bee biŋkɔbigu gbaŋ ni bee bɛ ni zaŋ biŋkɔbigu gbaŋ mali binshɛlikam ni, 49dɔro maa yi niŋ zaɣ’ baŋkom bee din mooi m-bela situra ni bee kpalua ni bahi mi’ shɛŋa ni bee bɛ ni wuɣi tan’ shɛŋa ni bee biŋkɔbigu gbaŋ ni bee bɛ ni zaŋ biŋkɔbigu gbaŋ mali binshɛlikam ni, di nyɛla niŋgbuŋ dɔr’ biɛɣu, ka di simdi ni yi zaŋ li wuhi maligumaana. 50Ka maligumaana maa lihi dɔro maa, ka zaŋ dɔro ni be binshɛl’ ni maa niŋ duu daba ayopɔin. 51Di nyaaŋa ka maligumaana maa lihi dɔro maa daba ayopɔin maa dali, dɔro maa yi yɛligi situra maa ni bee kpalua ni bahi mi’ shɛŋa maa ni bee bɛ ni wuɣi tan’ shɛŋa maa ni bee biŋkɔbigu gbaŋ maa ni bee bɛ ni zaŋ biŋkɔbigu gbaŋ mali binshɛlikam maa ni, di nyɛla niŋgbuŋ dɔr’ biɛɣu din yɛligira; bini maa nyɛla din be daɣiri ni, 52Ka di simdi ni o nyo situra maa buɣim. Ka dɔro maa ni be shɛl’ ni maa yi nyɛla kpalua ni bahi mi’ shɛŋa ni bee bɛ ni wuɣi tan’ shɛŋa bee ago ni bee tampiɛlli ni bee biŋkɔbigu gbaŋ ni bee binshɛli ni di simdi ka bɛ nyo li buɣim, dama di nyɛla niŋgbuŋ dɔr’ biɛɣu din yɛligira.
53Ka maligumaana maa yi lihi ka dɔro maa bi yɛligi situra maa ni bee kpalua ni bahi mi’ shɛŋa maa ni bee bɛ ni wuɣi tan’ shɛŋa maa ni bee bɛ ni zaŋ biŋkɔbigu gbaŋ mali shɛli maa ni, 54dindina maligumaana maa ŋun’ chɛ ka bɛ paɣi dɔro ni be binshɛl’ ni maa, ka o lan kpari li niŋ duu daba ayopɔin yaha. 55Ka maligumaana maa ti lan lihi dɔro ni be binshɛli ni maa di paɣibu maa nyaaŋa. Ka dɔro maa ni be luɣ’ shɛli maa biɛhigu yi bi taɣi, hal dɔro maa ni kul bi yɛligi maa zaa yoli, di nyɛla din be daɣiri ni; ka di simdi ni yi nyo li buɣim, di yi nyɛla dɔro maa bela di nyaaŋa bee di tooni. 56Amaa maligumaana maa yi lihi li ka di sabigi di paɣibu maa nyaaŋa, ŋun’ cheem’ di ni be situra maa ni luɣ’ shɛli maa bee gbaŋ maa luɣ’ shɛli maa bee bɛ ni bahi mi’ shɛŋa maa luɣ’ shɛli maa bee bɛ ni wuɣi tan’ shɛŋa maa luɣ’ shɛli maa bahi, 57ka di yi ti lan puhi situra maa ni bee bɛ ni bahi mi’ shɛŋa maa ni bee bɛ ni wuɣi tan’ shɛŋa maa ni bee bɛ ni zaŋ gbaŋ mali binshɛli maa ni yaha, di yɛligirimi maa, yin’ zaŋmiya dɔro maa ni be binshɛli ni maa nyo buɣim. 58Amaa dɔro yi be situr’ shɛli ni bee bɛ ni bahi mi’ shɛŋa ni bee bɛ ni wuɣi tan’ shɛŋa ni bee bɛ ni zaŋ gbaŋ mali binshɛli ni, ka yi paɣi li ka di yi, di simdi ka yi paɣi li pahi buyi, ka di yi daɣiri ni.
59Zaligu shɛli din wuhiri niŋgbuŋ dɔr’ biɛɣu din be ago binyɛrigu ni bee binyɛr’ piɛlli ni m-bala, di yi nyɛla bɛ ni bahi mi’ shɛŋa ni bee bɛ ni wuɣi tan’ shɛŋa ni bee bɛ ni zaŋ gbaŋ mali binshɛli ni, dina ka yi yɛn zaŋ woligi din ka daɣiri bee din mali daɣiri.",https://www.bible.com/bible/2264/LEV.13.DBWDB
LƐVINIMA 14,"Niŋgbuŋ dɔr’ biɛɣu gbaabu nyaaŋa daɣiri ni yibu
1Ka Yawɛ daa yɛli Musa: 2 Zaligu shɛli din gbibi niŋgbuŋ dɔr’ biɛɣu ni mali ninvuɣ’ so daɣiri ni yibu saha zaligu m-bɔŋɔ: Di simdi ka bɛ zaŋ o ka maligumaana sanna, 3ka maligumaana maa ti zaŋ o yi bɛ biɛhigu shee maa kpaŋa nti lih’ o, ka niŋgbuŋ dɔr’ biɛɣu maa yi naai dilan’ ni, 4maligumaana maa ŋun chɛ ka bɛ bo noombihi nɛma ayi bɛn ka daɣiri mini sida dari ni mi’ ʒee ni taaŋkɔro na. 5Ka maligumaana maa ti chɛ ka bɛ kɔrigi noombil’ yino niŋ yaɣiri duɣu ni kɔzɔrim kom ni, 6ka zaŋ noombil’ nɛɔŋ la mini sida dari la ni mi’ ʒee la ni taaŋkɔro la ni noombil’ nɛɔŋ maa zaa tim bɛ ni kɔrigi noombil’ so kɔzɔrim kom ni la ʒim ni. 7Ka o zaŋ li mihi ninvuɣ’ so ŋun daa mali niŋgbuŋ dɔr’ biɛɣu maa buyopɔin, di nyaaŋa ka o yɛli ni o nyɛla ŋun ka daɣiri ni, ka zaŋ noombil’ nɛɔŋ maa bahi ka o yiɣi. 8Ka ŋun yɛn yi daɣiri ni maa paɣ’ o nɛma, ka pin’ o zabiri zaa, ka su kom yi daɣiri ni. Di nyaaŋa ka o naanyi labi yi biɛhigu shee maa na, amaa o ni ti bela o suɣili samban’ ni daba ayopɔin. 9Daba ayopɔin maa dali, di simdi ni o pin’ o zuɣu min’ o teeŋkɔbiri ni o ninkari ni o niŋgbuŋ ni kɔbiri zaa. Di nyaaŋa ka o paɣ’ o situra ka su kom n-leei ŋun yi daɣiri ni.
10Daba anii dali, di simdi ni o bo piɛlah’ ayi bɛn ka dansi mini piɛsaa ŋun paai yuuni ka ka daŋa ni bɛ ni zaŋ kpam gari zim viɛl’ shɛl’ ni kilɔgiram ata ni kpam lita pirigibu ʒiibuta yim zuɣu. 11Ka maligumaana ŋun yɛn yih’ o daɣiri ni maa ni zaŋ dilan’ mini binyɛra maa ti zali Yawɛ tooni Yawɛ chirigibu shee suɣili dunol’ ni. 12Ka maligumaana maa ti zaŋ piɛla’ yino m-pahi kpam lita pirigibu ʒiibuta yim la zuɣu m-mali alahichi sanyoo sara, ka zaŋ li gahigahi, ka di leei bɛ ni zaŋ sara shɛli gahigahi Yawɛ tooni. 13Ka o ti kɔrigi piɛbila maa luɣ’ shɛli bɛ ni kɔriti alahichi sanyoo sara biŋkɔbiri mini bɛ ni zaŋdi sara shɛli nyɔri buɣim la biŋkɔbiri luɣ’ shɛl’ la, luɣ’ kasi shee, dama taali sanyoo sara mini alahichi sanyoo sara nyɛla maligumaana ni su shɛli, ka di simdi ni di be kasi. 14Maligumaana maa ni zaŋ ʒim maa shɛli n-ʒe ninvuɣ’ so ŋun yɛn yi daɣiri ni maa nudirigu tibinyaɣili min’ o nudirigu nubililɔɣu zuɣu ni o nudirigu napombililɔɣu zuɣu. 15Ka maligumaana maa booi kpam maa shɛli niŋ ŋun’ maŋmaŋ’ nuzaa ni 16n-zaŋ o nudirigu nubil’ tim kpa’ shɛli din be o nuzaa ni maa n-zaŋ o nubil’ ni kpam maa mihi Yawɛ tooni ʒiibuyopɔin. 17Ka maligumaana maa zaŋ kpa’ shɛli din kpalim be o nuu ni la n-ʒe ninvuɣ’ so ŋun yɛn yi daɣiri ni maa nudirigu polo tibinyaɣili min’ o nudirigu nubililɔɣu ni o nudirigu napombililɔɣu ni taali sanyoo sara ʒim la zuɣu. 18Ka kpa’ shɛli din na kpalim be maligumaana maa nuu ni maa, o zaŋm’ li ʒe ŋun yɛn yi daɣiri ni maa zuɣu ni. Dimbɔŋɔ nyaaŋa ka maligumaana maa naanyi mali sanyoo sara ti dilana Yawɛ tooni.
19Ka maligumaana maa mali alahichi sanyoo sara maa n-yo ŋun yi daɣiri ni maa daalahichi samli. Di nyaaŋa ka o naanyi kɔrigi bɛ ni zaŋdi sara biŋkɔb’ so nyɔri buɣim la, 20ka Maligumaana maa mali bɛ ni zaŋdi sara shɛli nyɔri buɣim la mini chi bee kawana sara la sara maligu bimbini la zuɣu. Lala ka maligumaana maa yɛn niŋ mali taali ni yibu sanyoo sara ti ninvuɣ’ so ŋun yi daɣiri ni maa, ka o yi daɣiri ni.
21Amaa dilan’ yi nyɛla faralana ka ku tooi nyaŋ di zaa, dindina ŋun’ bom’ piɛlaa ŋun ni mali taali sanyoo sara, ka bɛ ti zaŋ li gahigahi n-yo o taali ni yibu samli, ka lan bo zim viɛlli kilɔgiram yini n-niŋ kpam gari di ni ni kpam lita pirigibu ʒiibuta yim zuɣu na nti mali zim sara maligu. 22Di lan simdi ka o bo ŋmanʒiɛhi ayi bee yiŋ’ ŋmambihi ayi, o ni ni tooi nyaŋ shɛli, ka bɛ ti zaŋ yino mali alahichi sanyoo sara maligu, ka zaŋ ŋun’ la mi mali bɛ ni zaŋdi sara shɛli nyɔri buɣim la. 23Ka o ti zaŋ ba ka Yawɛ sanna Yawɛ chirigibu shee suɣili dunol’ la ni nti ti maligumaana, ka o yih’ o daɣiri ni dabisi’ shɛli din pahiri daba anii dali. 24Ka maligumaana maa ti zaŋ alahichi sanyoo sara piɛbila maa mini kpam lita pirigibu ʒiibuta yim zuɣu maa gahigahi, ka di leei sara shɛli bɛ ni zaŋ gahigahi Yawɛ tooni. 25Ka o ti kɔrigi taali sanyoo sara piɛbila maa, ka maligumaana maa zaŋ taali sanyoo sara maa ʒim shɛli ʒe ŋun yɛn yi daɣiri ni maa nudirigu tib’ nyaɣili min’ o nudirigu nubililɔɣu ni o nudirigu napombililɔɣu. 26Ka maligumaani maa ti booi kpam maa shɛli niŋ o nuzaa nutal’ ni; 27ka zaŋ o nudirigu nubila n-tim kpa’ shɛli din be o nuzaa ni maa n-zaŋ mihi Yawɛ tooni buyopɔin. 28Ka maligumaana maa lan zaŋ kpa’ shɛli din be o nuu ni maa shɛli ʒe ŋun yɛn yi daɣiri ni maa nudirigu tibinyaɣili min’ o nudirigu nubililɔɣu ni o nudirigu napombililɔɣu luɣ’ shɛŋa bɛ ni pun niŋ alahichi sanyoo sara binʒim ʒe la. 29Ka maligumaana maa zaŋ kpa’ shɛli din kpalim be o nuu ni maa ʒe ŋun yi daɣiri ni maa zuɣu ni n-yo o daalahichi maa samli Yawɛ sani. 30Ka o lan zaŋ ŋmanʒiɛhi ayi bee yiŋ’ ŋmambihi ayi, o ni kul ni tooi nyaŋ shɛli na ti mali sara. 31Yino ni ti nyɛla alahichi sanyoo sara, ka ŋun’ la mi nyɛ bɛ ni zaŋdi sara shɛli nyɔri buɣim la m-pahi chi sara zuɣu, ka maligumaana maa ti zaŋ li yo ŋun yi daɣiri ni maa daalahichi samli Yawɛ sani. 32Niŋgbuŋ dɔr’ biɛɣu ni mali ninvuɣ’ so ka o ku tooi nyaŋ o daɣiri ni yibu sara maligu zaligu m-bala.
Yili ni dukpina Maligibu
33Ka Yawɛ daa yɛli Musa mini Aduna, 34“Yi yi ti paai Keenan tiŋgbɔn shɛli n ni zaŋ tin ya ni yi su maa ni, ka n ti zaŋ dɔr’ biɛɣu niŋ so yil’ ni yi ni su tiŋgbɔn shɛli maa ni, 35di saha yili maa lana ŋun’ cham’ ti yɛli maligumaana, ‘Di ŋmanila dɔr’ shɛli n-lu n yiŋa.’ 36Di saha ka maligumaana maa chɛ ka bɛ kahi yili maa ni nɛma zaa yi pɔi ka o naanyi chaŋ ti nya yili maa, di yi pa lala bɛ ni ti yɛli ni binshɛɣukam din be yili maa ni nyɛla din be daɣiri ni. Nɛma maa yihibu nyaaŋa, ka maligumaana maa naanyi chaŋ ti nya yili maa. 37Ka di simdi ka o lihi dɔro maa, ka dɔro maa yi be yili maa dukpina zuɣu, ka zaɣ’ baŋkom garisi di ni bee bin’ ʒiɛhi gari di ni, ka di kpe dukpini maa puuni, 38dindina maligumaana maa ŋun’ doli yili maa dunoli yi, ka yo yili maa zali hal ni daba ayopɔin. 39Daba ayopɔin maa dali, di simdi ka maligumaana maa lan kana ti nya, dɔro maa yi yɛligi yili maa dukpina maa zuɣu, 40dindina maligumaana maa ŋun chɛ ka bɛ yihi dɔro maa ni be kuɣ’ shɛŋa ni maa n-yihi tiŋ’ maa kpaŋa nti bahi tampuli zuɣu. 41Ka o chɛ ka bɛ kaɣisi yili maa puuni dukpina zaa, ka va bɛ ni kaɣisi taŋkpa’ shɛli maa ti bahi tiŋ’ maa tariga tampuli zuɣu. 42Di nyaaŋa ka bɛ bo kuɣ’ shɛŋa zali bɛ ni daa yihi kuɣ’ shɛŋa la zaani, ka lan bo tari na ti ta yili maa.
43“Ka bɛ yi yihi kuɣa maa, ka kaɣisi tari maa ka lan ta li, di nyaaŋa ka dɔro maa lan puhi yili maa ni yaha, 44dindina maligumaana maa ŋun’ cham’ ti nya, ka dɔro maa yi yɛligi yili maa ni, di nyɛla dɔr’ biɛɣu n-lu yili maa ni maa, yili maa nyɛla din be daɣiri ni. 45Di simdi ka o wurim yili maa ka va di kuɣa mini di yɔɣira ni di tari zaa ti bahi tiŋ’ maa tariga tampuli zuɣu. 46Din pahi nyɛla, ŋunkam daa kpe yili maa ni saha shɛli bɛ ni daa kpar’ li zali la nyɛla ŋun ni be daɣiri ni hal ni zaawuni. 47Ka ŋunkam dɔni tiŋa yili maa ni, ŋun’ paɣim’ o situra, ka ŋunkam di bindirigu yili maa ni, ŋun’ paɣim’ o situra.
48“Amaa maligumaana maa yi kana ti lihi yili maa, ka dɔro maa bi lan yɛligi pahi yili maa ni bɛ ni lab’ ta li maa nyaaŋa, dindina maligumaana maa ŋun wuhimi ni yili maa nyɛla din ka daɣiri ni, dama dɔro maa naaya. 49Ka bɛ yi yɛn yihi yili maa daɣiri ni, ŋun’ zaŋmi noombihi tintiins’ ayi mini sida dari ni mi’ ʒee ni taaŋkɔro, 50ka kɔrigi noombil’ yino niŋ ko’ viɛlli din be yaɣiri duɣu ni, 51ka zaŋ sida dari maa mini taaŋkɔro ni mi’ ʒee la m-pahi noombil’ nɛɔŋ la zuɣu tim bɛ ni kɔrigi noombil’ so maa ʒim mini ko’ viɛlli maa ni n-zaŋ li mihi yili maa buyopɔin. 52O ni ti yɛn niŋ shɛm zaŋ noombil’ maa ʒim mini kom maa ni noombil’ nɛɔŋ maa ni sida dari ni taaŋkɔro ni mi’ ʒee maa n-yihi yili maa daɣiri ni m-bala, 53ka chɛ ka noombil’ nɛɔŋ maa yiɣi yi tiŋ’ maa ni chaŋ mɔɣu ni, ka maligumaana maa yo yili maa alahichi samli, ka di yi daɣiri ni.”
54Zaligu ŋɔ nyɛla niŋgbuŋ dɔr’ biɛri din nyɛ: saŋkpana 55mini dɔr’ biɛɣu din be situra ni bee yil’ ni 56ni bimmɔriŋ bee yuma zaligu. 57Zaligu ŋɔ nyɛla niŋgbuŋ dɔr’ biɛɣu zaligu din wuhiri ni di nyɛla daɣiri bee di pala daɣiri.",https://www.bible.com/bible/2264/LEV.14.DBWDB
LƐVINIMA 15,"Binshɛli din yiri niŋgbuŋ ni na ka nyɛ daɣiri
1Ka Yawɛ daa yɛli Musa mini Aduna: 2Yɛlimiya Izraɛlnima: Binshɛli yi yi doo tooni na, din yi o tooni na maa nyɛla daɣiri. 3Zaligu ŋɔ nyɛla binshɛli din yi o tooni na ka nyɛ daɣiri maa zaligu. O tooni yi yiɣisi bee di yi bi yiɣisi, di nyɛla daɣiri o sani. 4Ka di ni yi ninvuɣ’ so tooni na maa yi dɔni bindoo kam zuɣu di ni nyɛla din be daɣiri ni, ka o ni ʒini binshɛlikam zuɣu ni nyɛla din be daɣiri ni. 5Ka ŋunkam shihi dilan’ bindoo maa, ŋun’ paɣim’ o situra ka su kom, ka nyɛ ŋun ni be daɣiri ni hal ni zaawuni. 6Ka ŋunkam ti ʒini di ni yi ninvuɣ’ so tooni na maa ni ʒini binshɛli zuɣu, dilan’ ŋun’ paɣim’ o situra ka su kom, ka nyɛ ŋun ni be daɣiri ni hal ni zaawuni. 7Ka ŋunkam shihi di ni yi ninvuɣ’ so tooni na maa, dilan’ ŋun’ paɣim’ o situra ka su kom, ka nyɛ ŋun ni be daɣiri ni hal ni zaawuni. 8Ka di ni yiri so tooni na maa yi tuhi nintɔri ka di shihi ninvuɣ’ so ŋun ka daɣiri, dilan’ ŋun’ paɣim’ o situra ka su kom, ka nyɛ ŋun ni be daɣiri ni hal ni zaawuni. 9Ka di ni yiri ninvuɣ’ so tooni na maa yi ba binshɛlikam n-ʒini di gali zuɣu, gali maa ni leei din be daɣiri ni. 10Ka ŋunkam shihi dilan’ ni ʒini binshɛlikam zuɣu ni be daɣiri ni hal ni zaawuni, ka ŋunkam ʒi bini maa, ŋun’ paɣim’ o situra ka su kom, ka nyɛ ŋun ni be daɣiri ni hal ni zaawuni. 11Ka di ni yiri ninvuɣ’ so tooni na maa yi bi paɣ’ o nuhi ka shihi ninvuɣ’ so, dilan’ ŋun’ paɣ’ o situra ka su kom, ka nyɛ ŋun ni be daɣiri ni hal ni zaawuni. 12Ka di ni yiri so tooni na maa yi shihi yaɣiri laa kam, bɛn’ ŋmam’ li, ka di yi nyɛ dari bini, bɛn’ paɣimi li kom.
13Ka di ni yiri ninvuɣ’ so tooni na maa yi ti nya omaŋa, ŋun’ zaŋmi daba ayopɔin niŋ o daɣiri ni yibu dabisa, ka paɣ’ o situra, ka su ko’ viɛlli n-yi daɣiri ni. 14Ka dabisi’ shɛli din pahir’ anii dali, ŋun’ bom’ ŋmanʒiɛh’ ayi bee yiŋ’ ŋmambih’ ayi n-ka Yawɛ tooni na Yawɛ chirigibu shee suɣili dunol’ ni nti zaŋ ba ti maligumaana, 15ka maligumaana maa zaŋ ba mali sara; yino ni nyɛla alahichi sanyoo sara, ka ŋun’ la mi nyɛ bɛ ni zaŋdi sara shɛli nyɔri buɣim la. Ka maligumaana maa yo din yi o tooni na maa samli Yawɛ sani.
16Doo yi chɛ ka o dɔbilim yina, ŋun’ sum’ o niŋgbuŋ zaa kom, ka nyɛ ŋun ni be daɣiri ni hal ni zaawuni. 17Ka o dɔbilim maa yi shihi situra kam mini biŋkɔbigu gbaŋ kam, bɛn’ paɣimi li, ka di ni nyɛ din be daɣiri ni hal ni zaawuni. 18Doo mini paɣ’ yi dɔni, bɛ niriba ayi maa bɛn’ sum’ kom, ka nyɛ bɛn ni be daɣiri ni hal ni zaawuni.
19Paɣ’ yi nya sɔrilim din nyɛ o ni pun nyari shɛli sahakam, o ni be daɣiri ni hal ni daba ayopɔin, ka ŋunkam shih’ o ni be daɣiri ni hal ni zaawuni. 20Ka o sɔrilim maa yi na bi naai ka o dɔni binshɛlikam zuɣu ni nyɛla din be daɣiri ni, o yi lan ʒini binshɛlikam zuɣu, di gba ni nyɛla din be daɣiri ni. 21Ka ŋunkam shih’ o bindoo, dilan’ ŋun’ paɣim’ o situra ka su kom, ka nyɛ ŋun ni be daɣiri ni hal ni zaawuni. 22Ka ŋunkam shihi paɣ’ maa ni ʒini binshɛlikam zuɣu, dilan’ ŋun’ paɣim’ o situra ka su kom, ka nyɛ ŋun ni be daɣiri ni hal ni zaawuni. 23Ka Paɣ’ maa yi ʒinila bindoo zuɣu bee binshɛlikam zuɣu, ka dilan’ shihi li, o ni be daɣiri ni hal ni zaawuni. 24Ka o mini do’ so yi dɔni, ka o daɣiri maa tabil’ o, doo maa ni be daɣiri ni daba ayopɔin, ka bindo’ shɛlikam zuɣu doo maa ni dɔni ni nyɛla din be daɣiri ni.
25Ka ʒim yi yi paɣ’ tooni dabisi’ gbaliŋ, ka di pala o sɔrilim nyabu saha bee o yi nya sɔrilim ka di yi hal ti yaɣi di saha, o nyɛla ŋun be daɣiri ni saha shɛli zaa di ni na yiri maa, o ni yi nya sɔrilim ka be daɣiri ni shɛm la, lala ka o ni be daɣiri ni. 26Ka o ʒim maa yi na yir’ o, ka o dɔni bindo’ shɛlikam zuɣu, di ni bemi kaman o ni yi pun nyari sɔrilim ka dooni bindo’ shɛli zuɣu ka di nyɛ shɛm la. Ka o ni ʒini binshɛlikam zuɣu ni nyɛla din be daɣiri ni kaman o ni yi nya sɔrilim la. 27Ka ŋunkam shihi binyɛra maa ni be daɣiri ni, ka di simdi ni dilan’ paɣ’ o situra ka su kom, ka ni be daɣiri ni hal ni zaawuni. 28Amaa paɣ’ maa yi ti nya omaŋa, ŋun kalimi daba ayopɔin, di nyaaŋa o ni yi daɣiri ni. 29Ka dabisi’ shɛli din pahiri daba anii dali, ŋun’ bom’ ŋmanʒiɛh’ ayi bee yiŋ’ ŋmambih’ ayi n-chaŋ Yawɛ chirigibu shee suɣili dunol’ ni ti ti maligumaana. 30Ka maligumaana maa ti zaŋ zaɣ’ yino mali alahichi sanyoo sara, ka zaŋ ŋun’ la mi mali bɛ ni zaŋdi sara shɛli nyɔri buɣim la; ka maligumaana maa mali sanyoo sara yo daɣ’ shɛli din daa yi o ni maa samli Yawɛ sani ti o.
31A ni yɛn niŋ shɛm n-chɛ ka Izraɛlnim’ maa yi daɣiri ni m-bala, di yi pa lala bɛ ni saɣim m biɛhigu shee din be bɛ sunsuuni ŋɔ ka kpi ni bɛ daɣiri.
32Do’ so ŋun dɔbilim yina ka di zuɣu chɛ ka o kpe daɣiri ni zaligu m-bala, 33di lan nyɛla paɣ’ so ŋun nya sɔrilim zaligu ni binshɛli ni yiri do’ so bee paɣ’ so tooni na zaa zaligu, ka lan nyɛ do’ so ŋun mini paɣ’ so ŋun na be daɣiri ni dɔni gba zaligu.",https://www.bible.com/bible/2264/LEV.15.DBWDB
LƐVINIMA 16,"Alahichi samli yɔbu dali
1Aduna bidibis’ ayi la ni daa chaŋ miri Yawɛ ka kpi la nyaaŋa, ka Yawɛ daa tɔɣisi Musa yɛtɔɣa. 2 Yawɛ daa yɛli Musa: Yɛlim’ a mabia Aduna ni o di kanna luɣ’ kasi shee din be pateesa ŋɔ puuni ŋɔ waawaayili nti zaani Alikauli Adaka pindigu la gbini, di yi pa lala o ni kpi, dama n yirila zahira sagban’ ni di pindigu maa zuɣu. 3 Amaa Aduna ni yɛn niŋ shɛm ka naanyi kpe luɣ’ kasi maa puuni m-bɔŋɔ: O bom’ naɣila’ polli ŋun ni mali alahichi sanyoo sara mini piɛlaa ŋun ni mali bɛ ni zaŋdi sara shɛli nyɔri buɣim la na.
4O zaŋm’ binyɛribil’ piɛl’ kasi ye, ka so jinjɛŋŋma’ piɛlli, ka zaŋ shɛlɔr’ piɛlli lo o shee ni ka vili bantabiga. Di nyɛla situr’ shɛli din be kasi. O sum’ kom pɔi ka naanyi zaŋ li niŋ omaŋa.
5Ka o ti chɛ ka Izraɛlnim’ bo bulah’ ayi ti o ka o mali alahichi sanyoo sara, ka zaŋ piɛla’ yino mali bɛ ni zaŋdi sara shɛli nyɔri buɣim la. 6Ka Aduna ti zaŋ naɣilaa maa mali ŋun’ maŋmaŋ’ daalahichi sanyoo sara n-yo o min’ o yiŋnim’ daalahichi samli. 7Di nyaaŋa ka o naanyi zaŋ bulah’ ayi maa ti zali Naawuni tooni Yawɛ chirigibu shee suɣili dunol’ ni, 8ka pihi kuɣa sɔŋ n-lihi nya bulah’ ayi maa sunsuuni, kuɣ’ yini ni ti nyɛla Yawɛ dini, ka kuɣ’ yini ti nyɛ Azazɛl dini. 9Ka Aduna ti zaŋ Yawɛ kuɣili ni gbaai bula’ so la m-mali sara. 10Amaa Azazɛl kuɣili ni gbaai bula’ so la ŋuna o ni ti zaŋ o la zaɣ’ nɛɔŋ ti Yawɛ n-yo bɛ daalahichi samli, ka chɛ ka bɛ zaŋ o tahi mɔɣu ni nti ti Azazɛl.
11Ka Aduna ti zaŋ omaŋmaŋ’ naɣilaa la na nti mal’ o min’ o yiŋnim’ daalahichi sanyoo sara, ka o ti kɔrigi naɣilaa maa mali ŋun’ maŋmaŋ’ daalahichi sanyoo sara. 12Ka o ti zaŋ tulaale zim tuɣindi laa m-mooi buɣim sara maligu bimbini maa zuɣu Yawɛ tooni m-pal’ li, ka niŋ tulaale zim din nyom viɛla nukurigu pali buyi ŋ-ŋmiri li biɛlabiɛla n-zaŋ li kpe pateesa maa puuni 13nti zaŋ tulaale zim maa niŋ buɣim maa ni Yawɛ tooni, ka chɛ ka di nyɔhi tuɣi kpe bimpindigu din pili Alikauli Adaka la, di yi pa lala o ni kpi. 14Ka o ti zaŋ o nubila n-niŋ naɣilaa maa ʒim m-mihi bimpindigu maa tooni, ka lan zaŋ o nubil’ suɣi ʒim maa m-mihi bimpindigu maa tooni buyopɔin.
15 Di nyaaŋa, ka o kɔrigi niriba maa daalahichi sanyoo sara bulaa la, ka zaŋ o ʒim maa kpe pateesa maa puuni na nti niŋ kaman o ni niŋ naɣilaa maa ʒim shɛm maa, ka zaŋ li mihi adaka pindigu la zuɣusaa mini adaka maa tooni, 16din ni chɛ ka o yihi luɣ’ kasi shee maa daɣiri ni ni Izraɛlnim’ daɣiri mini bɛ biriginsim ni bɛ daalahichi la zaa zuɣu; ka di simdi ka o niŋ Yawɛ chirigibu shee suɣili din be bɛ sani bɛ daɣiri tuma ni maa lala. 17Ka o yi ti kpe luɣ’ kasi shee maa ni ni o ti yo alahichi samli, di bi simdi ka so kpe Yawɛ chirigibu shee suɣili maa puuni hal ka o ti yo omaŋmaŋ’ min’ o yiŋnim’ daalahichi samli ni Izraɛlnim’ zaa daalahichi samli, ka naanyi yina. 18Di nyaaŋa ka o naanyi yi n-chaŋ sara maligu bimbini din be Yawɛ tooni la gbini nti mal’ li ka di be kasi, ka zaŋ naɣilaa maa mini bulaa maa ʒim shɛli n-niŋ binyila din be sara maligu bimbini la ni ti gili. 19Ka o ti zaŋ o nubil’ suɣi ʒim maa m-mihi li buyopɔin n-yihi li Izraɛlnim’ daɣiri maa ni.
Bua ŋun ʒi alahichi kpe yɔɣu
20Ka o yi mali luɣ’ kasi shee maa mini Yawɛ chirigibu shee suɣili maa ni sara maligu bimbini maa ka di be kasi naai, ŋun’ zaŋm’ bu’ nɛɔŋ la na, 21ka ŋun’ Aduna ti zaŋ o nuh’ ayi pa bu’ nɛɔŋ maa zuɣu ni, ka kaŋka Izraɛlnim’ tuumbiɛri zaa mini bɛ biriginsim zaa ni bɛ daalahichi zaa n-zaŋ li ʒili bua maa, ka bɛ ni pun pii ninvuɣ’ so zali vo bua maa chaŋ mɔɣu ni. 22Ka bua maa ni deei bɛ tuumbiɛri zaa ʒi n-chaŋ tiŋgban’ nɛli ni, ka o ti zaŋ bua maa bahi mɔɣu maa ni.
23 Dimbɔŋɔ nyaaŋa ka Aduna naanyi kpe Yawɛ chirigibu shee suɣili maa puuni nti yeeg’ o ni ye neempiɛl’ shɛŋa kpe luɣ’ kasi shee maa sɔŋ nimaani, 24ka su kom luɣ’ kasi shee maa, ka zaŋ omaŋmaŋ’ binyɛra ye n-yina ti mal’ o sara shɛli bɛ ni zaŋdi nyɔri buɣim la mini niriba sara shɛli bɛ ni zaŋdi nyɔri buɣim la n-yo omaŋmaŋ’ daalahichi mini niriba maa daalahichi samli. 25Ka zaŋ alahichi sanyoo sara maligu biŋkpam la nyo buɣim sara maligu bimbini zuɣu. 26Ka ŋun vo bua la tahi Azazɛl sani la, di simdi ka o paɣ’ o nɛma ka su kom, di nyaaŋa ka o naanyi kpe bɛ sansani maa ni. 27 Ka bɛ zaŋ alahichi sanyoo sara naɣilaa la mini alahichi sanyoo sara bua la, bɛ ni zaŋ shɛb’ ʒim kpe luɣ’ kasi shee la n-yi bɛ sansani maa ni kpaŋa nti nyo bɛ gbana mini bɛ nimdi ni bɛ bina buɣim. 28Ka di simdi ni ŋun nyo li maa paɣ’ o situra ka su kom, di nyaaŋa ka o naanyi kpe bɛ sansani maa ni na.
Alahichi samli yɔbu dabisili gbibbu
29 Dimbɔŋɔ nyɛla zaligu yi sani sahakam. Gol’ so ŋun pahir’ ayopɔin biɛɣu pia dali, di simdi ka yi lo noli ka di tumiya tuma dindali, yinim’ bɛn nyɛ tiŋbihi bee tinzunnim’ bɛn be yi sani, 30dama dindali maa ka bɛ ni yo yi daalahichi samli tin ya, ka yihi ya daɣiri ni; yi ni ti yi yi daalahichi zaa daɣiri ni Yawɛ tooni. 31Dindali maa ni ti nyɛla Vuhim Dabisili yi sani, ka di simdi ka yi ti lo noli; di yɛn nyɛla zaligu sahakam. 32Bɛ ni booi kpam bahi maligumaana so zuɣu ni ka o leei maligumaana zan’ o ba zaani n-ni ti ye binyɛr’ piɛl’ kasi m-mali alahichi sanyoo sara maa. 33O ni ti mali luɣ’ kasi shee maa, ka mali Yawɛ chirigibu shee suɣili maa mini sara maligu bimbini maa, ka yo maligumaaniba mini niriba maa zaa daalahichi samli. 34Ka di simdi ni dimbɔŋɔ nyɛla zaligu yi sani sahakam ni bɛ yɔri Izraɛlnim’ daalahichi zaa samli tiri ba yim yuuni puuni. Ka Musa daa niŋ Yawɛ ni zal’ o shɛm maa.",https://www.bible.com/bible/2264/LEV.16.DBWDB
LƐVINIMA 17,"Ʒim kasitali yɛla
1Ka Yawɛ daa yɛli Musa: 2Yɛlim’ Aduna min’ o bidibisi ni Izraɛlnim’ zaa ni man’ Yawɛ ni zali shɛm m-bɔŋɔ: 3Izraɛl ninvuɣ’ so yi kɔrigi nahu bee piɛɣu bee bua yi sansani ŋɔ ni bee kpaŋa, 4ka bi zaŋ o ka Yawɛ chirigibu shee suɣili ŋɔ dunol’ ni na nti mali sara ti Yawɛ o biɛhigu shee ŋɔ, dilan’ nyɛla ŋun mali taali nyɛvili dibu ni, ka di simdi ni bɛ yihi dilan’ o niriba ni. 5Dimbɔŋɔ ni chɛ ka Izraɛlnim’ zaŋ bɛ ni kɔriti binneen’ shɛb’ maani sara mɔɣu ni la ka Yawɛ sanna Yawɛ chirigibu shee suɣili dunol’ ŋɔ ni nti ti maligumaana, ka o zaŋ ba mali suhudoo sara maligu. 6Ka maligumaana maa ti zaŋ binʒim maa kpaai vie Yawɛ sara maligu bimbini din be Yawɛ chirigibu shee suɣili dunol’ ni la, ka zaŋ biŋkpam nyo buɣim ka di nyɛ din nyom viɛl’ Yawɛ sani. 7Ka di zuɣu chɛ ka bɛ ku lan kɔri binyɛra mali alizinnim’ bɛn ŋmani buhi la, bɛ ni daa saɣim bɛmaŋa shɛb’ sani la. Dimbɔŋɔ yɛn nyɛla zaligu bɛ ʒiɛmani kam ni.
8Ka a ti lan yɛli ba yaha ni Izraɛl ninvuɣ’ so bee saan’ shɛb’ bɛn be bɛ sani ninvuɣ’ so yi yɛn mali bɛ ni zaŋdi sara shɛli nyɔri buɣim la bee sara maligu, 9ka bi zaŋ li ka Yawɛ chirigibu shee suɣili dunol’ ŋɔ ni na ti mal’ li ti Yawɛ, bɛn’ yihim’ dilan’ Yawɛ niriba ni.
10 Izraɛl ninvuɣ’ so bee saan’ shɛb’ bɛn be bɛ sani ninvuɣ’ so yi ti ŋubi bin’ so ŋun kpi nyiŋgo’ muni, n suhu ni yiɣisi bahi dilan’ zuɣu, ka yih’ o n niriba ni. 11 Dama niŋgbuŋ nyɛvili bela ʒim puuni, ka n chɛ ka bɛ zaŋ li pa sara maligu bimbini zuɣu tin ya ni di yo yi nyɛviya tiliginsim samli. Dama ʒim n-nyɛ din yɔri alahichi samli, di ni nyɛ nyɛvili la zuɣu. 12Dinzuɣu ka n yɛli Izraɛlnima, “Yinim’ lzraɛlnim’ bee tinzunnim’ bɛn be yi sani, miriya ka yi ŋubi bin’ so ŋun kpi nyiŋgo’ muni.”
13Ka Izraɛl ninvuɣ’ so bee saan’ shɛb’ bɛn be yi sani ninvuɣ’ so yi go piɛli gbaai biŋkɔbigu bee nooŋa ŋun ŋubbu bi chihira, dilan’ ŋun’ kɔrigim’ bini maa ʒim bahi tiŋa, ka niŋ taŋkpaɣu pa di zuɣu. 14Dama binnɛɔŋ kam nyɛvili nyɛla o ʒim maa. Dinzuɣu ka n yɛli Izraɛlnima, “Miriya ka yi ŋubi binnɛɔŋ kam ʒim, dama binnɛɔŋ kam nyɛvili nyɛla o ʒim, ka ŋunkam ŋub’ li, bɛn’ yihim’ o o niriba ni.”
15Ka ŋunkam ti ŋubi bin’ so ŋun kpi nyiŋgo’ muni bee biŋkɔbiri ni dar’ tɔhi binshɛli, dilan’ yi nyɛla tiŋbia bee sana, ŋun’ paɣim’ o situra, ka su kom, ka nyɛ ŋun ni be daɣiri ni hal ni zaawuni, di nyaaŋa ka o naanyi leei ŋun ka daɣiri ni. 16Amaa o yi bi paɣ’ o situra bee n-su kom, o taali maa kul ni ʒi o zuɣu.",https://www.bible.com/bible/2264/LEV.17.DBWDB
LƐVINIMA 18,"Doo mini paɣ’ tab’ bɔbu din chihira
1Ka Yawɛ daa yɛli Musa: 2Yɛlim’ Izraɛlnima: Man’ Yawɛ n-nyɛ yi Naawuni. 3Miriya ka yi niŋdi kaman yi ni daa be Ijipti tiŋgbɔŋ ni ka bɛ niŋdi shɛm la. Ka miriya ka yi ti niŋdi kaman n ni yɛn zaŋ ya kulisi Keenan tiŋgbɔn shɛli ni ŋɔ nim’ ni niŋdi shɛm la. Miriya ka yi ti niŋ bɛ ni niŋdi shɛm. 4Man’ Yawɛ n-nyɛ yi Naawuni, di simdi ni yi niŋ n ni zali ya shɛm n-gbibi n zaligunim’ ka dol’ li. 5 Mani n-nyɛ Yawɛ, dinzuɣu gbibiya n zaligunim’ mini n ni yɛli ya shɛm, ka tummiya tuun’ shɛli din ni chɛ ka daadam be.
6Mani n-nyɛ Yawɛ. Yi ni so miri ka o ti chɛ ka o min’ o dɔɣira dɔni. 7So miri ka o ti zaŋ o ma dɔni, dama o nyɛla o ba paɣa ka nyɛ o ma, di bi simdi ni o zaŋ o dɔni. 8 So miri ka o zaŋ o ba paɣ’ dɔni, dama o nyɛla o ba paɣa. 9 So miri ka o zaŋ o tizɔpaɣa dɔni, o yi nyɛla o ba bipuɣiŋga bee o ma bipuɣiŋga, bɛ yi dɔɣ’ o la yiŋa bee luɣ’ shɛli polo. 10So miri ka o zaŋ o bidibiga bipuɣiŋga bee o bipuɣiŋga mi bipuɣiŋga dɔni, dama di nyɛla vi tuuni. 11So miri ka o zaŋ o ma nyintaa bipuɣiŋga ŋun nyɛ o ba dapala dɔni, dama o nyɛla o tizɔpaɣa. 12 So miri ka o zaŋ o ba tizɔpaɣ’ dɔni, dama o nyɛla o ba dɔɣira ni yɛlimaŋli. 13So miri ka o zaŋ o mapira dɔni, dama o nyɛla a ma dɔɣira ni yɛlimaŋli. 14So miri ka o zaŋ o ba mabia ŋun nyɛ doo paɣa dɔni, dama o nyɛla o ma. 15 So miri ka o zaŋ o bia paɣa dɔni, dama o nyɛla o bia paɣa, di bi simdi ka o zaŋ o dɔni. 16 So miri ka o zaŋ o mabia paɣ’ dɔni, dama o nyɛla o mabia maa paɣa. 17 So miri ka o laɣim paɣ’ min’ o bipuɣiŋga dɔni, ka miri ka o bo o bidibiga bipuɣiŋga bee o bipuɣiŋga mi bipuɣiŋga, bɛ nyɛla paɣ’ shɛb’ bɛn nyɛ o dɔɣiriba ni yɛlimaŋli. Lala nyɛla zaɣ’ biɛɣu. 18So miri ka o kpuɣ’ o paɣ’ mabia pah’ o zuɣu saha shɛl’ o paɣ’ maa ni na be o nyɛvili ni maa.
19 Paɣ’ yi nya sɔrilim ka di na bi naai, nyin’ di mir’ o ni a bo o. 20 Miri ka a bo a kpee paɣa n-kpɛh’ amaŋ’ daɣiri ni o sani. 21 Miriya ka yi ti zaŋ yi bi’ so ti ni bɛ nyo buɣim mali buɣili Molɛk ka di zuɣu chɛ ka yi saɣim yi Naawuni yuli. Mani n-nyɛ Yawɛ. 22 Di bi simdi ka doo bo o dokpee kaman paɣ’ la, di nyɛla din chihira. 23 Di bi simdi ka doo mini biŋkɔbigu dɔni bee ka paɣ’ zaŋ omaŋ’ ti biŋkɔbigu ka o min’ o dɔni; di nyɛla biriginsim.
24Miriya ka yi ti niŋ dimbɔŋɔnima n-saɣim yimaŋa, dama n ni kariti ninvuɣ’ shɛb’ ka chɛri palo tiri ya ŋɔ zaŋla dimbɔŋɔnim’ saɣim bɛmaŋa. 25Lala ka bɛ daa niŋ saɣim bɛ tiŋgbɔŋ maa, ka lala zuɣu chɛ ka n-daa darigi di tibili, ka di gbuɣi di niriba maa bahi maa. 26Amaa yinim’ gbibi n ni zali zaligu shɛŋa, ka miriya ka yi ni tiŋbia bee saan’ so ŋun be yi sani tum din chihiri maa. 27(Dama din chihiri maa ka ninvuɣ’ shɛb’ bɛn daa daŋ yi tooni be tiŋgbɔŋ ŋɔ ni daa yi tumda, ka di chɛ ka tiŋgbɔŋ maa saɣim). 28Di yi pa lala, yi yi saɣim tiŋgbɔŋ maa, di ni gbuɣi ya bahi kaman di ni daa gbuɣi zuliya shɛb’ bɛn daa be yi tooni la bahi shɛm la. 29Dama bɛnkam ti tum din chihiri maa, bɛn’ yihim’ ba bɛ daŋ ni. 30Dinzuɣu doliya n zaligunima, ka miriya ka yi ti doli ninvuɣ’ shɛb’ bɛn daa pun daŋ be tiŋgbɔŋ maa ni kaya din chihiri la, ka miriya ka yi ti zaŋ li saɣim yimaŋa: Man’ Yawɛ n-nyɛ yi Naawuni.",https://www.bible.com/bible/2264/LEV.18.DBWDB
LƐVINIMA 19,"Ninvuɣ’ suntali mini viɛnyɛla biɛhigu zaligu
1Ka Yawɛ daa yɛli Musa: 2 Yɛlim’ Izraɛlnim’ maa zaa: Bɛnya kasi, dama man’ Yawɛ ŋun nyɛ yi Naawuni ŋɔ bela kasi. 3 Yi ni sokam lum’ o ma min’ o ba sizuura, ka gbibiya n vuhim dabisa la. Man’ Yawɛ n-nyɛ yi Naawuni.
4 Miriya ka yi jɛm wuna bee ka yimaŋmaŋ’ ti zaŋ binshɛli dooi mali binnana. Man’ Yawɛ n-nyɛ yi Naawuni.
5Yi yi yɛn mali suhudoo sara ti Yawɛ, yin’ malimiya li ka di nyɛ din ni chɛ ka o deei yi sara maa. 6Ka yi yi mali sara, di simdi ka yi ŋub’ li dindali maa bee dindali cheei biɛɣu, ka di shɛli yi guui zani hal ni daba ata dali, yin’ zaŋmiya li nyo buɣim. 7Yi yi ŋub’ li daba ata maa dali, di nyɛla din chihira, ka n ku deei li. 8Ka ŋunkam ti ŋub’ li ni nya tibidarigibo. Dama o saɣim Yawɛ binshɛli din be kasi, ka di simdi ka bɛ yihi lala nir’ maa o niriba ni.
9 Ka yi yi yɛn kpuɣi yi puri atam, yin’ di kpuɣiya yi putarisi zaa daatam bee ka yi ti lan labi ti yihi binyiha yi daatam kpuɣibu maa nyaaŋa. 10Miriya ka yi pɔhi yi puri ni tiwala zaa bee n-gahim yi wain wal’ shɛŋa din lu tiŋa. Chɛliya li ti nandaamba mini saamba. Man’ Yawɛ n-nyɛ yi Naawuni.
11 Miriya ka yi zura bee n-niŋdi tab’ bilikɔnsi bee ŋ-ŋmar’ tab’ ʒiri. 12 Di ŋmariya ʒiri ka mali n yuli pɔri pɔri, ka di zuɣu chɛ ka yi dihi yi Naawuni yuli vi. Mani n-nyɛ Yawɛ. 13 Miri ka a niŋ a kpee fitiina bee n-fa o. A yi bu so paa ka o tum a tuma, nyin’ di chɛ ka o liɣiri gbe a sani. 14 Miri ka a yɛli noli ti tikpiralana bee n-zaŋ kuɣili sɔŋ zom tooni ni o tuui li, amaa zom’ a Naawuni. Mani n-nyɛ Yawɛ.
15 Di niŋdiya din bi tuhi yi saria karibu ni, di niŋya faralan’ nirilim bee n-chɛ yi ni di yɛn niŋ shɛm bundan’ zuɣu, amaa doliya wuntia soli n-kariti saria. 16Di yi kpe n-gari kpe m-be kaman munaafichilana a niriba sunsuuni, ka miri ka a yi n-zani a kpee nyɛvili yihibu zuɣu. Mani n-nyɛ Yawɛ. 17 Miri ka a mali jɛlinsi a suhu ni ni a kpee, amaa chɛ ka a min’ a kpee maa tɔɣisi mali yi yɛtɔɣa, di yi pa lala a ni ti tum alahichi o zuɣu. 18 Miri ka a bɔh’ a kpee biɛri bee n-je suli niŋ o, amaa yum’ a kpee kaman amaŋ’ la. Mani n-nyɛ Yawɛ.
19 Gbibiya n zaligunima. Di chɛliya ka naɣ’ bal’ shɛb’ zuliya du yi naɣinyama. Di biriya bimbira balibu buyi pu’ yin’ ni, yi mi di yɛnya taŋgari binyɛrigu.
20Doo yi zaŋ o dab’ paɣa ti do’ so, ka bɛ na bi yo o zuɣu bee ka dab’ paɣa maa na bi yi dabitim ni, ka o dan’ maa lan zaŋ o dɔni, di simdi ka bɛ vihi yɛlli maa. Di bi simdi ka bɛ ku ba, dama paɣa maa na bi yi dabitim ni. 21Amaa di simdi ka doo maa bo piɛlaa ka Yawɛ sanna Yawɛ chirigibu shee suɣili dunol’ ni nti mali taali sanyoo sara. 22Ka maligumaana ti zaŋ taali sanyoo sara piɛlaa maa mali sara Yawɛ tooni o ni tum alahichi shɛli maa zuɣu, ka o nya alahichi chɛ m-paŋ.
23Yi yi ti paai tiŋgbɔŋ maa ni n-sa tihi balibu kam, di wala ni ti nyɛla din dibu chihiri yi sani. Di ni ti nyɛla din chihiri dibu yi sani hal ni yuma ata, ka di bi simdi ni yi di li. 24Ka yuun’ shɛli din pahir’ anahi ni, di wala zaa ni nyɛla wal’ suma ka ni nyɛla wumpaɣibo sara pina Yawɛ sani. 25Amaa yuun’ shɛli din pahiri yuma anu ni, yi ni tooi di di wala, ka lala chɛ ka di woli wala pam tin ya: Man’ Yawɛ n-nyɛ yi Naawuni.
26 Miriya ka yi ŋub’ nimdi ka ʒim na be di ni. Di ti bɔhimya baɣitali bee sotali. 27 Di ti piniya yi tapaɣisi kɔbiri bee n-kɔrisi taɣi yi teeŋkɔbiri. 28Miriya ka yi ti zaŋ bini ŋmahiŋmahi yimaŋa kpiimba zuɣu bee n-chihi yimaŋ’ chiha. Mani n-nyɛ Yawɛ.
29 So miri ka o ti chɛ ka o bipuɣiŋga leei pagɔrili n-dih’ o vi, di yi pa lala, tiŋgbɔŋ maa ni ti leei pagɔra tiŋgbɔŋ, ka di zuɣu chɛ ka ninvuɣ’ biɛtali pali di ni. 30 Gbibiya n vuhim dabisa la, ka timiya m biɛhigu shee jilima. Mani n-nyɛ Yawɛ.
31 Miriya ka yi ti leei bukpahinima. Di ti bɔnya bɛ shee din ni chɛ ka bɛ kpɛhi ya daɣiri ni. Man’ Yawɛ n-nyɛ yi Naawuni.
32Lumiya bɛn zuɣuri paligi sizuura, ka timiya ninkura jilima, ka zomiya yi Naawuni; Mani n-nyɛ Yawɛ.
33 Sana yi be yi tiŋgban’ ni, yin’ di niŋy’ o zaɣ’ biɛɣu. 34Sana yi be yi sani, yin’ zaŋmiy’ o leei tiŋbia yi sani, ka yur’ o kaman yimaŋmaŋ’ la. Dama yi gba daa nyɛla saamba Ijipti tiŋgbɔŋ ni. Man’ Yawɛ n-nyɛ yi Naawuni.
35 Miriya ka yi niŋ din bi tu kamaata yi saria karibu ni bee binyɛra wɔɣilim buɣisibu ni bee di tibisim zahimbu ni bee di galisim zahimbu ni. 36Di simdi ka yi mali sania maŋa ni zahimbu maŋa ni tahi’ maŋa ni kuruwa maŋa: Man’ Yawɛ n-nyɛ yi Naawuni ŋun daa yihi ya Ijipti tiŋgbɔŋ ni na. 37Ka di simdi ka yi gbibi n ni zali ya zaligu shɛŋa zaa, ka tummiya di tuma. Mani n-nyɛ Yawɛ.",https://www.bible.com/bible/2264/LEV.19.DBWDB
LƐVINIMA 20,"Noli zaɣisibu tibidarigibo
1Ka Yawɛ daa yɛli Musa: 2Yɛlim’ Izraɛlnima: Izraɛl do’ so bee saamba bɛn be Izraɛl do’ so yi ti zaŋ o bia ti Molɛk, bɛn’ kum’ o; tiŋ’ maa nim’ bɛn’ labim’ o kuɣa. 3Man’ maŋmaŋ’ ni ti pa nina lihiri dilana, ka yih’ o n niriba ni, o ni zaŋ o bia ti Molɛk n-ta m biɛhigu shee daɣiri, ka dihi n yuli din be kasi ŋɔ vi zuɣu. 4Ka so yi zaŋ o bia ti Molɛk, ka tiŋ’ maa nim’ nya ka sɔɣ’ li ka bi ku o, 5dindina n ni pa n nina lihiri doo maa min’ o yiŋnima, ka ku o mini ninvuɣ’ shɛb’ bɛn zaa dol’ o jɛmdi Molɛk maa.
6Ninvuɣ’ so yi ŋmaligi chaŋ jinwariba sani bee bukpahinim’ sani nti doli ba, n ni pa nina lihiri dilana, ka yih’ o n niriba ni. 7Dinzuɣu malimiya yimaŋa m-be kasi, dama man’ Yawɛ n-nyɛ yi Naawuni. 8Gbibiya n zaligunima ka tummiya di tuma; Mani n-nyɛ Yawɛ ŋun maani ya ka yi be kasi.
9 Ŋunkam tu o ba bee o ma, bɛn’ kum’ o, o ni tu o ba bee o ma maa zuɣu, o ʒim yihibu maa taali ʒila o zuɣu.
10 Doo yi tum zina ni o kpee paɣa, bɛn’ kum’ o mini paɣ’ maa zaa. 11 Doo yi zaŋ o ba paɣ’ dɔni, dilan’ nyɛla ŋun nya o ba zaɣim, ka di simdi ka bɛ ku bɛ niriba ayi maa, ka bɛ ʒim yihibu taali ʒi bɛ zuɣu. 12 Doo yi zaŋ o bia paɣ’ dɔni, bɛn’ kum bɛ niriba ayi maa, bɛ tumla taali bɛ ni nyɛ dɔɣiri yini zuɣu, bɛ ʒim yihibu taali ʒila bɛ zuɣu. 13 Doo yi dɔni o do’ kpee kaman paɣ’ la, bɛ niriba ayi maa tum din chihira, ka di simdi ka bɛ ku bɛ niriba ayi maa, ka bɛ ʒim yihibu taali ʒi bɛ zuɣu. 14Doo yi kpuɣi paɣ’ min’ o bia leeg’ o paɣiba di nyɛla ninvuɣ’ biɛtali, ka di simdi ka bɛ nyo doo maa min’ o paɣiba maa buɣim din ni chɛ ka ninvuɣ’ biɛtali maa ku lan be bɛ sunsuuni. 15 Doo yi goli biŋkɔbigu, bɛn’ kum’ o, ka ku biŋkɔbigu maa gba. 16Paɣ’ yi zaŋ omaŋ’ ti biŋkɔbigu kam ka o gol’ o, bɛn’ kum’ paɣa maa mini biŋkɔbigu maa, kumiya ba, ka bɛ ʒim yihibu taali ʒi bɛ zuɣu.
17 Doo yi zaŋ o tizɔpaɣa ŋun nyɛ o ba bipuɣiŋga bee o ma bipuɣiŋga dɔni n-nya o zaɣim, ka paɣa maa gba nya o zaɣim, di nyɛla vi tuuni, ka di simdi ka bɛ yihi ba bɛ niriba ni. O ni zaŋ o tizɔpaɣ’ dɔni maa zuɣu, di simdi ni bɛ darig’ o tibili. 18 Doo yi zaŋ paɣ’ so ŋun sɔrilim na bi naai dɔni m-pirig’ o zaɣim, o yihila paɣ’ maa ʒi’ soya zahira, ka paɣ’ maa gba yih’ omaŋmaŋ’ ʒi’ soya zahira, di simdi ka bɛ yihi bɛ niriba ayi maa zaa bɛ daŋ ni. 19 Miri ka a bo a piriba bee a mapira, dama nir’ yi niŋ lala o dɔɣira ka o bo maa, di simdi ni bɛ darigi bɛ tibili. 20Doo yi zaŋ o ŋahiba paɣ’ dɔni, o ŋahiba maa zaɣim ka o nya maa, di simdi ni bɛ darigi bɛ tibili; bɛ ku dɔɣi bia hal ti kpi. 21 Doo yi kpuɣ’ o mabia paɣa, o tum zaɣ’ biɛɣu, ka nya o mabia zaɣim, bɛ ku dɔɣi bia.
22Dinzuɣu gbibiya n ni zali ya zaligu shɛŋa zaa, ka tummiya di tuma, dina n-ni chɛ ka n ni zaŋdi ya kuni tiŋgbɔn shɛli ni maa ti ku gbuɣi ya bahi. 23Ka miriya ka yi ti doli n ni kariti zuliya shɛb’ ka chɛri ya ŋɔ kaya, dama bɛ daa tumdila dimbɔŋɔnim’ zaa, dinzuɣu ka n zaɣisi ba.
24Amaa n yɛlila yinima: N ni zaŋ bɛ tiŋgbɔn maa tin ya, ka yi di li fali n-su li. Di nyɛla tiŋgban’ shɛli din mali bihim mini shiri pam. Man’ Yawɛ n-nyɛ yi Naawuni ŋun woligi ya ka chɛ zuliya shɛba. 25Dinzuɣu di simdi ka yi woligi biŋkɔb’ shɛb’ bɛn pa daɣiri ka chɛ bɛn nyɛ daɣiri ni noombihi shɛb’ bɛn pa daɣiri ka chɛ bɛn nyɛ daɣiri. Miriya ka yi ti zaŋ biŋkɔbigu bee noombil’ bee binshɛli n ni wuhi ni di nyɛla daɣiri la kpɛhi yimaŋ’ daɣiri ni. 26Di simdi ka yi be kasi n sani; dama man’ Yawɛ nyɛla ŋun be kasi, ka woligi ya zuliyanim’ ni ni yi nyɛ n dahalali.
27Paɣ’ bee doo yi leei jinwara bee bukpaha bɛn’ kum’ o. Bɛn’ labimi ba kuɣa. Bɛ ʒim yihibu taali ni ʒi bɛmaŋmaŋ’ zuɣu.",https://www.bible.com/bible/2264/LEV.20.DBWDB
LƐVINIMA 21,"Maligumaaniba biɛrisuntali yɛla
1Ka Yawɛ daa yɛli Musa. Yɛlim’ maligumaaniba bɛn nyɛ Aduna bidibisi la ni bɛ so miri ka o chaŋ o dɔɣiri so kuyili nti kpe daɣiri ni, 2naɣila o talahi nira, kaman o ba bee o ma bee o bidibiga bee o bipuɣiŋga bee o mabidoo 3bee o tizɔpaɣ’ ŋun na ʒi doo, (o ni be o sani ka na ka yidan’ maa zuɣu o ni tooi kpɛh’ omaŋ’ daɣiri ni o zuɣu). 4Amaa di bi simdi ka o zaŋ omaŋ’ leei kaman o yidan’ la o niriba sunsuuni, ka di zuɣu chɛ ka o saɣim omaŋa.
5 Di bi simdi ka bɛ pini bɛ zuɣuri sunsuuni bee n-kɔrisi taɣi bɛ teensi bee n-chihi chiha bɛ niŋgbuna ni. 6Di simdi ni bɛ be kasi bɛ Naawuni sani ka miri ka bɛ dihi bɛ Naawuni yuli vi; dama bɛna n-nyɛ bɛn zaŋdi bɛ Naawuni bindira n-nyɔri buɣim maani sara tiri Yawɛ, dinzuɣu di simdi ni bɛ be kasi. 7Bɛ miri ka bɛ ti kpuɣi pagɔrili bee bɛ ni pun saɣim paɣ’ so bee paɣ’ so ŋun yi o yidan’ yili, dama bɛ nyɛla bɛn be kasi bɛ Naawuni sani. 8Lihimiya ba kaman bɛn be kasi, dama bɛna n-zaŋdi yi Naawuni bindira maani sara. Bɛ nyɛla bɛn be kasi, dama man’ Yawɛ ŋun mali ya ka yi be kasi maa nyɛla ŋun be kasi. 9Ka maligumaana so bipuɣiŋga yi ti gɔri pagɔrisigu n-dih’ omaŋ’ vi, o ba ka o dihi vi maa, bɛn’ nyom’ o buɣim.
10Maligumaana so ŋun leei kpɛma o tab’ sunsuuni, ka nyɛ bɛ ni daa booi kpam bahi so zuɣu ni mal’ o kasi n-wolig’ o zali ni o yɛri maligumaana binyɛra miri ka o chɛ ka o zabiri yirimyirim bee n-dari chɛh’ o binyɛra. 11O miri ka o ti chaŋ nir’ ni kpi n-do luɣ’ shɛli. O miri ka o saɣim omaŋa, hal di yi nyɛla o ba bee o ma. 12O miri ka o ti yi luɣ’ kasi shee la n-saɣim o Naawuni luɣ’ kasi shee maa, dama o Naawuni kpa’ shɛli din be kasi ka bɛ boori li bahiri niriba zuɣu ni la nyɛla din be o zuɣu ni. Mani n-nyɛ Yawɛ. 13Di simdi ka o kpuɣila paɣ’ so ŋun na ʒi doo. 14O di kpuɣi pakoli bee paɣ’ so ŋun yi o yidan’ yili bee bɛ ni pun saɣim paɣ’ so bee pagɔrili, amaa o kpuɣim’ o zuliya ni paɣ’ so ŋun na ʒi doo, 15din ni chɛ ka o ku dih’ o bihi vi o niriba sunsuuni. Dama mani n-nyɛ Yawɛ ŋun mal’ o ka o be kasi.
16Ka Yawɛ daa lan yɛli Musa, 17“Yɛlim’ Aduna, ‘A bihi bɛn be a ʒiɛman’ ni zaa ŋun mali dalinli, ŋun miri ka o mirina ni o ti zaŋ o Naawuni bindirigu mali sara. 18Ŋunkam ti mali dalinli ŋun di mirina, do’ so ŋun nyɛ zoma bee wɔbiga bee ŋun ninni mali dansi bee ŋun bɔɣu yini gari zaɣ’ yini 19bee do’ so ŋun napɔŋ bee o nuu mali daŋa 20bee gurugulana bee diɣili bee do’ so ŋun nina bi ne viɛnyɛla bee ŋun mali dɔr’ shɛli din zaɣisiri niŋgbuŋ ni bee ŋun mali yu’ kaɣima bee bɛ ni yihi do’ so lana.’ 21Di bi tu ka maligumaana Aduna bidibisi maa ni ŋun mali dalinli ti mirina ni o ti zaŋ Yawɛ pina maa nyo buɣim mali sara; o ni mali dalinli zuɣu, di bi simdi ni o mirina ti zaŋ o Naawuni bindirigu mali sara. 22O ni tooi di o Naawuni bindir’ shɛli din nyɛ zaɣ’ kasi zaa la mini din nyɛ zaɣ’ kasi la. 23Amaa o di ti miri sariga la gbinna bee n-ka sara maligu bimbini la gbinna, dama o nyɛla ŋun mali dalinli, ka lala chɛ ka o ku dihi n luɣ’ kasi shee ŋɔ vi; dama mani n-nyɛ Yawɛ ŋun mali ba ka bɛ be kasi.” 24Ka Musa daa yɛli Aduna min’ o bidibisi maa ni Izraɛlnim’ zaa lala.",https://www.bible.com/bible/2264/LEV.21.DBWDB
LƐVINIMA 22,"Sara maligu kasitali
1Ka Yawɛ daa yɛli Musa. 2Yɛlim’ Aduna min’ o bidibisi maa ni bɛ gbaam’ bɛmaŋ’ ka chɛ Izraɛlnim’ ni zaŋ bin’ kasi shɛŋa na ti ti ma la din ni chɛ ka bɛ ku dihi n yuli din be kasi ŋɔ vi; Mani n-nyɛ Yawɛ. 3Yɛlim’ ba, “Yi bihi zaa bɛn be yi ʒiɛmani kam ni so yi ti mali daɣiri ka miri binyɛr’ kasi shɛŋa Izraɛlnim’ ni zaŋ ti man’ Yawɛ la, n ni yihi dilana n sani. Mani n-nyɛ Yawɛ.”
4Aduna bihi ni ŋun mali niŋgbuŋ dɔr’ biɛɣu bee ʒim ni yiri so ni mir’ ka o di bin’ yɛr’ kasinim’ la, faashee o ti yi daɣiri ni. Ŋunkam ti shihi bin’ shɛli din nyɛ daɣiri ka di nyɛla kpima ka o shihi bee do’ so ŋun dɔbilim yi o tooni na, 5ka ŋunkam ti shihi biŋgbamdigu din ni chɛ ka o kpe daɣiri ni bee di yi nyɛla ninsal’ sani ka o nya daɣiri maa, o daɣiri maa yi kul nyɛ shɛlikam; 6ninvuɣ’ so ŋun shihi lala bini maa ni nyɛla ŋun be daɣiri ni hal ni zaawuni, ka ku di binyɛr’ kasinim’ la, faashee o su kom. 7Wuntaŋ’ yi ti lu saha shɛli ka o ni yi daɣiri ni, di nyaaŋa ka o ni tooi di bin’ kasinim’ la, dama o bindirigu m-bala. 8O miri ka o di biŋkɔb’ so ŋun kpi nyiŋgo’ muni bee biŋkɔbiri ni dari tɔhi biŋkɔb’ so, ka di kpɛh’ o daɣiri ni. Mani n-nyɛ Yawɛ.
9Dinzuɣu di simdi ka bɛ gbibi n zaligunima, di yi pa lala bɛ yi birigi li, bɛ ni kpe alahichi ni di zuɣu ka kpi. Mani n-nyɛ Yawɛ ŋun mali ba ka bɛ be kasi.
10Ŋun pa maligumaana zuliya miri ka o di sara maligu kasi la. Sana yi be maligumaana yiŋa bee maligumaana yi bu so paa, o bi simdi ni o di sara maligu kasi maa. 11Amaa maligumaana yi zaŋ o liɣiri da dabili ka o leeg’ o ni su so, dabili maa ni tooi di li; ka bɛ ni dɔɣi dab’ shɛb’ o yiŋ’ gba ni tooi di o bindirigu maa. 12Maligumaana bipuɣiŋga yi kuli do’ so ŋun pa maligumaana, ŋun miri ka o lan di sara maligu kasinim’ maa. 13Amaa maligumaana bipuɣiŋga yi na bi dɔɣi bia ka niŋ pakoli bee n-yi o yidan’ yiŋa n-lab’ o ba yiŋ’ na ti ʒiya kaman o ni daa nyɛ bia shɛm la, o ni tooi di o ba bindirigu maa, amaa ninvuɣ’ so ŋun pa maligumaana yiŋ’ nira, ŋun’ miri ka o di li.
14Ka do’ so yi bi yuri ka di bin’ kasi maa, ŋun’ bom’ di pirigibu ʒiibunu yim pahi di zuɣu n-zaŋ bin’ kasi maa ti ti maligumaana. 15So miri ka o ti ta Izraɛlnim’ ni zaŋ pin’ kasi shɛŋa na ti mali sara ti Yawɛ la daɣiri, 16ka chɛ ka bɛ di bɛ pin’ kasinim’ maa, ka di kpɛhi ba alahichi ni. Dama mani n-nyɛ Yawɛ ŋun mali ba ka bɛ be kasi.”
17Ka Yawɛ daa yɛli Musa, 18“Yɛlim’ Aduna min’ o bidibisi la ni Izraɛlnim’ zaa, ‘Izraɛl ninvuɣ’ so bee saan’ shɛb’ bɛn be Izraɛl tiŋgbɔŋ ni yi zaŋ o sara na, ka di nyɛla pɔri sanyoo sara bee omaŋmaŋ’ suhu yubu sara ni o ti nyo buɣim ti Naawuni, 19yi ni yɛn mali sara shɛli ka n deei li nyɛla yi bo binlɔɣu ŋun ka daŋa m-mali sara maa, naɣilaa bee piɛlaa bee bulaa. 20 Miriya ka yi zaŋ binshɛli din mali daŋa m-mali sara, dama n ku deei li yi sani. 21So yi mali suhudoo sara ti Yawɛ, ka di nyɛla o yɛn yola o ni po pɔr’ shɛli samli bee o kul yɛn malila o suhu yubu sara, ka di nyɛla o piila o niɣi ni bee o piɛri ni na, n yi ni deei li, di simdi ka o nyɛla ŋun viɛl’ zaa. Di bi simdi ka o mali daŋa. 22Miriya ka yi ti zaŋ biŋkɔb’ so ŋun zom bee biŋkɔb’ so ŋun kpahira bee bɛ ni ti biŋkɔb’ so daŋa bee ʒim ni yiri biŋkɔb’ so ni bee biŋkɔb’ gbani bee biŋkɔb’ so ŋun mali yukaɣima m-mali sara ti Yawɛ bee n-zaŋ ba nyo buɣim sara maligu bimbini zuɣu m-mali sara ti Yawɛ. 23Naɣilaa bee piɛlaa ŋun gbali bee o bɔɣu zaɣ’ yini wɔɣ’ gari di tab’ maa bee n-nyɛ zaɣ’ jia n-gari di tab’ maa, yi ni tooi zaŋ o na ti mali yi suhu yubu sara, amaa yi yi zaŋ o mali sara ni yi yo yi ni po pɔr’ shɛli samli, n ku deei li. 24Di zaŋya bɛ ni ja biŋkɔb’ so lana bee bɛ ni ŋmahim biŋkɔb’ so lana bee bɛ ni chahi biŋkɔb’ so lana bee bɛ ni ŋmaai biŋkɔb’ so lana m-mali sara ti Yawɛ bee m-mali sara yi tiŋgbɔŋ ni.
25Yi mi di deeya biŋkɔbigu tinzun nir’ sani n-zaŋ o mali sara shɛli din nyɛ yi Naawuni bindirigu sara la. Dama bɛ nyɛla bɛn mali dansi; bɛ ni mali ba tumdi din bi tu kamaata zuɣu, n ku deei ba yi sani.”
26Ka Yawɛ daa yɛli Musa, 27“Bɛ yi dɔɣi naɣibila bee piɛbila bee bubila, di simdi ka o be o ma sani n-niŋ daba ayopɔin, ka daba anii zaŋ chana, yi yi zaŋ o nyo buɣim mali sara ti man’ Yawɛ, n ni deei li. 28Di yi nyɛla nahu bee piɛɣu, yin’ di kɔrigiy’ o min’ o bia maa zaa dahin yini. 29Ka yi yi yɛn mali wumpaɣibo sara ti man’ Yawɛ, yin’ malimiya li din ni chɛ ka n deei li yi sani. 30Ka di simdi ka yi di di zaa din dali maa, di bi simdi ka yi guui shɛli zali hal ni biɛɣ’ asiba. Mani n-nyɛ Yawɛ.
31“Dinzuɣu di simdi ni yi gbibi n zaligunima ka dol’ li: Mani n-nyɛ Yawɛ. 32Miriya ka yi dihi n yuli din be kasi ŋɔ vi, amaa duhimiya n yuli Izraɛlnim’ sani. Mani n-nyɛ Yawɛ ŋun maani ya ka yi be kasi, 33ŋun daa yihi ya Ijipti tiŋgbɔŋ ni na ni n ti leei yi Naawuni. Mani n-nyɛ Yawɛ.”",https://www.bible.com/bible/2264/LEV.22.DBWDB
LƐVINIMA 23,"Adiini Churi
1Ka Yawɛ daa yɛli Musa, 2“Yɛlim’ Izraɛlnima, yi ni yɛn puhiri chu’ shɛŋa ka di nyɛ laɣiŋgu kasinim’ yi sani, ka nyɛ man’ Yawɛ ni zali chu’ shɛŋa m-bɔŋɔ: 3 Daba ayɔbu ka yi ni zaŋ tum tuma, amaa dabisi’ shɛli din pahiri daba ayopɔin nyɛla Vuhim Dabisili titali, ka nyɛ laɣiŋgu kasi dali. Di bi simdi ni yi tum tuma dindali, di nyɛla Yawɛ Vuhim Dabisili yi ni be luɣ’ shɛlikam zaa. 4Yawɛ ni zali chu’ shɛŋa ka di nyɛ laɣiŋgu kasinima, ka nyɛ yi ni yɛn puhiri shɛŋa o ni zal’ li saha shɛli m-bala.”
Yaɣigari mini Bɔrɔbɔro din ka Dabindi
(Kalinlinima 28.16-25)
5 Gol’ tuuli biɛɣ’ pinaanahi dali zaawuni nyɛla yi ni yɛn zaŋdi Yaɣigari chuɣu pina tiri Yawɛ saha shɛli. 6 Ka goli maa biɛɣ’ pinaanu dali mi nyɛla Bɔrɔbɔro din ka Dabindi Chuɣu Yawɛ sani. Ka yi ni ti ŋubi bɔrɔbɔro din ka dabindi daba ayopɔin. 7Di dabisi’ tuuli dali, di simdi ka yi laɣim laɣiŋgu kasi, ka miriya ka yi tum tuma. 8Amaa malimiya bɛ ni zaŋdi sara shɛli nyɔri buɣim la tiri Yawɛ hal ni daba ayopɔin, dabisi’ shɛli din pahir’ ayopɔin n-nyɛ laɣiŋgu kasi dali, Miriya ka yi tum tuma dindali.
9Ka Yawɛ daa yɛli Musa, 10“Yɛlim’ Izraɛlnima, Yi yi ti paai tiŋ’ shɛli n ni zaŋ tin ya maa ni nti kpuɣi di tiŋgbani maa daatam, yin’ zaŋmiya yi ni kpuɣi atam shɛli maa bindir’ tuuli kam bɔbili na ti ti maligumaana; 11ka maligumaana maa ti zaŋ li gahigahi Yawɛ tooni din ni chɛ ka o deei ya. Di simdi ka maligumaana maa zaŋ li gahila Vuhim Dabisili di n-kaai biɛɣu. 12Ka yi ni gahi yi bimbɔba dahin’ shɛli maa, zaŋmiya piɛlaa ŋun paai yuuni ka ka daŋa m-mali bɛ ni zaŋdi sara shɛli nyɔri buɣim la ti Yawɛ dindali. 13Ka yi zaŋ kpam gari zim viɛlli din tibisim nyɛ kilɔgiram ayi n-nyo buɣim mali chi sara din nyom viɛl’ ti Yawɛ. Ka binnyurigu sara din yɛn pahi di zuɣu n-nyɛ wain lita yini. 14Ka di bi simdi ni yi ŋubi bɔrɔbɔro bee kawaan’ chimda bee zaɣ’ maha hal ni dindali maa, naɣila yi ti zaŋ Naawuni sara maligu maa na pɔi. Di nyɛla zaligu sahakam yi ʒiɛmani kam ni luɣ’ shɛlikam zaa yi ni be.”
Puri atam kpuɣibu chuɣu
(Kalinlinima 28.26-31)
15 Ka yi ni zaŋ yi bimbɔba maa na ti mali gahibu sara vuhim dabisi’ shɛli dali maa neei biɛɣu, yin’ kalimiya dabisa hal ti paai bakɔi ayopɔin dɛde, 16ka yi zani Vuhim Dabisili dali neei biɛɣu maa n-kali hal ni biɛɣ’ pihinu, di nyaaŋa ka yi naanyi zaŋ chi mini kawaan’ pala na ti mali chi mini kawana sara ti Yawɛ. 17Di simdi ka yi zaŋ yi biɛhigu shee bɔrɔbɔro kpil’ ayi shɛli bɛ ni zaŋ zim kuruwa ayi malina, ka bɛ ti zaŋ gahi. Di simdi ka di ti nyɛla zim viɛlli, ka yi ti niŋ dabindi niŋ di ni, ka di leei bindir’ tuuli shɛli yi ni zaŋ ti Yawɛ. 18Ka yi ti zaŋ yuun’ yini piɛbihi ayopɔin bɛn ka dansi mini naɣilaa ni piɛlahi ayi m-pahi bɔrɔbɔro maa zuɣu na, ka di ti niŋ bɛ ni zaŋdi sara shɛli nyɔri buɣim tiri Yawɛ la m-pahi di kawana mini chi sara maligu zuɣu, ka yi zaŋ li nyo buɣim ka di leei din nyom viɛl’ Yawɛ sani. 19Ka yi zaŋ bulaa mali alahichi sanyoo sara maligu, ka zaŋ piɛlabihi ayi bɛn paai yuun’ yini m-mali suhudoo sara. 20Ka maligumaana ti zaŋ di mini bindir’ pala bɔrɔbɔro ni piɛbihi ayi n-gahigahi, ka di leei gahibu sara Yawɛ sani. Di ni ti nyɛla din be kasi Yawɛ sani, ka bɛ zaŋ ti maligumaana maa. 21Dindali maa di simdi ka yi moli molo, ka laɣim laɣiŋgu kasi, ka di tumiya tuma, di nyɛla zaligu ʒiɛmani kam ni yi biɛhigu shee zaa.
22 Ka yi yi yɛn kpuɣi yi puri atam, yin’ di kpuɣiya putariga bindira, yi mi di ti labiya ti yihi binyiha di ni yaha. Chɛliya li ti nandaamba mini saamba. Mani Yawɛ n-nyɛ yi Naawuni.
Yuun’ palli chuɣu
(Kalinlinima 29.1-6)
23Ka Yawɛ daa yɛli Musa, 24“Yɛlim’ Izraɛlnima, Gol’ so ŋun pahir’ ayopɔin dahin yini dali, di simdi ka yi zaŋ li leei vuhim dabisili, ka piɛbi kikahi n-laɣim jɛm Naawuni. 25Di ti tumiya tuma, amaa lee ti malimiyala bɛ ni zaŋdi sara shɛli nyɔri buɣim la ti Yawɛ.”
Sanyoo dabisili
(Kalinlinima 29.7-11)
26 Ka Yawɛ daa yɛli Musa, 27“Gol’ so ŋun pahir’ ayopɔin ŋɔ biɛɣu pia dali ni nyɛla sanyoo dali, ka di ni ti nyɛla yi laɣiŋgu kasi saha, ka di simdi ni yi ti lo noli, ka mali bɛ ni zaŋdi sara shɛli nyɔri buɣim la ti Yawɛ. 28Miriya ka yi ti tum tuun’ shɛli dindali, dama di nyɛla sanyoo dali, ka bɛ ni yo yi daalahichi samli tin ya Yawɛ ŋun nyɛ yi Naawuni ŋɔ sani. 29Dinzuɣu ninvuɣ’ so ŋun ti bi lo noli dindali maa, bɛn’ yihim’ o n niriba ni. 30Ka ninvuɣ’ so ŋun ti tum tuma dindali maa, n ni yihi dilan’ maa niriba sunsuuni. 31Di ti tumiya tuma, di nyɛla zaligu yi ʒiɛmani kam ni sahakam yi ni be luɣ’ shɛlikam zaa. 32Di ni ti nyɛla Vuhim Dabisili yi sani, ka yi ni ti lo noli goli maa daba awɛi dali zaawuni. Yi ni ti gbibila yi Vuhim Dabisili maa zaawuni hal ti lan paai zaawuni.”
Suɣa chuɣu
(Kalinlinima 29.12-40)
33Ka Yawɛ daa lan yɛli Musa, 34“Yɛlim’ Izraɛlnim’ zaa: Gol’ so ŋun pahir’ ayopɔin maa biɛɣ’ pinaanu dali, zaŋmiya daba ayopɔin m-puhi Naawuni chuɣu din nyɛ suɣa tibu chuɣu la. 35Di piligu dali ti nyɛla laɣiŋgu kasi dali. Di ti tumiya yi dabisili kam tuma dindali maa. 36daba ayopɔin m-mali sara shɛli bɛ ni zaŋdi nyɔri buɣim la ti Yawɛ. Dabisi’ shɛli din pahir’ anii dali, di simdi ka yi laɣim laɣiŋgu kasi, ka mali bɛ ni zaŋdi sara shɛli nyɔri buɣim la ti Yawɛ, di nyɛla laɣiŋgu tibisili; di ti tumiya tuma dindali maa.
37“Yawɛ ni zali chu’ shɛŋa ka di nyɛ yi ni yɛn mooni shɛŋa, ka di nyɛ laɣiŋgu kasi dabisa m-bala, ka yi zaŋdi yi pina nyɔri buɣim maani sara, ka maani bɛ ni zaŋdi sara shɛli nyɔri buɣim la mini chi sara ni sara maligunima ni binnyura sara maligunima n-tiri Yawɛ dabisi’ shɛli din simdi ni yi mal’ li, 38m-pahi Yawɛ vuhim dabisa la mini yi pina ni yi ni po pɔri shɛŋa sara ni yi suhuyubu sara shɛŋa yi ni maani tiri Yawɛ la zaa zuɣu.
39“Gol’ so ŋun pahir’ ayopɔin maa biɛɣ’ pinaata dali, yi yi ti kpuɣi tiŋgbani maa puri atam, yin’ zaŋmiya daba ayopɔin m-puhi Yawɛ chuɣu maa. Di piligu gba ni ti nyɛla vuhim dabisi’ tibisili dali, ka di daba anii dali gba ni ti nyɛla vuhim dabisi’ tibisili dali. 40Ti zaŋmiya ti’ viɛla wala mini abie tihi vari ni ti’ shɛŋa din mali vari wulikpana ni kul’ tihi na di piligu dali maa nti wuhi yi suhupiɛlli Yawɛ tooni hal ni daba ayopɔin. 41Zaŋmiya daba ayopɔin puhi li ka di leei Naawuni chuɣu yuuni puuni. Di nyɛla zaligu sahakam yi ʒiɛmani kam ni, ka di simdi ka yi gbib’ li la gol’ so ŋun pahir’ ayopɔin maa ni. 42Yi ni ti be suɣa ni hal ni daba ayopɔin. Izraɛl tiŋbihi zaa ni ti bela suɣa ni. 43Ka yi ʒiɛmannim’ ti baŋ ni n ni daa yihi Izraɛlnim’ Ijipti tiŋgbɔŋ ni na la, n daa chɛ ka bɛ bela suɣa ni. Man’ Yawɛ n-nyɛ yi Naawuni.”
44Di saha ka Musa daa zaŋ Yawɛ ni zali chu’ shɛŋa puhibu maa n-wuhi Izraɛlnima.",https://www.bible.com/bible/2264/LEV.23.DBWDB
LƐVINIMA 24,"Firilanim’ lihibu
(Yibu 27.20-21)
1Yawɛ daa lan yɛli Musa: 2Zalim’ Izraɛlnim’ ni bɛ bom’ bɛ ni dooi olivi kpa’ shɛli din nyɛ alali na nti niŋdi firilanim’ maa puuni din ni chɛ ka firilanim’ maa diri saha shɛlikam. 3Ka Aduna ti nyɔr’ li zaani Alikauli Adaka la gbini Yawɛ tooni pateesa la nyaaŋa jɛmbu suɣili maa puuni zaawuni hal ni asiba sahakam. Di ni ti nyɛla zaligu sahakam yi ʒiɛmani kam ni. 4Di simdi ka o ti zaŋ firilanim’ maa tamtam salima firilatamdigu maa zuɣu ka di doli soli Yawɛ tooni sahakam.
Bɛ ni zaŋ bɔrɔbɔro shɛli mali sara ti Naawuni
5 Ka a ti zaŋ zim viɛlli mali bɔrɔbɔro kpil’ pinaayi. Zaŋm’ zim kilɔgiram yini m-mali bɔrɔbɔro kpilli kam. 6Ka a zaŋ li sɔŋ pie taba kulis’ ayi salima teebuli la zuɣu. Kul’ yini kam zuɣu zaɣ’ kpil’ ayɔbu. 7Ka a zaŋ firanki tulaale zim alali pahi kul yini kam zuɣu, ka yi ti zaŋ li pahi bɔrɔbɔro maa zuɣu nyo buɣim mali sara ti Yawɛ, ka di leei shɛhira. 8Vuhim Dabisili dali kam, Aduna ni zaŋdi li zaani ka di doli soli Yawɛ tooni kaman lzraɛlnim’ ʒiɛyimtali, ka di leei alikauli sahakam. 9 Ka di ni ti nyɛla Aduna min’ o bidibisi la ni su shɛli, ka bɛ ni ti di li luɣ’ kasi shee la, dama di nyɛla o tarili din be kasi zaa, bɛ ni zaŋ binshɛŋa nyo buɣim mali sara ti Yawɛ puuni; ka di nyɛla o ni su shɛli sahakam.
Tibidarigibo din tuhi ka daɣiri ka di ni
10Izraɛl paɣ’ bia ŋun ba daa nyɛ Ijipti do’ so daa doli Izraɛlnim’ maa chana, ka Izraɛl paɣ’ bia maa mini Izraɛl doo daa ti zabi bɛ sansani maa ni. 11Ka Izraɛl paɣ’ bia maa daa tu Naawuni, ka bɛ zaŋ o tahi Musa sani. O ma yuli n-daa booni Shɛlomit, o daa nyɛla Dibiri bipuɣiŋga, ka nyɛ Dan zuliya ni nira. 12Ka bɛ daa zaŋ o kpɛhi duu, ka guhiri ni Yawɛ ti yɛli ba o yubu ni nyɛ shɛm.
13Ka Naawuni daa yɛli Musa, 14“Zaŋm’ ninvuɣ’ so ŋun tu ma maa yihi sansani maa kpaŋa nti chɛ ka bɛn zaa wum o ni tu ma shɛm maa zaŋ bɛ nuhi pa o zuɣu ni, ka chɛ ka Izraɛlnim’ maa zaa lab’ o kuɣa. 15Ka a yɛli Izraɛlnima, ‘Ŋunkam tu Naawuni, dilan’ daalahichi ni ʒin’ o zuɣu. 16Ŋunkam ti mo Yawɛ, o yi nyɛla Izraɛl tiŋbia bee sana, bɛn kum o, Izraɛlnim’ maa zaa bɛn’ labim’ o kuɣa.’
17 “Ŋunkam ku ninsala, bɛn’ kum’ o. 18Ŋunkam ku biŋkɔbigu, ŋun’ bom’ biŋkɔb’ so yo o samli; nyɛvili la nyɛvili.
19“So yi ti o kpee dalinli, bɛn’ niŋm’ o gba o ni niŋ shɛm maa labisi. 20 So yi kabi o kpee kɔbili, bɛn kabim’ o dini labisi, ka ŋun fɔɣ’ o kpee nini bɛn’ fɔɣimi o dini labisi, ka ŋun ŋme n-kabi o kpee nyini bɛn’ ŋmɛm’ kab’ o dini labisi. O ni ti o kpee maa dalinli shɛm, di simdi ka bɛ niŋ o gba lala. 21Ŋunkam ku biŋkɔbigu, ŋun bom’ so yo o zuɣu, ka ŋunkam ku ninsala, bɛn’ kum’ o. 22 Tiŋbihi mini saamba zaa zaligu yɛn nyɛla zaɣ’ yini; dama man’ Yawɛ n-nyɛ yi Naawuni.”
23Ka Musa daa yɛli Izraɛlnim’ maa lala, ka bɛ daa zaŋ ninvuɣ’ so ŋun daa tu Naawuni maa yi bɛ sansani maa kpaŋa nti lab’ o kuɣa. Izraɛlnim’ maa daa tum Yawɛ ni zali Musa shɛm maa.",https://www.bible.com/bible/2264/LEV.24.DBWDB
LƐVINIMA 25,"Yuuni din pahir’ ayopɔin
(Zaligu Teebu 15.1-11)
1 Ka Yawɛ daa yɛli Musa Sinai Zoli zuɣu, 2“Yɛlim’ Izraɛlnima: Yi yi ti paai n ni zaŋ tiŋgbɔn shɛli tin ya la ni na, tiŋgbɔŋ maa yɛn malila di vuhim yuuni Yawɛ sani. 3Yi ni ti biri yi bimbira yuma ayɔbu, ka wahi yi wain tihi wula nyoya ni bahi, ka pɔhi di wala hal ni yuma ayɔbu. 4Amaa yuun’ shɛli din pahir’ ayopɔin ni nyɛla tiŋgbɔŋ maa vuhim yuuni, di nyɛla Yawɛ vuhim yuuni; di ti biriya yi puri bee n-wahi yi wain tihi wula nyoya ni bahi. 5Ka bindir’ shɛŋa din bili di toli yi puri ni, yin’ di ti kpuɣiya di daatam, ka yi ni bi wahi yi wain ti’ shɛŋa wula nyoya ni ka di wali wala, yin’ di pɔhiya li, di ni ti nyɛla tiŋgbɔŋ maa vuhim yuuni. 6Tiŋgbani maa vuhim yuuni maa ni ti niŋ bindira tin ya, yi mini yi daba bɛn nyɛ paɣiba mini dɔbba ni yi ni bu shɛb’ paa ni san’ kam ŋun be yi sani 7ni yi niɣi mini biŋkɔb’ shɛb’ bɛn be tiŋgbɔŋ maa ni, binshɛɣukam din ti yɛn bili yi tiŋgbɔŋ maa ni na ni ti nyɛla bindirigu.”
Nɛma labisi ti yuuni
8“Kalimiya yuma ayopɔin ʒiibuyopɔin. Di yuma maa ni ti nyɛla yuun’ pihinuyinika. 9Ka goli so ŋun pahir’ ayopɔin biɛɣu pia dali, yin’ chɛ ka bɛ piɛb’ kikahi pampam. Ka dabisi’ shɛli din nyɛ samli yɔbu dali maa, yin’ chɛliya ka bɛ piɛbi kikahi gili yi tiŋgbɔŋ maa ni zaa. 10Ka yi ti zaŋ yuun’ shɛli din pahiri pihinu la leei yuun’ kasi, ka moli yolisim nyabu molo ti bɛnkam be yi tiŋgbɔŋ maa ni zaa. Di ni ti nyɛla nɛma labisi ti yuuni yi sani, ka sokam ni ti labi ti su o ni di pun su shɛlikam, ka lab’ o malibu sani. 11Yuun’ shɛli din pahiri pihinu maa ni ti nyɛla nɛma labisi ti yuuni yi sani. Di yuuni maa ni, di ti biriya bee n-kpuɣi bindir’ shɛŋa din bili di toli bee m-pɔhiya yi ni bi wahi yi wain ti shɛŋa wula nyoya ni wala. 12Dama di nyɛla nɛma labisi ti yuuni yi sani; di ni ti nyɛla yuuni din be kasi; yi ni ti dila binshɛŋa din bili mɔɣu ni di yuuni maa.
13“Yuun’ shɛli din nyɛ nɛma labisi ti yuuni maa puuni, sokam ni ti labi ti su o ni di pun su binshɛɣukam. 14Ka a yi kɔhi binshɛli ti a kpee bee a yi da binshɛli a kpee sani, yin’ di ŋariya taba. 15A ni da binshɛli a kpee sani ka di dolila chuɣu maa puhibu nyaaŋa yuma kalinli yaakaza tariga. Ka o mi kɔhi li ti a ka di dol’ a ni yɛn kpuɣi atam yuma shɛm tariga. 16Yuma maa yi galisi, nyin’ pahimi liɣiri, ka yuma maa yi bi galisi, nyin’ filimmi liɣiri maa, dama a ni yɛn kpuɣi atam shɛm ka o kɔhiri tir’ a maa. 17Miriya ka yi ŋariti taba, amaa zomiya yi Naawuni, dama man’ Yawɛ n-nyɛ yi Naawuni.”
Muɣisigu din be yuun’ shɛli din pahir’ ayopɔin maa ni
18“Dinzuɣu gbibiya n ni zali ya zaligu shɛŋa, ka tummiya di tuma din ni chɛ ka yi ti be tiŋgbɔŋ maa ni ka barina shɛli kani. 19Tiŋgbɔŋ maa ni ti niŋ bindira ka yi di n-tiɣi, ka be ni ka barina shɛli kani.
20“Ka yi yi bɔhi ‘Ti yi bi biri bee ti yi bi kpuɣi puri atam yuun’ shɛli din pahir’ ayopɔin maa ni, bɔ ka ti ti yɛn dira?’ 21N ni niŋ n daalibarika niŋ tiŋgbɔŋ maa ni yuun’ shɛli din pahir’ ayɔbu maa ni din ni chɛ ka di niŋ yuma ata bindira. 22Ka yi yi ti yɛn biri yuun’ shɛli din pahir’ anii ni, yi ni ti dirila bindir’ kura, ka yi ti kul ni dirila bindir’ kura maa hal ni yuun’ shɛli din pahir’ awɛi, ka bindir’ pala ti naanyi niŋ.”
Tiŋgbani labisi ti ŋun su li yɛla
23Miriya ka yi zaŋ tiŋgbani kɔhi ti so ka o su li sahakam, dama tiŋgbani maa nyɛla n dini, yi nyɛla tinzunnim’ mini saamba n sani.
24Ka yi ni su tiŋgbɔŋ maa luɣ’ shɛlikam zaa, zalimiya nir’ ni yɛn kɔh’ o tiŋgbani ka ti lan yo di zuɣu ka deei li saha shɛli. 25Fara yi gbaag’ a mabia ka o kɔh’ o tiŋgban’ shɛli ti a, o daŋ ni ninvuɣ’ so ŋun pa o zuɣu n-ni kana ti yo o mabia maa ni kɔhi shɛli maa zuɣu ka deei li. 26Ka so yi ka ninvuɣ’ so ŋun ni yo ka deei li, dindina omaŋmaŋ’ yi nya liɣiri ka ni tooi yo di zuɣu ka deei li, 27yin’ chɛliya ka o mal’ o ni daa kɔhi li yuun’ shɛli maa zaŋ kana di saha maa laasabu, ka yo laɣ’ shɛli din pahi ti o ni daa kɔhi li ti so maa, ka bɛ labis’ o tiŋgbani ti o. 28Amaa o yi ka yiko din ni tooi yo di zuɣu ka deei li, dindina o ni kɔhi shɛli maa kul ni kpalim be ŋun da li maa nuu ni hal ni nɛma labisi ti yuuni la ni. Di yuuni maa ni, di simdi ka bɛ deei li n-labisi ti o.
29So yi kɔhi yili bɛ ni me goondaa gili tin’ shɛli ni, o ni tooi yo di zuɣu ka deei li yuun’ muni nyaaŋa, dama di yi paai yuun’ muni o mali soli ni o yo di zuɣu ka deei li. 30Ka o yi bi yo di zuɣu ka deei li yuuni maa puuni, dindina yili din be bɛ ni me goondaa gili tin’ shɛli ni maa ni leela ŋun da li maa dini sahakam o ʒiɛman’ ni, ka di bi simdi ka bɛ ti deei li nɛma labisi ti yuuni la ni. 31Amaa yiya din be tiŋkpan’ shɛŋa bɛ ni bi me goma gili ni, din’ mini puri din be mɔɣu ni ni ti nyɛla yim, bɛ ni tooi yo di zuɣu ka deei li, ka ni ti tooi lan deei li nɛma labisi ti yuuni maa ni. 32Di zaa yoli Lɛvinim’ bɛn tinsi dina, yiya shɛŋa din be bɛ ni su fɔntin’ shɛŋa ni, bɛn’ Lɛvinim’ maa ni tooi yo di zuɣu ka deei li saha shɛlikam. 33Ka Lɛvi so yi bi yo di zuɣu kaman o ni mali soli ni o niŋ shɛm maa, dindina o ni kɔhi yili shɛli bɛ ni su fɔn’ tin’ shɛli ni maa, bɛn’ ti deemi yili maa ti o nɛma labisi ti yuuni la ni, dama yiya shɛŋa din be Lɛvinim’ fɔntinsi ni nyɛla bɛ ni su shɛli Izraɛlnim’ sani. 34Amaa pu’ shɛŋa din be bɛ fɔntinsi maa tiŋgban’ ni, di bi simdi ka bɛ kɔhi dina, dama di nyɛla bɛ ni su shɛli saha shɛlikam.
Faranim’ sama dihibu
35 Ka fara yi gbaag’ a mabia ka o ku lan tooi gbib’ omaŋa, nyin’ gbib’ o ka chɛ ka o be a sani kaman sana bee tinzun nir’ la. 36Miri ka a chɛ ka o niŋ a nyɔri bee m-pah’ a binshɛli, amaa zom’ a Naawuni, ka chɛ ka a mabia maa kul be a sani. 37 Miri ka a zaŋ a liɣiri paŋ o ka bɔri ni a niŋ nyɔri bee n-kɔhi bindirigu ti o ka niŋ nyɔri. 38Man’ Yawɛ n-nyɛ yi Naawuni ŋun daa yihi ya Ijipti tiŋgbɔŋ ni na ni n ti zaŋ Keenan tiŋgbɔŋ ŋɔ tin ya; ka nyɛ yi Naawuni.
Daba chɛ m-bahi
39 Ka fara yi gbaag’ a mabia ŋun ʒi m-baɣ’ a, ka o zaŋ omaŋ’ pa talima a sani, nyin’ di chɛ ka o tumdi tuma kaman dabili la, 40o ni bela a sani kaman padira bee tumtumda n-tumd’ a tuma hal ni nɛma labisi ti yuuni la ni. 41Di saha o min’ o bihi ni yi a sani n-lab’ o dɔɣiriba sani ti ʒin’ o yaannim’ tiŋgban’ ni. 42Dama bɛ nyɛla n tumtumdiba, n ni daa yihi shɛb’ Ijipti tiŋgbɔŋ ni na; di bi simdi ka yi kɔhi ba kaman daba la. 43Amaa zom’ a Naawuni, ka di zaŋ ninkuunsi gbib’ o. 44Di yi nyɛla yi bɔrila dabidɔbba mini dabipaɣiba, yi ni tooi da dabidɔbba mini dabipaɣiba zuliya shɛb’ bɛn gili ya sani. 45Yi ni tooi lan da saan’ shɛb’ mini tinzunnim’ bɛn be yi sani mini bɛ malibu ni dɔɣi bi’ shɛb’ yi tiŋgbɔŋ maa ni bɛ sani, ka bɛ leei yi sulinsi. 46Yi ni tooi zaŋ ba ti yi bidibisi, ka bɛ di ba fali yi kalinsi nyaaŋa, ka bɛ leei bɛ ni su shɛba sahakam. Yi ni tooi zaŋ bɛna n-leei yi daba, amaa yi mabihi bɛn nyɛ Izraɛlnim’ bɛna, di zaŋya ninkuunsi su taba.
47Sana bee tinzun nir’ yi be yi sani ka ti leei bundana, ka yi mabia mi leei faralana, ka zaŋ omaŋa pa talima san’ maa bee tinzun’ nir’ maa bee san’ maa yiŋ’ ninvuɣ’ so sani, 48dindina bɛ ni tooi yo o zuɣu ka deeg’ o o ni zaŋ omaŋ’ pa talima maa nyaaŋa, o mabihi ni yino ni tooi yo o zuɣu ka deeg’ o 49bee o bapir’ bee o bapir’ bia ni tooi yo o zuɣu ka deeg’ o bee o daŋ ni ninvuɣ’ so ŋun nyɛ o talahi nir’ ni tooi yo o zuɣu ka deeg’ o bee o yi ti nya buni o ni tooi yo ka deeg’ omaŋa. 50O min’ o ni daa zaŋ omaŋ’ pa talima ninvuɣ’ so sani maa ni mali laasabu o ni daa zaŋ omaŋ’ pa talima yuun’ shɛl’ ni maa hal ti paai nɛma labisi ti yuuni la, ka o ni yɛn yo laɣ’ shɛli ka deeg’ omaŋ’ ni dolila di yuma. O ni daa be o talima lan’ maa yiŋ’ saha shɛli maa, di simdi ka bɛ mali di liɣiri laasabu kaman padir’ yɔri ni nyɛ shɛm. 51Ka yuma din kpalim maa yi na galisi, ŋun’ yom’ o ni daa deei laɣ’ shɛli yuma maa zuɣu, ka di nyɛ o ni yo laɣ’ shɛli ni o deeg’ omaŋa. 52Amaa yuma maa yi kpalim biɛla ni nɛma labisi ti yuuni maa, dindina ŋun’ chɛ ka o mini dilan’ mali yuun’ shɛŋa din kpalim ni o tum tuma maa laasabu, ka o labisi di liɣiri ti o ka deeg’ omaŋa. 53Ka di simdi ni o be o sani yuuni kam kaman padir’ la. Di bi simdi ka o zaŋ ninkuunsi gbib’ o yi ninni. 54Ka o yi bi tooi deeg’ omaŋ’ soya ŋɔ zaa puuni, dindina bɛn’ bahim’ o min’ o bihi nɛma labisi ti yuuni maa ni. 55Dama n tumtumdiba n-nyɛ Izraɛlnima. Bɛ nyɛla n tumtumdi’ shɛba n ni daa yihi Ijipti tiŋgbɔŋ ni na. Man’ Yawɛ n-nyɛ yi Naawuni.",https://www.bible.com/bible/2264/LEV.25.DBWDB
LƐVINIMA 26,"Alibarika din be noli deebu ni
(Zaligu Teebu 7.12-24; 28.1-14)
1 Miriya ka yi mali binnana bee n-zaŋ dari kpe biŋŋmahima bee n-sa daantalisi bee n-zaŋ kuɣa biŋŋmahima sa yi tiŋgbɔŋ ŋɔ ni n-jɛmdi li, dama man’ Yawɛ n-nyɛ yi Naawuni. 2Gbibiya n vuhim dabisa la, ka timiya m biɛhigu shee jilima. Mani n-nyɛ Yawɛ.
3 Yi yi doli n noli, ka gbibi n zaligunima ka tumdi di tuma, 4dindina n ni tin ya sakom saa mibu saha, ka chɛ ka tiŋgbani maa bindira niŋ pam, ka yi puri ni tihi wali wala. 5Ka yi ti bu chi hal ni wain tihi wala pɔhibu saha, ka pɔhi wain tihi wala hal ni biribu saha. Yi ni ti di n-tiɣi, ka be tiŋgbɔŋ maa ni ka yɛl’ shɛli kani. 6Ka n tin ya suhudoo yi tiŋgbɔŋ maa ni, ka yi ti dɔni tiŋa, ka so ku varisi ya. N ni ti yihi biŋkɔb’ biɛri tiŋgbɔŋ maa ni, ka so ti ku lo tɔbu n-kpe yi tiŋgbɔŋ ni. 7Ka yi ti kari doli yi dimnima n-zaŋ takɔbi ku ba. 8Yi niriba anu ni ti kar’ doli niriba kɔbiga, ka yi niriba kɔbiga ni ti kar’ doli niriba tuhi’ pia n-zaŋ takɔbi ku yi dimnim’ maa. 9N ni ti niŋ alibarika niŋ yi ni, ka chɛ ka yi dɔɣi bihi n-nabi pahi, ka n kul gbibi n ni daa lɔn ya alikauli shɛl’ la. 10Ka yi ti di bindir’ kura hal ni saha shɛli, ka yi ni ti kɔrigila bindir’ kura ka su zaɣ’ pala. 11Ka n ni ti be yi sani, ka ku lan zaɣisi ya. 12 N kul ni be yi sani chana, ka nyɛ yi Naawuni, ka yi nyɛ n niriba. 13Man’ Yawɛ n-nyɛ yi Naawuni ŋun daa yihi ya Ijipti tiŋgbɔŋ ni na ni di chɛ ka yi ku lan nyɛ bɛ daba, n kabi yi nyiŋgoya ni dapuhi la, ka chɛ ka yi tooi chana ka yi zuɣuri ʒe tibi.
Nol’ zaɣisibu tibidarigibo
(Zaligu Teebu 28.15-68)
14 Amaa yi yi ku wum n yɛligu, ka ku tum zaligunim’ ŋɔ zaa tuma, 15ka ʒiɛm n zaligunim’ ka zaɣisi li yi suhu ni, ka bi niŋ n zaligunim’ maa zaa ni yɛli ni yi niŋ shɛm, amaa ka saɣim n daalikauli, 16dimbɔŋɔ ka n yɛn niŋ ya, n ni chɛ ka dabiɛm gbahi ya, ka chɛ ka dɔr’ shɛli din bahiri nir’ yoli lu yi zuɣu, dɔr’ shɛli din saɣindi nina ka nyɛ din diri nyɛvili. Ka yi ti biri yi bimbira yoli, dama yi dimnima n-ni ti di li. 17N suhu ni ti yiɣisi bahi yi zuɣu, ka yi dimnim’ ti nyaŋ ya, ka sun ya. Ka yi ti guura ka so bi kariti ya. 18Ka dimbɔŋɔnim’ yi ti niŋ ka yi bi deei n noli, di saha n ni darigi yi tibili ʒiibuyopɔin yi daalahichi zuɣu. 19N ni ti saɣim yi ni mali karimbaan’ shɛli nyuri bara maa, ka chɛ ka yi sagbana mi be kaman kurigu la, 20ka yi tiŋgbani mi ti be kaman tahiʒiɛɣu. Yi ni ti yihi yi yaa tum tuma yoli, ka yi tiŋgbani ku niŋ bindirigu, ka di tihi gba ti ku wali wala.
21Di saha yi yi ti na kul zaɣisi n noli ka ku doli ma, n ni chɛ ka alɔbo lu yi zuɣu ʒiibuyopɔin kaman yi daalahichi ni galisi shɛm tariga. 22N ni ti chɛ ka mɔɣu ni biŋkɔbiri lu yi zuɣu, ka bɛ be yi sani n-gbahi yi bihi mini yi niɣi n-chɛ ka yi kalinli filim, ka yi soya bili mɔri.
23N yi darigi yi tibili ŋ-ŋɔ ka yi bi labi n sanna ka na kul kpɛrila yɔɣu, 24dindina n gba ni chɛn ya, ka mmaŋmaŋ’ ni ti ŋmɛn’ ya buyopɔin yi daalahichi zuɣu. 25N ni ti zaŋ takɔbi lu yi zuɣu n-kun ya bɔhi biɛri alikauli la zuɣu. Ka yi yi ti zo n-kuli yi fɔntinsi ni, n ni chɛ ka alɔbo lu yi zuɣu, ka zaŋ ya niŋ yi dimnim’ nuu ni. 26N ni ti filim yi bɔrɔbɔro zaɣa, ka paɣiba pia ni ti mali yi bɔrɔbɔro dubil’ yini puuni, ka ti filim yi bɔrɔbɔro maa tibisim, ka yi ti ŋub’ li ka bi tiɣi.
27Amaa dimbɔŋɔ yi niŋ, ka yi na kul zaɣisi ni yi ku wum n yɛligu, ka kul kpɛri yɔɣu ka chɛri ma, 28dindina n ni zo ni suhuyiɣisili ka chɛn ya, ka mmaŋmaŋ’ darigi yi tibili buyopɔin yi daalahichinim’ maa zuɣu. 29Yi ni ti ŋubi yi bidibisi mini yi bipuɣinsi. 30Ka n ni ti saɣim yi jɛmbu shɛhi zaa, ka wurim yi tulaale zim sara maligu bimbina, ka ti zaŋ ya zaɣ’ kpima pa yi buɣ’ kpima zuɣu, ka zaɣisi ya ni n suhu zaa. 31Ka n ti bahi yi fɔntinsi yoli, ka chɛ ka yi jɛmbu shɛhi leei dabari, ka m baɣa ku lan be yi binyɛra din nyom viɛl’ ni. 32N ni saɣim tiŋgbɔŋ maa, ka di ti gari yi dimnim’ bɛn ti yɛn kana ti be di ni. 33N ni ti ŋooi takɔb’ lu yi zuɣu wurim ya kpɛhi zuliya shɛb’ ni, ka yi tiŋgbɔŋ leei dabari, ka chɛ ka yi fɔntinsi ti bahi yoli. 34Di saha ka tiŋgbɔŋ maa ni ti di di vuhim dabisa nyaɣisim, saha shɛli zaa yi ni ti yɛn be yi dimnim’ tiŋgbɔŋ ni ka di leei dabari maa, di saha maa di ni vuhi, ka di di vuhim dabisa nyaɣisim. 35Di ni ti yɛn kpalim dabari saha shɛli maa ni zaa di ni ti vuhi vuhim shɛli yi ni daa be nimaani ka di bi nyari yi vuhim dabisa dal’ la.
36Ka yi ninvuɣ’ shɛb’ bɛn ti kpalim, n ni zaŋ dabiɛm pam niŋ bɛ suhuri ni bɛ dimnim’ tiŋgbɔŋ maa ni; ka pɔhim yi ti ʒiɛri vaɣu ka bɛ wum di damli bɛ ni guui, bɛ ni ti guui kaman nir’ ni guui ni o tiligi takɔbi kum ni shɛm la. Bɛ ni ti lu ka so bi kari doli ba. 37Bɛ ni ti tuuri taba kaman bɛ yɛn zomi yi takɔbi kum ni la, ka so bi kari doli ba, ka yi ti ku mali yiko din ni tuhi yi dimnima. 38Ka yi ti kpi tinzunnim’ maa sunsuuni, ka yi dimnim’ maa tiŋgbani ti vali ya. 39Ka yi ni bɛn ti kpalim ni ti bahi yoli yi dimnim’ tiŋgbɔna ni bɛ mini bɛ yaannim’ daalahichi zuɣu, bɛ ni ti bahi yoli kaman bɛ yaannim’ maa.
40Amaa bɛ yi ti tiligi saɣi bɛ daalahichi shɛŋa bɛ ni daa tum ma bɛ yɔhiŋ puuni la mini bɛ ni zaɣisi ma dolibu, 41ka di zuɣu chɛ ka n gba zaɣisi ba ka zaŋ ba tahi bɛ dimnim’ tiŋgbɔŋ ni la, di saha bɛ yi ti siɣisi bɛmaŋ’ bɛ suhuri din mali daɣiri maa ni ka niŋ tuuba bɛ daalahichi maa zuɣu, 42 dindina n ni teei n ni daa lo Yaakubu mini Yisahaku ni Ibrahimma alikauli shɛŋa la yɛla, ka lan teei tiŋgbɔŋ ŋɔ yɛla. 43Amaa tiŋgbɔŋ maa ni ti chɛ ba ka leei dabari dɔni n-di vuhim dabisa nyaɣisim saha shɛli bɛ ni ti lan ka di ni maa, dama bɛ ʒiɛm n zaligunima ka zaɣisi n zaligunim’ maa bɛ suhuri ni. 44Amaa dimbɔŋɔnim’ zaa yoli, bɛ yi ti be bɛ dimnim’ tiŋgbɔŋ maa ni, n ti ku ʒiɛm ba bee n zaɣisi ba din ni chɛ ka n ku bɛ zaa ka saɣim n ni daa lo ba alikauli shɛl’ la, dama man’ Yawɛ n-nyɛ bɛ Naawuni. 45Amaa bɛ zuɣu n ni teei n ni daa lo bɛ yaannim’ alikauli shɛl’ la yɛla, n ni daa yihi shɛb’ Ijipti tiŋgbɔŋ ni na zuliya pam ninni nti nyɛ bɛ Naawuni la. Mani n-nyɛ Yawɛ.
46Yawɛ ni daa zaŋ zaligu shɛŋa mini kaya shɛŋa ti Musa Sinai Zoli zuɣu ni o zaŋ ti Izraɛlnima m-bala.",https://www.bible.com/bible/2264/LEV.26.DBWDB
LƐVINIMA 27,"Zaligu shɛŋa din gbibi bɛ ni zaŋ pin’ shɛŋa ti Naawuni
1Yawɛ daa yɛli Musa, 2“Yɛlim’ Izraɛlnima, so yi po pɔri n-zaŋ daadam ti Yawɛ kaman yi ni zal o da’ shɛli, 3di saha doo ŋun paai yuun’ pisi zaŋ hal ni yuun’ pihiyɔbu, o daa yɛn nyɛla anzinfa laɣibaligu bini pihinu kaman jɛmbu duu liɣiri zahimbu ni nyɛ shɛm. 4Ka di yi nyɛla paɣa, o daa yɛn nyɛla anzinfa laɣibaligu bini pihita. 5Ka dilan’ yi nyɛla ŋun paai yuma anu zaŋ hal ni yuun’ pisi, doo daa yɛn nyɛla bini pisi, ka paɣ’ mi nyɛ bini pia. 6Ka dilan’ yi nyɛla ŋun paai goli zaŋ hal ni yuma anu, di yi nyɛla doo, o daa yɛn nyɛla anzinfa laɣibaligu bini diba anu, ka di yi nyɛla paɣa, o daa yɛn nyɛla anzinfa laɣibaligu bini diba ata. 7Ka dilan’ yi nyɛla doo ŋun paai yuun’ pihinu zaŋ chana, o daa yɛn nyɛla anzinfa laɣibaligu bini pinaanu, ka paɣ’ mi nyɛ bini pia. 8Ka do’ so yi nyɛla faralana ka ku tooi yo yi ni zali da’ shɛli maa, dindina yin’ zaŋmi dilan’ chaŋ maligumaana sani, ka o ti zal’ o daa, maligumaana ni zal’ o daa maa ka di dolila ŋun po pɔri maa dahima ni nyɛ shɛm.
9“Ka di yi nyɛla biŋkɔb’ so bɛ ni zaŋdi maani sara tiri Yawɛ, ninsal’ yi zaŋ biŋkɔbigu ti Yawɛ, o nyɛla ŋun be kasi. 10O ku lan tooi zaŋ binshɛli zal’ o zaani bee n-zaŋ binshɛli taɣ’ o n-zaŋ zaɣ’ suŋ taɣi zaɣ’ biɛɣu bee n-zaŋ zaɣ’ biɛɣu taɣi zaɣ’ suŋ. Ka o yi zaŋla biŋkɔbigu ni o taɣi biŋkɔbigu, dindina o ni zaŋ so na ni o ti taɣ’ o maa min’ o zaa ni leei bɛn be kasi. 11Ka di yi nyɛla biŋkɔb’ so ŋun bi be kasi, ka nyɛ bɛ ni ku zaŋ biŋkɔb’ so mali sara ti Yawɛ, dindina doo maa ŋun’ zaŋm’ biŋkɔbigu maa chaŋ maligumaana sani, 12ka maligumaana maa ti zal’ o daa ka di dol’ o ni viɛl’ shɛm bee o ni bi viɛl’ shɛm. Kaman ŋun’ maligumaana ni zal’ o daa shɛm, lala n-yɛn nyɛ li. 13Amaa dilan’ yi bɔr’ ni o yo o zuɣu ka deeg’ o, ŋun’ yom’ daa maa pirigibu ʒiibunu yim zuɣu pahi bɛ ni zali da’ shɛli maa zuɣu.
14“So yi zaŋ o yili ti Yawɛ ka di leei zaɣ’ kasi, maligumaana n-ni zali di daa ni nyɛ shɛm, maligumaana maa ni zali di daa ka di doli di ni viɛl’ shɛm bee di ni bi viɛl’ shɛm, ka maligumaana maa ni zali di daa shɛm, lala n-yɛn nyɛ li. 15Ka ŋun zaŋ li ti Yawɛ maa yi bɔr’ ni o yo di zuɣu ka dee’ li, o ni yo di daa maa pirigibu ʒiibunu yim zuɣu pahi di daa maa zuɣu, ka di leeg’ o dini.
16“So yi zaŋ o ni di tiŋgban’ shɛli fali yaɣ’ shɛli ti Yawɛ, dindina di daa yɛn dolila di ni yɛn tooi deei bimbira shɛm. Pal’ shɛli din ni biri siŋkaafa tah’ ayi daa ni nyɛla anzinfa laɣibaligu pihinu. 17Ka o yi zaŋ o puu ti Yawɛ yi nɛma labisi ti yuuni puuni yi ni zal’ li da’ shɛli, di daa n-kul yɛn bala. 18Amaa so yi zaŋ o puu ti Yawɛ yi chuɣu maa puhibu nyaaŋa, dindina maligumaana ni zali di liɣiri ni nyɛ shɛm, ka di doli yuun’ shɛŋa din na kpalim ni bɛ nɛma labisi ti yuuni maa, ka yi ni tooi yihi shɛli yi daa maa ni. 19Ka ŋun zaŋ li ti Yawɛ maa yi bɔr’ ni o yo di zuɣu ka dee’ li, dindina ŋun yom’ di daa maa pirigibu ʒiibunu yim zuɣu pahi ka di leeg’ o dini. 20Amaa ka o yi bi bɔr’ ni o yo puu maa zuɣu ka dee’ li bee o yi pun zaŋla puu maa kɔhi so zuɣu, o ku lan tooi yo di zuɣu ka dee’ li yaha. 21Amaa bɛ yi ti deei puu maa chuɣu puhibu la saha, di ni nyɛla din be kasi Yawɛ sani, ka nyɛ bɛ ni zaŋ pu’ shɛli ti Yawɛ. Maligumaana n-ni ti su li.
22“Ka so yi zaŋ o ni da pu’ shɛli ti Yawɛ, ka di pala o ni di tiŋgban’ shɛli fali yaɣ’ shɛli palo, 23dindina maligumaana ni zali di daa ni yɛn nyɛ shɛm hal ti paai nɛma labisi ti yuuni maa ni, ka dilan’ ni yo di liɣiri dindali maa ka di leei din be kasi Yawɛ sani. 24Nɛma labisi ti yuuni maa ni, di simdi ka yi labisi puu maa ti bɛ ni daa da li ninvuɣ’ so sani maa, ŋun daa su li, ka di nyɛla o di li la fali maa.
25“Yi daa kam ni dolila jɛmbu duu sania. Gɛra bini pisi n-ni nyɛ anzinfa laɣibaligu zaɣ’ yini.
26“Amaa biŋkɔbigu ni tuui dɔɣi bi’ so nyɛla Yawɛ ni su so, di bi simdi ka so ti lan zaŋ o ti Yawɛ. Di yi nyɛla nahu bee piɛɣu, o nyɛla Yawɛ dini. 27Ka di yi nyɛla biŋkɔb’ so ŋun bi be kasi, dindina o ni tooi yo yi ni zal’ o da’ shɛli, ka yo o daa maa pirigibu ʒiibunu yim zuɣu pahi bee o yi bi yo ka deeg’ o, dindina yin’ kɔhimiy’ o yi ni zal’ o da’ shɛli.
28 “Amaa so yi zaŋ o ni su shɛli ti Yawɛ zaa, di yi nyɛla daadam bee biŋkɔbigu bee o ni di tiŋgban’ shɛli fali, di bi simdi ni bɛ kɔhi li bee n-yo di zuɣu ka dee’ li, bɛ ni zaŋ binshɛlikam ti Yawɛ nyɛla din be kasi zaa. 29Bɛ ni zaŋ so ti Yawɛ, ka o nyɛ bɛ ni yɛn ku so, so ku lan tooi yo o zuɣu ka deeg’ o, bɛ kul ni ku o mi.
30 “Tiŋgbani maa atam bupia kam puuni yim zuɣu, di yi nyɛla tiŋgban’ ni bindira bee tihi wala, di nyɛla Yawɛ dini, ka nyɛ din be kasi Yawɛ sani. 31So yi bɔr’ ni o yo pia kam puuni yim maa zuɣu ka dee’ li, o ni yo di daa pirigibu ʒiibunu yim zuɣu pahi. 32Ka nahu kam mini piɛɣu kam ŋun pahiri pia ka nyɛ biŋkɔbigul’ ni guli so nyɛla ŋun be kasi Yawɛ sani. 33Ka so di ti bɔhi ni o nyɛla ŋun viɛl’ bee ŋun bi viɛla, ka so mi di ti zaŋ binshɛli taɣ’ o, ka so yi ti zaŋ binshɛli taɣ’ o, dindina o min’ o ni zaŋ binshɛli taɣ’ o maa zaa ni leei din be kasi, ka so ku lan tooi yo o zuɣu ka deeg’ o.”
34Fukumsi zaligu shɛŋa Naawuni ni daa zaŋ ti Musa Sinai Zoli zuɣu ni o zaŋ ti Izraɛlnima m-bala.",https://www.bible.com/bible/2264/LEV.27.DBWDB
KALINLINIMA PILIGU,"PILIGU
Kalinlinim’ litaafi wuhirila Izraɛlnim’ kurimbuni ha yɛla kaman yuun’ pihinahi puuni saha shɛli bɛ ni daa yi Sinai Zoli gbini zaŋ hal ti paai tiŋgbɔn shɛli Naawuni ni daa lo alikauli ni o ni zaŋ li ti ba ka di be wulimpuhili polo tintariga shee la ni. Litaafi maa yuli wuhirila yɛlikpan’ shɛli din yɛla be di yɛtɔɣa ni, dina n-nyɛ Musa ni daa kali Izraɛlnim’ Sinai Zoli gbini pɔi ka bɛ naanyi yiɣisi la min’ o ni daa lan kali ba Mɔab tiŋgbɔŋ ni Jɔɔdɛn Mɔɣili wulimpuhili polo bɛ ʒiɛmani din daa doli nyaaŋa la na puuni. Saha shɛli din daa be niriba kalibu buyi maa sunsuuni, Izraɛlnim’ daa chaŋ ti paala Kadɛshibarinia din daa be Keenan nudirigu polo tintariga la, amaa ka daa lee bi tooi doli nimaani kpe alikauli tiŋgbɔŋ maa ni. Bɛ ni daa be nimaani yuma pam nyaaŋa ka bɛ daa ti yiɣisi chaŋ Jɔɔdɛn Mɔɣili wulimpuhili polo, ka bɛ ni shɛb’ daa ti kpalim ʒini nimaani, ka bɛn kpalim mi daa mali shili gbaai Jɔɔdɛn Mɔɣili maa du n-kuli Keenan tiŋgbɔŋ ni.
Kalinlinim’ litaafi ŋɔ wuhirila ninvuɣ’ shɛb’ bɛn daa kul nyari gbariginsim ka zɔri dabiɛm wahala nyabu puuni. Bɛ daa lan nyɛla ninvuɣ’ shɛb’ bɛn zaɣisiri Naawuni noli ka lan zaɣisiri Musa ŋun nyɛ Naawuni ni daa pii so ti ba ni o nyɛ bɛ toondan’ la noli. Di yɛtɔɣa wuhiri Naawuni ʒiɛyimtali min’ o ni daa gbib’ o niriba maa viɛnyɛliŋga shɛm hal bɛ ni daa kul nyɛ ninvuɣ’ gbarima ni nɔzaɣisiriba maa zaa yoli, di lan wuhiri Musa gba ʒiɛyimtali hal o ni daa mi n-ti kɔŋ suɣilo la zaa yoli, o daa zaŋ omaŋ’ ti Naawuni min’ o niriba.
Din be litaafi ŋɔ puuni
Izraɛlnim’ mali shili ni bɛ yiɣisi Sinai Zoli gbini 1.1—9.23
a. Niriba tuuli kalibu 1.1—4.49
b. Zaligunim’ balibu shɛm mini taara zaligunima 5.1—8.26
c. Yaɣigari chuɣu puhibu din pahi buyi 9.1-23
Sinai Zoli gbini zaŋ ti paai Mɔab tiŋgbɔŋ ni 10.1—21.35
Yɛl’ shɛŋa din daa niŋ Mɔab tiŋgbɔŋ ni 22.1—32.42
Ijipti tiŋgbɔŋ ni zaŋ ti paai Mɔab tiŋgbɔŋ ni yɛla teebu 33.1-49
Wuhibu shɛŋa bɛ ni daa deei pɔi ka naanyi gbaai Jɔɔdɛn Mɔɣili du 33.50—36.13",https://www.bible.com/bible/2264/NUM.INTRO1.DBWDB
KALINLINIMA 1,"Bɛ ni tuui kali niriba ka sabi bɛ yuya shɛm Izraɛl tiŋgbɔŋ ni
1 Izraɛlnim’ ni daa yi Ijipti chana, di yuma ayi nyaaŋa gol’ so ŋun pahir’ ayi dahin yini dali ka Yawɛ daa yɛli Musa Yawɛ chirigibu shee suɣili la ni Sinai mɔɣu ni. 2“Kalim’ Izraɛlnim’ kaman sokam min’ o malibu ni o daŋ ni nyɛ shɛm. Sabimiya doo kam yuli, 3dɔbba bɛn zaa be Izraɛl tiŋgbɔŋ ŋɔ ni, ka paai yuun’ pisi bee n-gar’ lala, ka nyɛ bɛn ni tooi chaŋ tɔbu ni. A mini Aduna sabimi bɛ yuya kaman bɛ daŋ kam ni nyɛ shɛm. 4Di simdi ka daŋ kam ni dɔɣirikpɛm’ be yi sani. 5Ninvuɣ’ shɛb’ bɛn yɛn sɔŋ ya n-nyɛ:
Rubin zuliya ni, Shɛdiu bia Ɛlizu n-yɛn sɔŋ ya;
6Simiɔn zuliya ni, Zurishadai bia Shɛlumiɛl n-yɛn sɔŋ ya;
7Juda zuliya ni, Aminadab bia Nashɔn n-yɛn sɔŋ ya;
8Isaka zuliya ni, Zua bia Nɛtanɛl n-yɛn sɔŋ ya;
9Zɛbulɔn zuliya ni, Hɛlɔn bia Ɛliab n-yɛn sɔŋ ya;
10Yisifu bihi puuni, Ifriim zuliya ni, Ammihud bia Ɛlishama n-yɛn sɔŋ ya;
ka Manaasa gba zuliya ni, Pɛdazu bia Gamaliɛl n-yɛn sɔŋ ya;
11Bɛnjamin zuliya ni, Gidiɔni bia Abidan n-yɛn sɔŋ ya;
12Dan zuliya ni, Ammishadai bia Ahiɛza n-yɛn sɔŋ ya;
13Asha zuliya ni, Okiran bia Pagiɛl n-yɛn sɔŋ ya;
14Gaad zuliya ni, Diuɛl bia Ɛliasaf n-yɛn sɔŋ ya;
15Naftali zuliya ni, Ɛnan bia Ahira n-yɛn sɔŋ ya.
16Bɛmbɔŋɔ n-nyɛ bɛ ni daa pii ninvuɣ’ shɛb’ niriba maa ni ka bɛ nyɛ bɛ daŋ ni toondaannima ni Izraɛl zuliya kam ni zuɣulaannima.
17Ka Musa mini Aduna daa zaŋ bɛ ni boli ninvuɣ’ shɛb’ yuya ŋɔ 18n-chɛ ka bɛ laɣim niriba maa zaa na gol’ so ŋun pahir’ ayi dahin yini dali, ka bɛ mini bɛ zuliya ti sab’ bɛ yuya yinoyino kaman bɛ yaannim’ dunoya ni nyɛ shɛm ni bɛ ninvuɣ’ shɛb’ bɛn paai yuun’ pisi bee n-gari lala 19kaman Yawɛ ni daa zali Musa shɛm. Dinzuɣu ka Musa daa sab’ bɛ yuya maa Sinai mɔɣu ni. 20Ka bɛ daa sabi Rubin ŋun daa nyɛ Yaakubu bituuli la niriba yuya yinoyino kaman bɛ zuliya ni bɛ malibu ni bɛ yaannim’ dunoya ni nyɛ shɛm ni bɛ yuya kalinli ni nyɛ shɛm ni bɛ zuɣulaannima ni doo kam ŋun paai yuun’ pisi bee n-gar’ lala, ka nyɛ ŋunkam ni tooi chaŋ tɔbu ni. 21Ka Rubin zuliya maa niriba kalinli daa yiɣisi ninvuɣ’ tuhi’ pihinahinaayɔbu ni kɔbisinu.
22Ka bɛ daa sabi Simiɔn zuliya yuya yinoyino kaman bɛ daŋ ni bɛ malibu ni bɛ yaannim’ dunoya ni nyɛ shɛm, doo kam ŋun paai yuun’ pisi bee n-gar’ lala, ka nyɛ ŋunkam ni tooi chaŋ tɔbu ni. 23Ka Simiɔn zuliya maa niriba kalinli daa yiɣisi ninvuɣ’ tuhi’ pihiyɔbuyinika ni kɔbisita.
24Ka bɛ daa sabi Gaad zuliya yuya yinoyino kaman bɛ daŋ ni bɛ malibu ni bɛ yaannim’ dunoya ni nyɛ shɛm, bɛn paai yuun’ pisi bee n-gar’ lala, ka nyɛ bɛn zaa ni tooi chaŋ tɔbu ni. 25Ka Gaad zuliya maa niriba kalinli daa yiɣisi ninvuɣ’ tuhi’ pihinahinaanu ni kɔbisiyɔbu ni pihinu.
26Ka bɛ daa sabi Juda zuliya yuya yinoyino kaman bɛ daŋ ni bɛ malibu ni bɛ yaannim’ dunoya ni nyɛ shɛm, bɛn paai yuun’ pisi bee n-gari lala, ka nyɛ bɛn ni tooi chaŋ tɔbu ni. 27Ka Juda zuliya maa niriba kalinli daa yiɣisi ninvuɣ’ tuhi’ pisopɔinnaanahi ni kɔbisiyɔbu.
28Ka bɛ daa sabi Isaka zuliya yuya kaman bɛ daŋ ni bɛ malibu ni bɛ yaannim’ dunoya ni nyɛ shɛm, bɛn paai yuun’ pisi bee n-gar’ lala, ka nyɛ bɛn ni tooi chaŋ tɔbu ni. 29Ka Isaka zuliya maa niriba kalinli daa yiɣisi ninvuɣ’ tuhi’ pihinunaanahi ni kɔbisinahi.
30Ka bɛ daa sabi Zɛbulɔn zuliya yuya kaman bɛ daŋ ni bɛ malibu ni bɛ yaannim’ dunoya ni nyɛ shɛm, bɛn paai yuun’ pisi bee n-gar’ lala, ka nyɛ bɛn ni tooi chaŋ tɔbu ni. 31Ka Zɛbulɔn zuliya maa niriba kalinli daa yiɣisi ninvuɣ’ tuhi’ pihinunaayopɔin ni kɔbisinahi.
32Ka bɛ daa sabi Yisifu niriba bɛn nyɛ bɛ ni booni shɛb’ Ifriim zuliya la yuya kaman bɛ daŋ ni bɛ malibu ni bɛ yaannim’ dunoya ni nyɛ shɛm, bɛn paai yuun’ pisi bee n-gar’ lala, ka nyɛ bɛn ni tooi chaŋ tɔbu ni. 33Ka Ifriim zuliya maa niriba kalinli daa yiɣisi ninvuɣ’ tuhi’ pihinahi ni kɔbisinu.
34Ka bɛ daa sabi Manaasa zuliya yuya ni bɛ daŋ ni bɛ malibu ni bɛ yaannim’ dunoya ni nyɛ shɛm, bɛn paai yuun’ pisi bee n-gar’ lala, ka nyɛ bɛn ni tooi chaŋ tɔbu ni. 35Ka Manaasa zuliya maa niriba kalinli daa yiɣisi ninvuɣ’ tuhi’ pihitanaayi ni kɔbisiyi.
36Ka bɛ daa sabi Bɛnjamin zuliya yuya ni bɛ daŋ ni bɛ malibu ni bɛ yaannim’ dunoya ni nyɛ shɛm, bɛn paai yuun’ pisi bee n-gar’ lala, ka nyɛ bɛn ni tooi chaŋ tɔbu ni. 37Ka Bɛnjamin zuliya maa niriba kalinli daa yiɣisi ninvuɣ’ tuhi’ pihitanaanu ni kɔbisinahi.
38Ka bɛ daa sabi Dan zuliya yuya kaman bɛ daŋ ni bɛ malibu ni bɛ yaannim’ dunoya ni nyɛ shɛm, bɛn paai yuun’ pisi bee n-gar’ lala, ka nyɛ bɛn ni tooi chaŋ tɔbu ni. 39Ka Dan zuliya maa niriba kalinli daa yiɣisi ninvuɣ’ tuhi’ pihiyɔbunaayi ni kɔbisiyopɔin.
40Ka bɛ daa sabi Asha zuliya yuya kaman bɛ daŋ ni bɛ malibu ni bɛ yaannim’ dunoya ni nyɛ shɛm, bɛn paai yuun’ pisi bee n-gar’ lala, ka nyɛ bɛn ni tooi chaŋ tɔbu ni. 41Ka Asha zuliya maa niriba kalinli daa yiɣisi ninvuɣ’ tuhi’ pihinahi ni yini ni kɔbisinu.
42Ka bɛ daa sabi Naftali zuliya yuya kaman bɛ daŋ ni bɛ malibu ni bɛ yaannim’ dunoya ni nyɛ shɛm, bɛn paai yuun’ pisi bee n-gar’ lala, ka nyɛ bɛn ni tooi chaŋ tɔbu ni. 43Ka Naftali zuliya maa niriba kalinli daa yiɣisi ninvuɣ’ tuhi’ pihinunaata ni kɔbisinahi.
44Bɛmbɔŋɔ n-nyɛ Musa mini Aduna ni daa chɛ ka Izraɛl kpamba pinaayi bɛn ʒe bɛ daŋ niriba zaashee sɔŋ ba ka bɛ kali ba la. 45Dinzuɣu Izraɛlnim’ maa zaa ni bɛ yaannim’ dunoya ni nyɛ shɛm, bɛn paai yuun’ pisi bee n-gar’ lala, ka nyɛ bɛn ni tooi chaŋ tɔbu ni Izraɛl tiŋgbɔŋ ni 46zaa kalinli daa yiɣisila ninvuɣ’ tuhi’ kɔbisiyɔbunaata ni kɔbisinu ni pihinu.
47Amaa bɛ daa bi kali Lɛvinim’ ni bɛ daŋ niriba pahi bɛ ni. 48Dama Yawɛ daa pun yɛli Musa, 49“Lɛvinim’ zuliya kɔŋko ka a ku kali, a mi di sab’ bɛ yuya pahi Izraɛlnim’ ni. 50Amaa chɛ ka Lɛvinim’ su n daalikauli suɣili la mini di nɛma zaa ni binshɛɣukam din be di ni fukumsi. Bɛna n-yɛn ʒiri suɣili maa mini di nɛma zaa, ka ti bɛ suɣa gil’ li. 51Yi yi ti yɛn sibigi suɣili maa chaŋ, Lɛvinim’ n-yɛn sibigi li; ka yi yi ti yɛn sa li, Lɛvinim’ maa n-yɛn zaŋ li sa. Ka ninvuɣ’ zino yi miri suɣili maa na, yin’ kum’ o. 52Chɛ ka Izraɛlnim’ bɛn kpalim ti bɛ suɣa gbilligbilli zalizali. 53Amaa Lɛvinim’ maa bɛn’ tim’ bɛ suɣa gili alikauli suɣili maa n-gul’ li, ka Naawuni suhu ti ku yiɣisi bahi Izraɛlnim’ zuɣu.” 54Lala ka Izraɛlnim’ daa niŋ. Bɛ daa niŋmi kaman Yawɛ ni daa zali Musa shɛm.",https://www.bible.com/bible/2264/NUM.1.DBWDB
KALINLINIMA 2,"Bɛ wuhi zuliya kam bɛ suɣa tibu shee
1Ka Yawɛ daa yɛli Musa mini Aduna: 2Chɛliya ka Izraɛlnim’ ti bɛ suɣa gbilligbilli zali di ni simdi ni bɛ ʒi luɣ’ shɛŋa mini bɛ yaannim’ dunoya tuutanim’ ni sa luɣ’ shɛŋa. Bɛ chɛ ka bɛ suɣa maa noya kpa laɣiŋgu suɣili maa luɣilikam polo. 3Ninvuɣ’ shɛb’ bɛn ti yɛn bɛ suɣa wulimpuhili polo kaman di ni simdi ni bɛ ʒiishee nyɛ luɣ’ shɛli n-nyɛ: Juda zuliya. Juda niriba maa toondana n-yɛn nyɛ Aminadab bia Nashɔn. 4O niriba kalinli daa yiɣisila ninvuɣ’ tuhi’ pisopɔinnaanahi ni kɔbisiyɔbu. 5Ka bɛn ti yɛn bɛ suɣa pa bɛ zuɣu nyɛla Isaka zuliya. Isaka niriba maa toondana n-yɛn nyɛ Zua bia Nɛtanɛl. 6O niriba kalinli daa yiɣisila ninvuɣ’ tuhi’ pihinunaanahi ni kɔbisinahi. 7Di nyaaŋa ka Zɛbulɔn zuliya paya. Zɛbulɔn niriba maa toondana n-yɛn nyɛ Hɛlɔn bia Ɛliab. 8O niriba kalinli daa yiɣisila ninvuɣ’ tuhi’ pihinunaayopɔin ni kɔbisinahi. 9Juda zuliya bɛn daa be nimaani gbilligbilli kalinli daa yiɣisila ninvuɣ’ tuhi’ kɔbiga ni tuhi’ pihiniinaayɔbu ni kɔbisinahi. Bɛna nti yɛn be tooni chana.
10Rubin zuliya nti yɛn ti bɛ suɣa gbilligbilli be nudirigu polo. Rubin niriba maa toondana n-yɛn nyɛ Shɛdiu bia Ɛlizu. 11O niriba kalinli daa yiɣisila ninvuɣ’ tuhi’ pihinahinaayɔbu ni kɔbisinu. 12Ka bɛn yɛn ti bɛ suɣa pa bɛ zuɣu n-nyɛ Simiɔn zuliya. Simiɔn niriba maa toondana n-yɛn nyɛ Zurishadai bia Shɛlumiɛl. 13O niriba kalinli daa yiɣisila ninvuɣ’ tuhi’ pihiyɔbuyinika ni kɔbisita. 14Di nyaaŋa ka Gaad zuliya paya. Gaad niriba maa toondan’ n-yɛn nyɛ Riuɛl bia Ɛliasaf. 15O niriba kalinli daa yiɣisila ninvuɣ’ tuhi’ pihinahinaanu ni kɔbisiyɔbu ni pihinu. 16Rubin zuliya bɛn daa ʒiya gbilligbilli zaa kalinli daa yiɣisila ninvuɣ’ tuhi’ kɔbiga ni pihinu ni yini ni kɔbisinahi ni pihinu. Bɛna nti yɛn nyɛ bɛn yɛn doli pahi buyi. 17Di nyaaŋa ka Lɛvinim’ zaŋ laɣiŋgu suɣili la be suɣa maa sunsuuni doli kaman bɛ ni daa ti bɛ suɣa maa zali shɛm, ka sokam ʒe o zaashee o tuuta gbini.
18Ka Ifriim zuliya ti ti bɛ suɣa zali gbilligbilli wulinluhili polo. Ifriim niriba maa toondana n-yɛn nyɛ Ammihud bia Ɛlishama. 19O niriba kalinli daa yiɣisila ninvuɣ’ tuhi’ pihinahi ni kɔbisinu. 20Bɛn yɛn pa bɛ zuɣu n-nyɛ Manaasa zuliya. Manaasa niriba maa toondana n-yɛn nyɛ Pɛdazu bia Gamaliɛl. 21O niriba kalinli daa yiɣisila ninvuɣ’ tuhi’ pihitanaayi ni kɔbisiyi. 22Di nyaaŋa ka Bɛnjamin zuliya paya. Bɛnjamin niriba maa toondana n-yɛn nyɛ Gidiɔni bia Abidan. 23O niriba kalinli daa yiɣisila ninvuɣ’ tuhi’ pihitanaanu ni kɔbisinahi. 24Ifriim zuliya bɛn daa be suɣa ni gbilligbilli zaa kalinli daa yiɣisila ninvuɣ’ tuhi’ kɔbiga ni tusaanii ni kɔbiga. Bɛna n-daa nyɛ bɛn yɛn yiɣisi doli chani pahi buta.
25Ka Dan zuliya ti ti bɛ suɣa zali gbilligbilli nuzaa polo. Dan zuliya niriba maa toondana n-yɛn nyɛ Ammishadai bia Ahiɛza. 26O niriba kalinli daa yiɣisila ninvuɣ’ tuhi’ pihiyɔbunaayi ni kɔbisiyopɔin. 27Ka ninvuɣ’ shɛb’ bɛn yɛn ti bɛ suɣa pa bɛ zuɣu n-nyɛ Asha zuliya. Asha niriba maa toondana n-yɛn nyɛ Okiran bia Pagiɛl. 28O niriba kalinli daa yiɣisila ninvuɣ’ tuhi’ pihinahi ni yini ni kɔbisinu. 29Di nyaaŋa ka Naftali zuliya paya. Naftali niriba maa toondana n-yɛn nyɛ Ɛnan bia Ahira. 30O niriba kalinli daa yiɣisila ninvuɣ’ tuhi’ pihinunaata ni kɔbisinahi. 31Dan zuliya bɛn daa be nimaani zaa kalinli daa yiɣisila ninvuɣ’ tuhi’ kɔbiga ni tuhi’ pihinunaayopɔin ni kɔbisiyɔbu. Bɛna n-nyɛ bɛn yɛn kpalim nyaaŋa doli gbilligbilli ni bɛ tuuta.
32Bɛ ni daa kali Izraɛlnim’ kaman bɛ yaannim’ dunoya ni nyɛ shɛm m-bala. Niriba bɛn daa be nimaani gbilligbilli zaa kalinli daa yiɣisila ninvuɣ’ tuhi’ kɔbisiyɔbunaata ni kɔbisinu ni pihinu. 33Amaa bɛ daa bi kali Lɛvinim’ pahi Izraɛlnim’ kalinli ni kaman Yawɛ ni daa pun zali Musa shɛm la.
34Izraɛlnim’ daa kul niŋmi kaman Yawɛ ni daa zali Musa shɛm. Bɛ ni daa tiri bɛ suɣa ʒiini bɛ tuutanim’ gbini shɛm, lala ka sokam min’ o malibu daa doli chani kaman bɛ yaannim’ dunoya ni nyɛ shɛm.",https://www.bible.com/bible/2264/NUM.2.DBWDB
KALINLINIMA 3,"Aduna bidibisi
1Aduna mini Musa zuliya ni daa nyɛ shɛba saha shɛli Yawɛ ni daa tɔɣisi Musa yɛtɔɣa Sinai Zoli zuɣu la m-bɔŋɔ. 2 Aduna bidibisi yuya m-bɔŋɔ: O bituuli Nadab mini Abihu ni Ɛliɛza ni Itama. 3Aduna bidib’ shɛb’ bɛ ni daa pii ka booi kpam bahi bɛ zuɣu ni ni bɛ leei maligumaaniba n-tumdi tuma maligumaana tuma duu yuya m-bala. 4 Amaa Nadab mini Abihu bɛn daa kpila Yawɛ tooni, bɛ ni daa zaŋ buɣim shɛli din bi simdi n-nyo sara maligu Sinai Zoli gbini mɔɣu ni la zuɣu. Bɛ daa ka bihi, dinzuɣu Ɛliɛza mini Itama n-daa tumdi maligumaana tuma n-sɔŋdi bɛ ba Aduna o ʒiɛman’ ni.
Bɛ pii Lɛvinim’ ni bɛ sɔŋ maligumaaniba
5Ka Yawɛ daa yɛli Musa, 6“Zaŋm’ Lɛvi zuliya na nti zali Aduna ŋun nyɛ maligumaana la tooni, ka bɛ sɔŋd’ o. 7Bɛna nti yɛn be laɣiŋgu suɣili maa tooni n-tumdi tuma tir’ o mini niriba maa zaa ka tumdi Yawɛ biɛhigu shee suɣili la gba tuma. 8Bɛna n-yɛn su laɣiŋgu suɣili maa puuni nɛma fukumsi, ka tumdi tuma Yawɛ biɛhigu shee suɣili ni, ka lan tumdi tuma tiri Izraɛlnima. 9Ka a pii Lɛvinim’ maa Izraɛlnim’ ni n-zaŋ ba ti Aduna min’ o bidibisi, ka bɛ nyɛ o ni su shɛb’ fukumsi zaa. 10Amaa sabimi Aduna min’ o bidibisi maa yuya n-chɛ ka bɛ tumdi maligumaanitali tuma, ka ninvuɣ’ zino yi ka bɛ sanna, yin’ kum’ o.”
11Ka Yawɛ daa lan yɛli Musa, 12“M piila Lɛvinim’ Izraɛlnim’ puuni n-zaŋ ba zali Izraɛlnim’ bikpamba zaani. Lɛvinim’ maa nyɛla n ni su shɛba, 13 dama bikpamba zaa nyɛla n ni su shɛba; n ni daa ku bikpamba Ijipti tiŋgbɔŋ ni la, ka n daa zaŋ Izraɛl tiŋgbɔŋ ni bikpamba bɛn nyɛ ninsalinim’ zaŋ tabili biŋkɔbiri bikpamba zaa leei n ni su shɛba. Bɛ nyɛla n ni su shɛba. Mani n-nyɛ Yawɛ.”
Bɛ kali Lɛvinima
14Ka Yawɛ daa yɛli Musa Sinai mɔɣu ni, 15“Kalim’ Lɛvinima kaman bɛ yaannim’ dunoya mini bɛ daŋ ni nyɛ shɛm dɔbba bɛn nyɛ kaman gol’ yini zaŋ chana.” 16Ka Musa daa kali ba kaman Yawɛ ni daa yɛl’ o ni o niŋ shɛm. 17Lɛvinim’ maa yuya m-bɔŋɔ: Gɛrishɔn mini Kɔhat ni Mɛrari. 18Gɛrishɔn bidibisi yuya ni bɛ daŋ ni nyɛ shɛm m-bɔŋɔ: Libini mini Shimɛi. 19Kɔhat bidibisi mini bɛ daŋ ni nyɛ shɛm m-bɔŋɔ: Amiram mini Izar ni Hiburɔn ni Uziɛl. 20Mɛrari bidibisi mini bɛ daŋ ni nyɛ shɛm m-bɔŋɔ: Mahili mini Mushi. Bɛmbɔŋɔ n-nyɛ Lɛvinim’ zuliya kaman bɛ yaannim’ dunoya ni nyɛ shɛm.
21Gɛrishɔn zuliya n-daa nyɛ Libini daŋ mini Shimɛi daŋ; Gɛrishɔn zuliya n-daa bala. 22Bɛ dɔbba bɛn daa nyɛ gol’ yini zaŋ chani zaa kalinli daa yiɣisila tusaayopɔin ni kɔbisinu. 23Gɛrishɔn zuliya maa daa tirila bɛ suɣa Yawɛ biɛhigu shee suɣili la nyaaŋa zaŋ lab’ wulinluhili polo. 24Laɛl bia Ɛliasaf n-daa nyɛ Gɛrishɔn zuliya maa dɔɣirikpɛma. 25Gɛrishɔn zuliya maa n-daa su Yawɛ chirigibu shee suɣili maa puuni mini di nyaaŋa binshɛŋa bɛ ni mali pindi li tuma fukumsi. Bɛna n-daa lan su Pateesa shɛli din yili di dunol’ ni 26mini Pateesa shɛŋa din yili dundɔŋ ni zaŋ tabili pateesa shɛli din daa yili dundɔŋ ni dunol’ ni n-liri Yawɛ biɛhigu shee suɣili mini sara maligu bimbin’ la ni di mihi zaŋ tabili di tuuni kam fukumsi.
27Kɔhat daŋ niriba n-daa nyɛ Amiram yiŋnima mini Izar yiŋnima ni Hiburɔn yiŋnima ni Uziɛl yiŋnima; Kɔhat daŋ niriba n-daa bala. 28Bɛ dɔbba bɛn daa nyɛ gol’ yini zaŋ chani kalinli daa yiɣisila tusaanii ni kɔbisiyɔbu, ka bɛ daa tumdi tuma Yawɛ biɛhigu shee suɣili ni. 29Kɔhat daŋ niriba maa daa ti bɛ suɣa zalila Yawɛ chirigibu shee suɣili maa nudirigu polo, 30ka Uziɛl bia Ɛlizafan daa nyɛ Kɔhat daŋ niriba maa dɔɣirikpɛma. 31Bɛna n-daa su Alikauli Adaka la mini teebuli ni firilatamdigu ni sara maligu bimbina ni la’ shɛŋa maligumaaniba ni daa zaŋdi tumdi tuma la zaŋ tabili Pateesa la ni di tuuni kam fukumsi.
32Aduna ŋun daa nyɛ maligumaana la bia Ɛliɛza n-daa nyɛ Lɛvinim’ kpamba maa zuɣulana; ŋuna n-daa lihiri ninvuɣ’ shɛb’ bɛn su luɣ’ kasi shee la.
33Mɛrari zuliya n-daa nyɛ Mahilinim’ daŋ mini Mushinim’ daŋ. Bɛna n-daa nyɛ Mɛrari zuliya. 34Bɛ dɔbba bɛn daa nyɛ gol’ yini zaŋ chani kalinli daa yiɣisila tusaayɔbu ni kɔbisiyi. 35Mɛrari zuliya maa dɔɣirikpɛma n-daa nyɛ Abiheel bia Zuriɛl. Bɛ daa ti bɛ suɣa zalila laɣiŋgu suɣili maa nuzaa polo. 36Mɛrari zuliya maa n-daa su Yawɛ chirigibu shee suɣili maa pundi dari mini kur’ wɔɣila ni dasara ni daantalisi ni di binzahi ni di neen’ kparisi zaa zaŋ tabili di tuuni kam fukumsi. 37Bɛna n-daa lan su daantal’ shɛŋa din daa gili di dundɔŋ la zaa mini di binzahi ni di kpahi din kpara ni di mihi fukumsi.
38Bɛn mi daa yɛn ti bɛ suɣa zali Naawuni jɛmbu shee tooni wulimpuhili polo zaŋ labi laɣiŋgu suɣili maa tooni wulimpuhili polo n-daa nyɛ Musa mini Aduna ni o bidibisi. Bɛna n-daa su tuun’ shɛŋa zaa bɛ ni tumdi Naawuni jɛmbu duu tiri Izraɛlnim’ la fukumsi; ka ninvuɣ’ zino daa yi miri nimaani na, bɛ kur’ o mi. 39Bɛ ni daa kali Lɛvinim’ shɛb’ zaa bɛn nyɛ Yawɛ ni daa zali Musa mini Aduna ni bɛ kali ba kaman sokam ni o daŋ ni nyɛ shɛm la, bɛ dɔbba zaa bɛn daa nyɛ gol’ yini zaŋ chani kalinli daa yiɣisila tuhi’ pisinaayi.
Lɛvinim’ zani bidibikpamba zaani
40Di saha ka Yawɛ daa yɛli Musa, “Sabimi Izraɛlnim’ bidibikpamba zaa bɛn nyɛ gol’ yini zaŋ chani yuya, ka kali ba. 41Mani n-nyɛ Yawɛ, Zaŋmi Lɛvinim’ zaa ti ma ka chɛ Izraɛlnim’ bidibikpamba zaa, ka zaŋ Lɛvinim’ niɣi ti ma ka chɛ Izraɛlnim’ niɣi ni tuui dɔɣi naɣibihi shɛb’ zaa.” 42Dinzuɣu ka Musa daa kali Izraɛlnim’ bidibikpamba zaa kaman Yawɛ ni daa zal’ o shɛm. 43Ka bɛ daa sabi bidibikpamba bɛn nyɛ gol’ yini zaŋ chani yuya, ka bɛ kalinli daa yiɣisi tuhi’ pisinaayi ni kɔbisiyi ni pisopɔinnaata.
44Ka Yawɛ daa yɛli Musa, 45“Mani n-nyɛ Yawɛ. Zaŋm’ Lɛvinim’ zali Izraɛlnim’ bidibikpamba zaa zaani, ka zaŋ Lɛvinim’ niɣi zali Izraɛlnim’ niɣi zaani, ka Lɛvinim’ maa nyɛ n ni su shɛba. 46Izraɛlnim’ bidibikpamba kalinli ni zooi gari Lɛvinim’ kalinli kaman ninvuɣ’ kɔbisiyi ni pisopɔinnaata la zuɣu, 47di simdi ni yi bo anzinfa laɣibaligu diba anu din nyɛ Naawuni jɛmbu duu zaligu ni wuhi anzinfa laɣibaligu shɛm tariga 48n-yo bidibikpamba bɛn kalinli pani maa zuɣu Aduna min’ o bidibisi sani.” 49Ka Musa daa deei tiliginsim liɣiri maa ninvuɣ’ shɛb’ bɛn kalinli daa pani, ka nyɛ Lɛvinim’ ni yɛn tiligi shɛb’ maa sani. 50O daa deei liɣiri maa Izraɛlnim’ bidibikpamba sani anzinfa laɣibaligu tuhili ni kɔbisita ni pihiyɔbunaanu, ka di nyɛ Naawuni jɛmbu duu zaligu ni wuhi anzinfa laɣibaligu shɛm tariga la. 51Ka Musa daa zaŋ tiliginsim liɣiri maa ti Aduna min’ o bidibisi kaman Yawɛ ni daa yɛl’ o ka zal’ o shɛm.",https://www.bible.com/bible/2264/NUM.3.DBWDB
KALINLINIMA 4,"Lɛvinim’ bɛn nyɛ Kɔhat daŋ niriba tuma ni nyɛ shɛli
1Ka Yawɛ daa yɛli Musa mini Aduna: 2“Kalimiya Kɔhat daŋ niriba bɛn be Lɛvinim’ puuni bɛ ko kaman bɛ daŋ ni bɛ yaannim’ dunoya ni nyɛ shɛm, 3ka bɛ nyɛ yuun’ pihita zaŋ ti paai yuun’ pihinu, ka bɛ zaa nyɛ bɛn ni tooi tum tuma Naawuni chirigibu shee suɣili la puuni. 4Kɔhat daŋ niriba maa tuma Naawuni chirigibu shee suɣili maa puuni daa nyɛla bɛ lihiri binshɛŋa din be kasi pam la.
5“Saha shɛli yi yi ti yɛn yiɣisi chaŋ, Aduna min’ o bidibisi bɛn’ kpɛm’ suɣili maa ni nti yiligi pateesa shɛli din yiliya la n-zaŋ li pili Alikauli Adaka la. 6Di nyaaŋa ka bɛ zaŋ biŋkɔbigu gbaŋ yɛrigi pil’ li, ka zaŋ chinchin’ sabilitim yirigi pil’ li, ka zaŋ di dapuhi tu li.
7“Bɛ lan zaŋm’ chinchin’ sabilitim pili Yawɛ biɛhigu shee suɣili bɔrɔbɔro teebul’ la, ka zaŋ lahi mini tulaale zim lahi ni la’ shɛŋa ni binnyur’ shɛli bɛ ni zaŋdi maani sara la tam di zuɣu; ka zaŋ bɔrɔbɔro shɛli din simdi ni di kul be nimaani sahakam la gba pa di zuɣu. 8Di nyaaŋa ka bɛ zaŋ chinchin’ ʒee pil’ li, ka zaŋ biŋkɔbigu gbaŋ yɛrigi pil’ li, ka zaŋ di dapuhi tu li. 9Bɛ lan zaŋm’ chinchin’ sabilitim pili firilatamdigu la mini di firilanim’ ni di firiladuhirisi ni firilakpihindisi ni di tahipɔna ni di kpam ni be kpaŋman’ shɛŋa ni; 10ka zaŋ di mini di nɛma zaa pɔbi biŋkɔbigu gbaŋ ni, ka zaŋ li tam amaŋka dapuhi zuɣu.
11“Bɛ lan zaŋm’ chinchin’ sabilitim pili salima sara maligu bimbin’ la, ka yɛrigi biŋkɔbigu gbaŋ pil’ li, ka zaŋ di dapuhi tu li. 12Bɛ lan zaŋm’ la’ shɛŋa zaa bɛ ni mali tumdi tuma Luɣ’ kasi shee la n-guri chinchin’ sabilitim ni, ka zaŋ biŋkɔbigu gbaŋ pil’ li n-zaŋ li niŋ amaŋka maa ni. 13Bɛ vaam’ tampiligim sara maligu bimbini zuɣu, ka zaŋ chinchin’ bɔribɔri pil’ li; 14ka zaŋ sara maligu bimbini maa zuɣu neen’ shɛŋa din nyɛ buɣim moori binyara mini gbabɔnima ni soobuya ni taha ni sara maligu bimbini maa zuɣu nɛma zaa pa di zuɣu, ka yɛrigi biŋkɔbigu gbaŋ pil’ li, ka zaŋ di dapuhi tu li. 15Bɛ yi ti yɛn yiɣisi chaŋ, ka Aduna min’ o bidibisi la zaŋ binyara pili Luɣ’ kasi shee la mini di nɛma zaa naai, di nyaaŋa Kɔhat daŋ niriba bɛn’ kpuɣim nɛma maa ʒi, amaa bɛ miri ka bɛ shihi neen’ shɛŋa din nyɛ kasi la, bɛ yi niŋ lala, bɛ ni kpi.”
Kɔhat daŋ niriba maa ni yɛn ʒi Naawuni chirigibu shee suɣili maa neen’ shɛŋa m-bala.
16“Maligumaana Aduna bia Ɛliɛza n-yɛn su firila kpam mini tulaale zim ni sahakam sara maligu chi ni bɛ ni mali kpa’ shɛli boori bahiri niriba zuɣu ni la ni binshɛɣukam zaa din nyɛ Naawuni chirigibu shee suɣili maa dini zaŋ tabili binshɛɣukam zaa din be di puuni ni Luɣ’ kasi shee la mini di lahi fukumsi.”
17Di saha ka Yawɛ daa yɛli Musa mini Aduna, 18“Di chɛliya ka Kɔhat daŋ niriba la ti kpi Lɛvinim’ ni. 19Yi ni yɛn niŋ shɛm ka Kɔhat daŋ niriba la ti miri binshɛŋa din nyɛ kasi la, ka ku kpi m-bɔŋɔ: Aduna min’ o bidibisi la kpɛm’ ti wuhi bɛ zaa yinoyino o tuma bee o ʒili ni nyɛ shɛli, 20amaa ka di chɛ ka Kɔhat daŋ niriba maa ti kpe nti lihi binshɛŋa din nyɛ kasi maa hal biɛla gba, di yi niŋ lala, bɛ ni kpi.”
Maligumaana Gɛrishɔn zuliya tuma ni nyɛ shɛli
21Ka Yawɛ daa yɛli Musa: 22Kalim’ Gɛrishɔn gba zuliya kaman bɛ daŋ ni bɛ yaannim’ dunoya ni nyɛ shɛm. 23Kalim’ bɛn zaa nyɛ yuun’ pihita zaŋ ti paai yuun’ pihinu ka bɛ zaa nyɛ bɛn ni tooi tum tuma Naawuni chirigibu shee suɣili la puuni. 24Gɛrishɔn zuliya maa tuma nyɛla jɛmbu tuma mini ʒiʒibo. 25Bɛna n-yɛn ʒiri Naawuni jɛmbu shee pateesanim’ mini Yawɛ chirigibu shee suɣili maa ni di bimpindigu ni biŋkɔbigu gbaŋ din yɛn pa di zuɣusaa la ni Yawɛ chirigibu shee suɣili maa dunol’ ni pateesa la. 26Bɛna n-lan yɛn su dundɔŋ ni pateesanim’ mini pateesa shɛli din daa yili dundɔŋ din gili Naawuni jɛmbu shee dunoli ni sara maligu bimbin’ la ni di mihi ni neen’ shɛŋa zaa bɛ ni mali tumdi di tuma. Bɛ niŋm’ binyara maa zaa kaman di ni simdi ni bɛ niŋ li shɛm zaa. 27Gɛrishɔn zuliya maa tuma zaa yɛn nyɛla Aduna min’ o bidibisi la ni zali shɛm zaŋ chaŋ bɛ ni yɛn ʒi shɛlikam mini bɛ ni yɛn niŋ shɛlikam polo; ka a wuhi ba bɛ ni yɛn su binshɛlikam zaa ʒibu fukumsi. 28Gɛrishɔn zuliya maa tuma ni nyɛ shɛli Naawuni chirigibu shee suɣili maa ni m-bala. Maligumaana Aduna bia Itama n-yɛn gbib’ ba ka bɛ tumdi tuma.
Mɛrari daŋ niriba bɛn nyɛ Lɛvinim’ tuma ni nyɛ shɛli
29Mɛrari zuliya la mi, kalim’ ba kaman bɛ daŋ mini bɛ yaannim’ dunoya ni nyɛ shɛm. 30Kalim’ bɛn nyɛ yuun’ pihita zaŋ ti paai yuun’ pihinu, ka nyɛ bɛnkam zaa ni tooi tum tuma Naawuni chirigibu shee suɣili maa ni. 31Bɛ tuma zaa ni yɛn nyɛ shɛli Naawuni chirigibu shee suɣili maa ni nyɛla bɛ ʒiri Naawuni jɛmbu shee dasara mini di kuruwɔɣila ni daantalisi ni di binzahi 32ni dundɔŋ din gil’ la pilanim’ mini di binzahi ni kpahi ni mihi ni di nɛma zaa ni di neen’ kparisi zaa; ka a boli sokam zaa yuli n-wuhi ba bɛ ni yɛn ʒi neen’ shɛŋa. 33Mɛrari zuliya maa tuma zaa ni yɛn nyɛ shɛli m-bala. Maligumaana Aduna bia Itama n-yɛn gbib’ ba ka bɛ tumdi tuma.
34Dinzuɣu ka Musa mini Aduna ni salo maa kpamba daa kali Kɔhatinima kaman bɛ daŋ niriba mini bɛ yaannim’ dunoya ni nyɛ shɛm, 35bɛn nyɛ yuun’ pihita zaŋ ti paai yuun’ pihinu, ka nyɛ bɛn zaa ni tooi tum tuma Naawuni chirigibu shee suɣili maa ni. 36Ka bɛ daŋ niriba ni daa nyɛ shɛm kalinli daa yiɣisi ninvuɣ’ tusaayi ni kɔbisiyopɔin ni pihinu. 37Musa mini Aduna ni daa kali Kɔhat daŋ niriba bɛn zaa daa tumdi tuma Naawuni chirigibu shee suɣili maa ni kaman Yawɛ ni daa zali Musa shɛm kalinli n-daa bala.
38Ka bɛ daa kali Gɛrishɔn zuliya kaman bɛ daŋ mini bɛ yaannim’ dunoya ni daa nyɛ shɛm, 39bɛn nyɛ yuun’ pihita zaŋ ti paai yuun’ pihinu, ka nyɛ bɛn zaa ni tooi tum tuma Naawuni chirigibu shee suɣili maa ni. 40Bɛ ni daa kali ba kaman bɛ daŋ mini bɛ yaannim’ dunoya ni daa nyɛ shɛm, bɛ kalinli daa yiɣisila ninvuɣ’ tusaayi ni kɔbisiyɔbu ni pihita. 41Musa mini Aduna ni daa kali Gɛrishɔn daŋ niriba ka bɛ nyɛ bɛn zaa daa tumdi tuma Naawuni chirigibu shee suɣili maa ni kaman Yawɛ ni daa zali ba shɛm kalinli n-daa bala.
42Bɛ ni daa kali Mɛrari zuliya kaman bɛ daŋ mini bɛ yaannim’ dunoya ni daa nyɛ shɛm, 43bɛn nyɛ yuun’ pihita zaŋ ti paai yuun’ pihinu, ka nyɛ bɛn zaa ni tooi tum tuma Naawuni chirigibu shee suɣili maa ni, 44bɛ daŋ niriba maa kalinli daa yiɣisila ninvuɣ’ tusaata ni kɔbisiyi. 45Bɛmbɔŋɔ n-nyɛ Mɛrari daŋ niriba shɛb’ Musa mini Aduna ni daa kali kaman Yawɛ ni daa zali Musa shɛm.
46Bɛ ni daa kali Lɛvinim’ shɛb’ zaa bɛn nyɛ Musa mini Aduna ni Izraɛl kpamba ni daa kali kaman bɛ daŋ mini bɛ yaannim’ dunoya ni daa nyɛ shɛm, 47bɛn nyɛ yuun’ pihitata zaŋ ti paai yuun’ pihinunu, ka nyɛ bɛn zaa ni tooi tum tuma ka ʒi Naawuni chirigibu shee suɣili maa ni ʒiya. 48Bɛ ni daa kali bɛ ninvuɣ’ shɛb’ maa kalinli daa yiɣisila tusaanii ni kɔbisinu ni pihinii. 49Yawɛ ni daa zali Musa shɛm zuɣu ka o daa zali sokam o ni yɛn tum tuun’ shɛli bee o ni yɛn ʒi ʒi’ shɛli. Lala ka o daa kali ba kaman Yawɛ ni daa zali ŋun’ Musa shɛm.",https://www.bible.com/bible/2264/NUM.4.DBWDB
KALINLINIMA 5,"Ninvuɣ’ shɛb’ bɛn bi be nyam
1Ka Yawɛ daa yɛli Musa, 2“Yɛlim’ Izraɛlnim’ ni bɛ yihim’ niŋgbuŋ gbaŋ dɔr’ biɛɣu ni mali ninvuɣ’ shɛb’ mini mari ni yiri shɛb’ niŋgbuna ni ni ninvuɣ’ shɛb’ bɛn shihi kpima, ka lala chɛ ka bɛ leei bɛn bi be nyam bɛ sunsuuni. 3Yihim’ bɛn nyɛ dɔbba mini paɣiba zaa yi biɛhigu shee, ka bɛ ku ta bɛ biɛhigu shee din nyɛ n ni be bɛ sani luɣ’ shɛli maa daɣiri.” 4Ka Izraɛlnim’ daa shiri niŋ lala n-yihi ba bɛ biɛhigu maa shee. Yawɛ ni daa zali Musa shɛm maa, lala ka Izraɛlnim’ daa shiri niŋ.
Taali tumbu samli yɔbu
5 Ka Yawɛ daa yɛli Musa, 6“Yɛlim’ Izraɛlnima, doo bee paɣ’ yi bi ʒe Yawɛ yim ka tum o kpee taali, dilan’ maa leei ŋun tum alahichi. 7Di simdi ni dilan’ kahig’ o ni tum alahichi shɛli maa wuhi, ka yo o ni tum taal’ shɛli maa samli zaa, ka lan yo di pirigibu ʒiibunu yim zuɣu pahi n-zaŋ li ti o ni tum so taali maa. 8Ka o ni tum so taali maa dɔɣiri so yi kani ka o ni zaŋ taali tumbu samli maa yo o, ŋun’ zaŋm’ li ti Yawɛ, ka bɛ zaŋ li ti maligumaana m-pahi piɛla’ so bɛ ni yɛn zaŋ mali sara ŋun tum taali maa zuɣu la. 9Izraɛlnim’ pin’ shɛŋa zaa din be kasi puuni bɛ ni zaŋ pin’ shɛlikam ti maligumaana, di nyɛla o dini. 10Sokam zaa pin’ shɛŋa din be kasi nyɛla o ni su shɛli, ka so yi zaŋ binshɛli na ti ti maligumaana, di nyɛla ŋun’ maligumaana maa dini.”
Yidaampaɣ’ shɛb’ bɛn yidaannim’ zilisi ba
11Yawɛ daa yɛli Musa, 12“Yɛlim’ Izraɛlnima, Do’ so paɣ’ yi birigi, ka bi ʒe yim zaŋ chaŋ o yidan’ sani, 13ka do’ so zaŋ o dɔni, ka paɣ’ maa niŋ zina, amaa ka o yidan’ bi baŋ, ka so mi bi di li shɛhira, bɛ ni bi gbaai paɣ’ maa di niŋbu ni maa zuɣu, 14nyuli yi kpe o yidan’ maa suhu ni ka o zab’ nyuli o paɣ’ maa ni tum daɣiri tuuni maa zuɣu bee o yi zab’ nyuli n-zilisi ni o paɣ’ maa tum daɣiri tuuni maa ka o mi bi tum li; 15dindina doo maa ŋun’ zaŋm’ o paɣ’ maa tahi maligumaana sani. Di simdi ni o bo di sara maligu na paɣ’ maa zuɣu, dina n-nyɛ: chi zim kilɔgiram yini na. O di booi kpam niŋ di ni, o mi di niŋ tulaale zim niŋ di ni, dama di nyɛla zilisigu chi sara maligu, chi sara maligu shɛli din ni chɛ ka bɛ teei taali tumbu yɛla.
16“Di nyaaŋa ka maligumaana maa zaŋ paɣ’ maa mirina ti zali Yawɛ tooni; 17ka booi kom din be kasi niŋ laa ni, ka tooi taŋkpaɣu din do Naawuni jɛmbu shee tiŋgban’ ni n-zaŋ li niŋ kom maa ni. 18Ka maligumaana maa zaŋ paɣ’ maa zali Yawɛ tooni ka lɔrigi paɣ’ maa zabiri, ka zaŋ nyuli zabbu chi sara din yɛn chɛ ka bɛ teei taali tumbu yɛla maa gbibili paɣ’ maa nuhi ni. Ka maligumaana maa mi kpuɣi kɔtɔɣu din tahiri tibidarigibo na la. 19Di saha ka maligumaana maa chɛ ka paɣ’ maa po pɔri, ka maligumaana maa yɛli, “Do’ so yi bi zaŋ a dɔni, ka a mi bi tum daɣiri tuun’ shɛli a ni be a yidan’ fukumsi ni saha shɛli ŋɔ, kɔtɔɣu ŋɔ ni yɛn tahi tibidarigibo shɛl’ na din’ di niŋ a shɛli. 20Amaa a yi birigi n-chɛ ka do’ so zaŋ a dɔni, ka a ta amaŋ’ daɣiri a ni be a yidan’ fukumsi ni saha shɛli ŋɔ, 21di saha (maligumaana maa ŋun chɛ ka paɣ’ maa po tibidarigibo pɔri, ka o yɛli paɣ’ maa), Yawɛ chɛ ka a daŋ niriba yɛli noli ti a ka zaɣis’ a; ka chɛ ka a dɔɣibu soli ŋari, ka a leei paɣiŋoo. 22Pumpɔŋɔ kom din tahiri tibidarigibo ŋɔ na ni kpe a pul’ nyɔri ni n-chɛ ka a dɔɣibu soli ŋari, ka a leei paɣiŋoo.” Ka paɣ’ maa ni garigi yɛli, “Ami Ami.”
23Di nyaaŋa ka maligumaana maa sabi tibidarigibo maa yɛla niŋ litaafi ni m-paɣ’ li niŋ kɔtɔɣu maa ni 24n-chɛ ka paɣ’ maa nyu kɔtɔɣu din tahiri tibidarigibo maa na. Ka ko’ shɛli din tahiri tibidarigibo maa na ni kpe paɣ’ maa ni n-ti o biɛrim pam. 25Ka maligumaana maa deei nyuli zabbu sara chi zim maa paɣ’ maa nuu ni n-zaŋ li gahi zuɣusaa Yawɛ tooni, ka zaŋ li pa sara maligu bimbini zuɣu; 26ka tooi chi zim maa nukurigu pali kaman di ni wuhi shɛm n-zaŋ li niŋ buɣim ni sara maligu bimbini maa zuɣu, di nyaaŋa ka o chɛ ka paɣ’ maa zaŋ kom maa nyu. 27O yi chɛ ka paɣ’ maa nyu kom maa, di saha o yi nyɛla ŋun niŋ zina n-ta omaŋ’ daɣiri zaŋ chaŋ o yidan’ maa sani, ko’ shɛli din tahiri tibidarigibo maa na ni kpe paɣ’ maa ni n-ti o biɛrim pam, ka o dɔɣibu soli ŋari, ka o leei paɣiŋoo, ka lan leei o daŋ niriba noli ni di so. 28Amaa paɣ’ maa yi bi tum daɣiri tuma, ka nyɛla ŋun ka taali, dindina di ku niŋ o shɛli, o ni tooi dɔɣi bihi.
29Paɣ’ yi birigi n-tum daɣiri tuma saha shɛl’ o ni be o yidan’ sulinsi ni, ka o yidan’ maa zilis’ o 30bee zilisigu yi kpe doo suhu ni zaŋ chaŋ o paɣ’ polo zaligu m-bɔŋɔ: o ni zaŋ paɣ’ maa ti zali Yawɛ tooni, ka maligumaana karim zaligu maa yɛla zaa bahi paɣ’ maa zuɣu. 31Ka doo maa yi taali ni, amaa ka paɣ’ maa ŋun’ taali ʒi o zuɣu.",https://www.bible.com/bible/2264/NUM.5.DBWDB
KALINLINIMA 6,"Nazarinim’ zaligunima
1Ka Yawɛ daa yɛli Musa, “Yɛlim’ Izraɛlnima, 2Doo bee paɣ’ yi ti po pɔri din nyɛ Nazari pɔri ni o wolig’ omaŋ’ ti Yawɛ, 3 ŋun’ woligim’ omaŋ’ ka chɛ wain mini binnyuri kpɛma, ka di nyu bɛ ni zaŋ wain tihi komihigu mali shɛli bee binnyuri kpeen’ shɛli, o mi di nyu wain tiwala kom bee n-di di zaɣ’ maha bee di zaɣ’ kuma. 4O ni yɛn wolig’ omaŋ’ dabisa shɛŋa maa zaa puuni, o miri ka o di wain tia binshɛlikam, hal o miri ka o di di biɛlim bee di paɣiri.
5“O ni yɛn nyɛ Nazari nir’ dabisa shɛŋa ŋɔ zaa puuni, o miri ka o pini o zuɣu hal ka o ni wolig’ omaŋ’ ti Yawɛ saha shɛli maa ti gari. Di simdi ka o be kasi, ka chɛ ka o zabiri zooi wɔɣawɔɣa. 6O ni wolig’ omaŋ’ ti Yawɛ dabisa shɛŋa maa zaa puuni, o di miri kpima. 7Hal o ba bee o ma bee o biɛli bee o tizɔpaɣa yi kpi gba, ŋun’ di saɣim omaŋa; dama o ni wolig’ omaŋ’ ti Naawuni maa yɛla bela o zuɣu ni. 8Dabisa shɛŋa puuni zaa o ni wolig’ omaŋ’ maa, o nyɛla ŋun be kasi Yawɛ sani.
9“Ka so yi do m-baɣ’ o ka ti kpi n-libig’ o, ka di chɛ ka o zuɣu din nyɛ o ni zaŋ shɛli ti Naawuni maa bi lan be kasi, dindina ŋun’ pinim’ o zuɣu maa o ni ti yɛn yi daɣiri ni dahin’ shɛli. O pinim’ li daba ayopɔin dali. 10O bom’ ŋman’ ʒiɛh’ ayi bee yiŋ’ ŋman’ bih’ ayi na nti ti maligumaana Naawuni chirigibu shee suɣili dunol’ ni daba anii dali, 11ka maligumaana maa ti zaŋ ŋman’ yino mali sara alahichi zuɣu, ka zaŋ ŋun’ la mi mali sara shɛli bɛ ni zaŋdi nyɔri buɣim la, o ni shihi kpima n-tum alahichi shɛl’ la zuɣu. Ka o lan mal’ o zuɣu maa ka di be kasi dindali maa, 12ka wolig’ omaŋ’ ti Yawɛ o ni yɛn nyɛ Nazari nir’ dabisa shɛŋa puuni maa zaa, ka bo yuun’ yini piɛlaa na ti mali sara taali tumbu zuɣu; o ni daa pun niŋ shɛl’ la din kpalim la yoli, dama daɣiri ta o ni daa pun mal’ o zuɣu shɛli ka di be kasi la.
13 “Nazari nir’ zaligu m-bɔŋɔ: saha shɛl’ o ni zaŋ wolig’ omaŋ’ maa tariga yi ti paai, bɛn’ zaŋm’ o na ti zali Naawuni chirigibu shee suɣili dunol’ ni, 14ka o zaŋ o pini ti Yawɛ. O bom’ yuun’ yini piɛlaa ŋun ka galimi, ka bɛ zaŋ o mali sara shɛli bɛ ni zaŋdi nyɔri buɣim la, ka bo yuun’ yini piɛnyaŋ ŋun ka galimi, ka bɛ zaŋ o mali sara alahichi zuɣu, ka o lan bo piɛlaa ŋun ka galimi, ka bɛ zaŋ o mali suhudoo sara. 15O lan bom’ bɔrɔbɔro din ka dabindi piɛɣu pali mini bɛ ni zaŋ kpam ŋmiri zim viɛlli shɛli maha ni karikaasi din ka dabindi, ka nyɛ bɛ ni niŋ kpam pa shɛli zuɣu ni chi sara, ni binnyura sara.
16“Ka maligumaana zaŋ li ti Yawɛ, ka mali Nazari nir’ maa daalahichi sara mini bɛ ni zaŋdi sara shɛli nyɔri buɣim la. 17Ka zaŋ piɛlaa la mini bɔrɔbɔro din ka dabindi piɛɣu pal’ la m-mali biɛrisuŋ sara Yawɛ sani; ka maligumaana maa lan mali chi sara mini binnyura sara din pahi la. 18Di nyaaŋa ka Nazari nir’ maa pini o zuɣu din nyɛ o ni zaŋ shɛli ti Naawuni maa Naawuni chirigibu shee suɣili dunol’ ni, ka zaŋ o zuɣu din nyɛ o ni zaŋ shɛli ti Naawuni maa zabiri maa niŋ biɛrisuŋ sara maligu la buɣim ni.
19“Bɛ yi duɣi nimdi maa, Maligumaana ŋun’ yihim’ piɛ’ bɔɣu, ka pii maha din ka dabindi la zaɣ’ yini piɛɣu ni, ka pii karikaasi din ka dabindi la zaɣ’ yini n-zaŋ li niŋ Nazari nir’ maa nuhi ni o ni zaŋ o zuɣu shɛli ti Naawuni maa zabiri pinibu nyaaŋa. 20Di saha ka maligumaana maa zaŋ li gahi zuɣusaa, di nyɛla sara maligu shɛli bɛ ni mali gahiri zuɣusaa Yawɛ tooni. Lala bina maa nyɛla din be kasi ka nyɛ maligumaana dihili m-pahi piɛ’ nyɔɣu shɛli bɛ ni zaŋ gahi zuɣusaa la mini gbalipaɣ’ shɛli bɛ ni zaŋ mali maligu la. Di nyaaŋa Nazari nir’ maa ni tooi nyu wain.
21“Nazari nir’ ŋun po pɔri zaligu m-bɔŋɔ. Nazari nir’ ni yɛn zaŋ sara shɛli ti Yawɛ simdi ka di dolila o pɔri ni nyɛ shɛm, ka di be di ko ka chɛ o ni ni tooi nyaŋ shɛli ka di dol’ o ni wolig’ omaŋ’ ti Naawuni la zaligu ni wuhi shɛm.”
Maligumaaniba niŋ alibarika niŋ niriba ni
22Ka Yawɛ daa yɛli Musa, 23“Yɛlim’ Aduna min’ o bidibisi, ŋ-ŋɔ ka yi yɛn suhiri alibarika niŋdi Izraɛlnim’ ni: yɛlimiya ba,
24‘Yawɛ niŋm’ alibarika
niŋ yi ni ka gbib’ ya;
25Yawɛ zaŋm’ o nina lihi ya,
ka niŋ ya nirilim.
26Yawɛ neem’ o nina lihi ya
ka tin ya suhudoo.’
27“Lala ka bɛ ni zaŋ n yuli suhi alibarika niŋ Izraɛlnim’ ni, ka n niŋ alibarika niŋ bɛ ni.”",https://www.bible.com/bible/2264/NUM.6.DBWDB
KALINLINIMA 7,"Izraɛl zuɣulaannim’ mali sara
1Musa ni daa ti Yawɛ jɛmbu suɣili la naai dahin’ shɛli, o daa boola kpam bahi di zuɣu m-mali di mini binshɛɣukam din be di ni zaa ka di be kasi, ka lan booi kpam bahi sara maligu bimbini mini di nɛma zaa zuɣu m-mali di gba ka di be kasi. 2Ka Izraɛl zuɣulaannim’ bɛn nyɛ bɛ yaannim’ dunoya ni dɔɣirikpamba mini bɛ ni daa kali zuliya shɛb’ la zuɣulaannim’ daa mali sara. 3Bɛ daa zaŋla Tɔrokɔnima ayɔbu mini naɣilahi pinaayi din daa nyɛ bɛ sara na nti sɔŋ Yawɛ tooni. Zuɣulaannim’ ayi kam daa laɣim sula tɔroko’ yini, ka bɛ ninvuɣ’ yino kam su naɣila’ yino. Ka bɛ daa zaŋ ba mali sara Yawɛ jɛmbu suɣili tooni. 4Di saha ka Yawɛ daa yɛli Musa, 5“Deem’ pina maa bɛ sani n-zaŋ ba ti Lɛvinima kaman sokam tuma ni nyɛ shɛm, ka bɛ zaŋ ba tum suɣili maa ni tuma.” 6Dinzuɣu ka Musa daa deei tɔrokɔnim’ maa mini naɣilahi maa n-zaŋ ba ti Lɛvinim’ maa. 7O daa zaŋla tɔrokɔnim’ ayi mini naɣilah’ anahi ti Gɛrishɔn bihi kaman bɛ tuma ni nyɛ shɛm; 8ka daa zaŋ tɔrokɔnim’ anahi mini naɣilah’ anii ti Mɛrari bihi kaman bɛ tuma ni nyɛ shɛm, ka maligumaana Aduna bia Itama nyɛ bɛ tuma zuɣulana. 9Amaa bɛ daa bi ti Kɔhat bihi la shɛli, dama bɛna n-daa su ni bɛ zaŋ neen’ shɛŋa din be kasi la buɣi bɛ bɔɣusapima zuɣu.
10Ka zuɣulaannim’ maa daa lan zaŋ bɛ pina ka sara maligu bimbini gbinna bɛ ni daa zaŋ sara maligu bimbini maa ti Naawuni ka booi kpam bahi di zuɣu saha shɛl’ la. 11Ka Yawɛ daa yɛli Musa, “Zuɣulaan’ yino kam zaŋm’ o pina na ti malimi sara dahin yini kam, sara maligu bimbini maa zaŋ ti Naawuni la zuɣu.”
12Aminadab ŋun daa nyɛ Juda zuliya ni nir’ la bia Nashɔn n-daa zaŋ o sara na ti mali dabisili din daŋ tooni dali. 13O sara daa nyɛla anzinfa parante yini din tibisim nyɛ kilɔgiram yini ni pirigili mini anzinfa tahili zaɣ’ yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Ka bɛ daa zaŋ kpam ŋmiri zim viɛlli m-pali bina ayi maa ni bɛ zaŋ mali chi sara. 14O daa lan bo salima laa din tibisim nyɛ giram kɔbiga ni pia, ka tulaale zim pal’ li. 15O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 16O daa lan bo bula’ yino so bɛ ni daa zaŋdi maani alahichi sanyoo sara la 17ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu shɛb’ bɛ ni daa zaŋdi maani biɛrisuŋ sara la. Aminadab bia Nashɔn sara n-daa bala.
18Dabisili din pah’ ayi dali, Zua bia Nɛtanɛl ŋun daa nyɛ Isaka zuliya zuɣulan’ la n-daa mali sara. 19O ni daa zaŋ shɛli mal’ o sara maa daa nyɛla anzinfa parante yini din tibisim nyɛ kilɔgiram yini ni biɛla mini anzinfa tahi’ yini din tibisim nyɛ giram kɔbisinii, kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ zaŋ mali chi sara daa palila bina ayi maa. 20O daa lan bo salima laa din tibisim nyɛ giram kɔbiga ni pia, ka tulaale zim pal’ li. 21O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 22O daa lan bo bula’ yino so bɛ ni daa zaŋdi maani alahichi sanyoo sara la 23ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu m-mali biɛrisuŋ sara. Zua bia Nɛtanɛl sara n-daa bala.
24Dabisili din pah’ ata dali, Hɛlɔn bia Ɛliab ŋun daa nyɛ Zɛbulɔn zuliya zuɣulan’ la n-daa mali sara. 25O sara daa nyɛla anzinfa parante yini din tibisim nyɛ kilɔgiram yini ni biɛla mini anzinfa tahi’ yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ zaŋ mali chi sara daa palila bina ayi maa. 26O daa lan bo salima laa din tibisim nyɛ giram kɔbiga ni pia, ka tulaale zim pal’ li. 27O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 28O daa lan bo bula’ yino so bɛ ni zaŋdi maani alahichi sanyoo sara la 29ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu m-mali suhudoo sara. Hɛlɔn bia Ɛliab sara n-daa bala.
30Dabisili din pah’ anahi dali, Shɛdiu bia Ɛlizu ŋun daa nyɛ Rubin zuliya zuɣulan’ la n-daa mali sara. 31O sara daa nyɛla anzinfa parante yini din tibisim nyɛ kilɔgiram yini ni biɛla ni anzinfa tahi yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ zaŋ mali chi sara daa palila bina ayi maa. 32O daa lan bo salima laa din tibisim nyɛ giram kɔbiga ni pia, ka tulaale zim pal’ li. 33O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 34O daa lan bo bula’ yino so bɛ ni zaŋdi maani alahichi sanyoo sara la 35ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu shɛb’ bɛ ni zaŋdi maani biɛrisuŋ sara la. Shɛdiu bia Ɛlizu sara n-daa bala.
36Dabisili din pah’ anu dali, Zurishadai bia Shɛlumiɛl ŋun daa nyɛ Simiɔn zuliya zuɣulan’ la n-daa mali sara. 37O sara daa nyɛla anzinfa parante yini din tibisim nyɛ kilɔgiram yini ni biɛla ni anzinfa tahi’ yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ zaŋ mali chi sara daa palila bina ayi maa. 38O daa lan bo salima laa din tibisim nyɛ giram kɔbiga ni pia, ka tulaale zim pal’ li. 39O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 40O daa lan bo bula’ yino so bɛ ni zaŋdi maani alahichi sanyoo sara la 41ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu shɛb’ bɛ ni zaŋdi maani biɛrisuŋ sara la. Zurishadai bia Shɛlumiɛl sara n-daa bala.
42Dabisili din pah’ ayɔbu dali, Diuɛl bia Ɛliasaf ŋun daa nyɛ Gaad zuliya zuɣulan’ la n-daa mali sara. 43O sara daa nyɛla anzinfa parante yini din tibisim nyɛ kilɔgiram yini ni biɛla ni anzinfa tahi’ yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ zaŋ mali chi sara daa palila bina ayi maa. 44O daa lan bo salima laa din tibisim nyɛ giram kɔbiga ni pia, ka tulaale zim pal’ li. 45O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 46O daa lan bo bula’ yino so bɛ ni zaŋdi maani alahichi sanyoo sara la 47ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu shɛb’ bɛ ni zaŋdi maani biɛrisuŋ sara. Diuɛl bia Ɛliasaf sara n-daa bala.
48Dabisili din pah’ ayopɔin dali, Ammihud bia Ɛlishama ŋun daa nyɛ Ifriim zuliya zuɣulan’ la n-daa mali sara. 49O sara daa nyɛla anzinfa parante yini din tibisim nyɛ kilɔgiram yini ni biɛla ni anzinfa tahi’ yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ zaŋ mali chi sara daa palila bina ayi maa. 50O daa lan bo salima laa din tibisim nyɛ giram kɔbiga ni pia, ka tulaale zim pal’ li. 51O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 52O daa lan bo bula’ yino so bɛ ni zaŋdi maani alahichi sanyoo sara la 53ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu shɛb’ bɛ ni zaŋdi maani biɛrisuŋ sara la. Ammihud bia Ɛlishama sara n-daa bala.
54Dabisili din pah’ anii dali Pɛdazu bia Gamaliɛl ŋun daa nyɛ Manaasa zuliya zuɣulan’ la n-daa mali sara. 55O sara daa nyɛla anzinfa parante yini din tibisim nyɛ kilɔgiram yini ni biɛla ni anzinfa tahi’ yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ zaŋ mali chi sara daa palila bina ayi maa. 56O daa lan bo salima laa din tibisim nyɛ giram kɔbiga ni pia, ka tulaale zim pal’ li. 57O daa lan bo naɣilabil’ yino mini piɛla’ yino ni yuun’ yini piɛlabil’ yino mali bɛ ni zaŋdi sara shɛli nyɔri buɣim la. 58O daa lan bo bula’ yino so bɛ ni zaŋdi maani alahichi sanyoo sara la 59ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu shɛb’ bɛ ni zaŋdi maani biɛrisuŋ sara la. Pɛdazu bia Gamaliɛl sara n-daa bala.
60Dabisili din pah’ awɛi dali, Gidiɔni bia Abidan ŋun daa nyɛ Bɛnjamin zuliya zuɣulan’ la n-daa mali sara. 61O sara daa nyɛla anzinfa parante yini din tibisim nyɛ kilɔgiram yini ni biɛla ni anzinfa tahi’ yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ zaŋ mali chi sara daa palila bina ayi maa. 62O daa lan bo salima laa din tibisim nyɛ giram kɔbiga ni pia, ka tulaale zim pal’ li. 63O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 64O daa lan bo bula’ yino so bɛ ni zaŋdi maani alahichi sanyoo sara la 65ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu shɛb’ bɛ ni zaŋdi maani biɛrisuŋ sara la. Gidiɔni bia Abidan sara n-daa bala.
66Dabisili din pahi pia dali, Ammishadai bia Ahiɛza ŋun daa nyɛ Dan zuliya zuɣulan’ la n-daa mali sara. 67O sara daa nyɛla anzinfa parante yini din tibisim nyɛ kilɔgiram yini ni biɛla ni anzinfa tahi’ yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ zaŋ mali chi sara daa palila bina ayi maa. 68O daa lan bo salima laa din tibisim nyɛ giram kɔbiga ni pia, ka tulaale zim pal’ li. 69O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 70O daa lan bo bula’ yino so bɛ ni zaŋdi maani alahichi sanyoo sara la 71ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu shɛb’ bɛ ni zaŋdi maani biɛrisuŋ sara la. Ammishadai bia Ahiɛza sara n-daa bala.
72Dabisili din pahi piniyini dali, Okiran bia Pagiɛl ŋun daa nyɛ Asha zuliya zuɣulan’ la n-daa mali sara. 73O sara daa nyɛla anzinfa parante yini din tibisim nyɛ kilɔgiram yini ni biɛla ni anzinfa tahi’ yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ mali chi sara daa palila bina ayi maa. 74O daa lan bo salima laa din tibisim nyɛ giram kɔbiga ni pia, ka tulaale zim pal’ li. 75O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 76O daa lan bo bula’ yino so bɛ ni zaŋdi maani alahichi sanyoo sara la 77ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu shɛb’ bɛ ni zaŋdi maani biɛrisuŋ sara la. Okiran bia Pagiɛl sara n-daa bala.
78Dabisili din pahi pinaayi dali, Inan bia Ahira ŋun daa nyɛ Naftali zuliya zuɣulan’ la n-daa mali sara. 79O sara daa nyɛla anzinfa parante yini din tibisim nyɛ kilɔgiram yini ni biɛla ni anzinfa tahi’ yini din tibisim nyɛ giram kɔbisinii kaman Naawuni jɛmbu duu liɣiri tibisim zahimbu ni nyɛ shɛm. Bɛ ni daa niŋ kpam ŋmiri zim viɛl’ shɛli ni bɛ zaŋ mali chi sara daa palila bina ayi maa. 80O daa lan bo salima laa din tibisim nyɛ giram kɔbiga ni pia, ka tulaale zim pal’ li. 81O daa lan bo naɣilabil’ yino mini piɛla’ yino ni yuun’ yini piɛlabil’ yino mali sara shɛli bɛ ni zaŋdi nyɔri buɣim la. 82O daa lan bo bula’ yino so bɛ ni zaŋdi maani alahichi sanyoo sara la 83ni naɣilah’ ayi mini piɛlah’ anu ni bulah’ anu ni yuun’ yini piɛlabih’ anu shɛb’ bɛ ni zaŋdi maani biɛrisuŋ sara la. Inan bia Ahira sara n-daa bala.
84Bɛ ni daa booi kpam bahi sara maligu bimbini maa zuɣu ka zaŋ li ti Naawuni saha shɛli, ka Izraɛl zuɣulaannim’ zaŋ binshɛŋa mali sara maa n-daa nyɛ; anzinfa parantɛnim’ pinaayi mini anzinfa taha pinaayi ni salima lahi pinaayi. 85Anzinfa parante yini kam tibisim daa nyɛla kilɔgiram yini ni biɛla, ka tahi’ yini kam tibisim daa nyɛ giram kɔbisinii. Ka anzinfa binyara maa zaa tibisim daa nyɛla kilɔgiram pisinaayopɔin ni biɛla kaman Naawuni jɛmbu duu liɣiri tibisim zahimbu ni nyɛ shɛm. 86Ka tulaale zim ni daa pali salima lahi pinaayi shɛŋa la zaɣ’ yini kam tibisim nyɛ giram kɔbiga ni pia kaman Naawuni jɛmbu duu liɣiri tibisim zahimbu ni nyɛ shɛm. Ka salima lahi maa zaa tibisim nyɛ kaman kilɔgiram yini ni giram pihitanaayi. 87Biŋkɔb’ shɛb’ zaa bɛ ni daa zaŋ mali sara shɛli bɛ ni zaŋdi nyɔri buɣim la daa nyɛla naɣilahi pinaayi mini piɛlahi pinaayi ni yuun’ yini piɛlabihi pinaayi m-pahi bɛ chi sara zuɣu ni bulahi pinaayi shɛb’ bɛ ni daa zaŋdi maani alahichi sanyoo sara la. 88Biŋkɔb’ shɛb’ zaa bɛ ni daa zaŋ mali suhudoo sara la daa nyɛla naɣilahi pisinaanahi mini piɛlahi pihiyɔbu ni bulahi pihiyɔbu ni yuun’ yini piɛlabihi pihiyɔbu. Bɛ ni daa booi kpam bahi sara maligu bimbini maa zuɣu ka zaŋ li ti Naawuni maa nyaaŋa, ka bɛ daa maan di sara shɛli m-bala.
89Saha shɛli Musa ni daa kpe Yawɛ chirigibu shee suɣili maa ni ni o mini Yawɛ ti tɔɣisi yɛtɔɣa la, ka o daa wum kukol’ shɛli Alikauli Adaka yɔrigu la zuɣusaa chɛrubinim’ ayi la sunsuuni ka di tɔɣisir’ o yɛtɔɣa.",https://www.bible.com/bible/2264/NUM.7.DBWDB
KALINLINIMA 8,"Firilanim’ zalibu
1 Ka Yawɛ daa yɛli Musa, 2“Yɛlim’ Aduna, ‘A yi ti zaŋ firilanim’ ayopɔin la zali, nyin’ chɛ ka di ne firilatamdigu la tooni.’ ” 3Ka Aduna daa niŋ lala. O daa zaŋ firilanim’ maa zali ni di ne firilatamdigu maa tooni kaman Yawɛ ni daa zali Musa shɛm maa. 4Bɛ ni daa mali firilatamdigu maa shɛm m-bɔŋɔ. Bɛ daa zaŋla matarika ŋmɛnŋme salima n-zaŋ mal’ li; di gbinni zaŋ ti paai di zuɣusaa tipuma kɔtomsi la, matarika ka bɛ daa zaŋ ŋmɛnŋme m-mal’ li. Yawɛ ni daa wuhi Musa ni o mali firilatamdigu maa shɛm, lala ka o daa mal’ li.
Bɛ mali Lɛvinim’ kasi ka zaŋ ba ti Naawuni
5Ka Yawɛ daa lan yɛli Musa, 6“Piim’ Lɛvinim’ Izraɛlnim’ puuni m-mali ba kasi. 7A ni yɛn niŋ ba shɛm mali ba kasi m-bɔŋɔ: Niŋm’ ko’ shɛli din yihiri nir’ daɣiri ni la mihi ba, ka chɛ ka bɛ zaŋ piliŋ pini bɛ niŋgbuna ni kɔbiri zaa, ka paɣi bɛ situra m-mali bɛmaŋ’ kasi. 8Di nyaaŋa, ka a chɛ ka bɛ bo naɣilabila mini sara maligu zim viɛlli shɛli bɛ ni niŋ kpam ŋmiri, ka a mi bo naɣilabil’ so bɛ ni zaŋdi maani alahichi sanyoo sara la. 9Ka a zaŋ Lɛvinim’ maa na ti zali laɣiŋgu suɣili la tooni, ka laɣim Izraɛlnim’ zaa na. 10A yi zaŋ Lɛvinim’ maa na ti zali Yawɛ tooni, Izraɛlnim’ bɛn’ zaŋm’ bɛ nuhi pa Lɛvinim’ maa zuɣu. 11Ka Aduna zaŋ Lɛvinim’ maa zali Yawɛ tooni kaman Izraɛlnim’ ni zaŋ sara shɛli gahi zuɣusaa, ka di chɛ ka bɛ tooi tum Yawɛ tuma. 12Ka Lɛvinim’ maa zaŋ bɛ nuhi pa naɣilahi maa zuɣuri ni, ka yi zaŋ zaɣ’ yino mali sara alahichi zuɣu, ka zaŋ ŋun’ la mi mali bɛ ni zaŋdi sara shɛli nyɔri buɣim la ti Yawɛ Lɛvinim’ maa daalahichi zuɣu.
13“Di saha ka a chɛ ka Lɛvinim’ maa zani Aduna min’ o bidibisi la tooni, ka a zaŋ ba ti Yawɛ kaman sara shɛli bɛ ni zaŋ gahi zuɣusaa la. 14Lala ka a yɛn niŋ woligi Lɛvinim’ maa Izraɛlnim’ ni, ka Lɛvinim’ maa nyɛ n ni su shɛba. 15A yi mali Lɛvinim’ maa kasi, ka zaŋ ba kaman sara shɛli bɛ ni zaŋ gahi zuɣusaa la, di nyaaŋa bɛ ni tooi kpe laɣiŋgu suɣili maa ni ti tum tuma. 16Dama bɛ yihi ba la Izraɛlnim’ puuni n-zaŋ ba ti ma zaa ka n deei ba leei n ni su shɛba, ka chɛ Izraɛlnim’ bidibikpamba. 17 Dama Izraɛlnim’ ni tuui dɔɣi bi’ shɛb’ zaa zaŋ tabili biŋkɔbiri tuuli bihi nyɛla n ni su shɛba. N ni daa ku bikpamba zaa Ijipti tiŋgbɔŋ ni dahin shɛl’ la, ka n daa mali ba kasi ti mmaŋa. 18Amaa n zaŋla Lɛvinim’ maa ka chɛ Izraɛlnim’ bikpamba zaa. 19Din pahi nyɛla n zaŋ Lɛvinim’ maa mi kaman pin’ shɛli din yi Izraɛlnim’ sanna n-ti Aduna min’ o bidibisi la ni bɛ tumdi tuma Yawɛ chirigibu shee suɣili maa ni tiri Izraɛlnima, ka maani sara tiri ba, ka lala chɛ ka Izraɛlnim’ maa yi ti kana ti miri Yawɛ biɛhigu shee suɣili la, ka alɔbo shɛli ku lu bɛ zuɣu.”
20Ka Musa mini Aduna ni Izraɛlnim’ zaa daa niŋ Lɛvinim’ maa kaman di ni wuhi shɛm. Izraɛlnim’ maa daa niŋ Lɛvinim’ maa mi kaman Yawɛ ni daa zali Musa ni o niŋ shɛlikam zaa zaŋ chaŋ Lɛvinim’ maa polo la. 21Ka Lɛvinim’ maa daa mali bɛmaŋ’ yi alahichi ni, ka paɣi bɛ binyɛra, ka Aduna daa zaŋ ba kaman sara shɛli bɛ ni zaŋdi gahiri zuɣusaa la zali Yawɛ tooni, ka mali sara ti ba bɛ daalahichi zuɣu m-mali ba kasi. 22Dimbɔŋɔ nyaaŋa ka Lɛvinim’ maa daa kpe Yawɛ chirigibu shee suɣili maa ni nti sɔŋ Aduna min’ o bidibisi maa n-tum tuma. Yawɛ ni daa zali Musa shɛm zaŋ chaŋ Lɛvinim’ maa polo, lala ka bɛ daa shiri niŋ ba.
23Ka Yawɛ daa lan yɛli Musa, 24“Lɛvinim’ tuma soli ni nyɛ shɛm m-bɔŋɔ: Bɛn nyɛ yuun’ pisinaanu zaŋ chana ni tooi piligi laɣiŋgu suɣili maa ni tuma tumbu. 25Ka bɛ yi ti paai yuun’ pihinu, bɛn’ chɛli di tuma maa tumbu. 26Bɛ sɔŋmi bɛ mabihi Yawɛ chirigibu shee suɣili maa puuni ka bɛ tumdi bɛ tuma, amaa ka lee di lan zaŋ bɛ nyɔɣu yo di tuun’ shɛli. Lala ka a yɛn niŋ Lɛvinim’ maa n-wuhi ba bɛ tuma.”",https://www.bible.com/bible/2264/NUM.8.DBWDB
KALINLINIMA 9,"Yaɣigari chuɣu din pahi buyi puhibu
1 Ka Yawɛ daa tɔɣisi Musa yɛtɔɣa Sinai mɔɣu ni bɛ ni daa yi Ijipti tiŋgbɔŋ ni na la nyaaŋa yuma ayi puuni gol’ so ŋun daŋ tooni la ni n-yɛli, 2“Chɛ ka Izraɛlnim’ puhi Yaɣigari chuɣu di puhibu saha. 3Gol’ ŋɔ biɛɣ’ pinaanahi dali zaawuni doliya di kaya ni di zaligunim’ zaa soli m-puhi li di puhibu saha.” 4Di saha ka Musa daa yɛli Izraɛlnim’ ni bɛ puhim’ Yaɣigari chuɣu maa. 5Ka bɛ daa puhi Yaɣigari chuɣu maa gol’ so ŋun daŋ tooni biɛɣ’ pinaanahi dali zaawuni Sinai mɔɣu maa ni. Yawɛ ni daa kul zali Musa shɛlikam zaa, lala ka Izraɛlnim’ daa shiri niŋ.
6Amaa bɛ ni shɛb’ daa shihila kpima, ka leei bɛn bi be kasi, ka di zuɣu chɛ ka bɛ ku tooi puhi Yaɣigari chuɣu maa dindali maa. Bɛna n-daa ka Musa mini Aduna sanna dindali maa 7nti yɛli Musa, “Ti shihila kpima ka leei bɛn bi be kasi, ka bɔzuɣu ka tinim’ ku tooi pahi Izraɛlnim’ zuɣu n-zaŋ Yawɛ pini na ti ti o di tibu saha?”
8Ka Musa daa yɛli ba, “Guhimiya ka m-bɔhi Yawɛ wum o ni yɛn yɛli shɛm zaŋ chaŋ yi polo.”
9Ka Yawɛ lan yɛli Musa, 10“Yɛlim’ Izraɛlnima ni bɛ ni so bee bɛ dɔɣiriba yi shihi kpima ka leei bɛn bi be kasi bee bɛ yi gomi chaŋ katiŋa, bɛ ni tooi puhi Yawɛ Yaɣigari chuɣu maa. 11Bɛ puhim’ chuɣu maa ka di di bindirigu mini bɔrɔbɔro din ka dabindi ni vari din to gol’ so ŋun pah’ ayi biɛɣ’ pinaanahi dali. 12 Bɛ di chɛ ka di shɛli kpalim ka biɛɣu neei paai li bee ŋ-ŋma di kɔbili. Bɛ doli Yaɣigari chuɣu maa zaligu puhi li. 13Amaa ninvuɣ’ so ŋun be kasi, ka bi go ka mi bi puhi Yaɣigari chuɣu maa, bɛn’ yihim’ dilan’ n niriba ni, o ni bi mali Yawɛ sara maa di saha la zuɣu, ka o daalahichi kpalim’ o zuɣu. 14Ka sana yi be yi ni, ka bɔri ni o puhi Yawɛ Yaɣigari chuɣu maa, ŋun’ doli Yaɣigari chuɣu maa kaya mini di zaligu soli puhi li. Yinim’ tiŋbihi mini saamba bɛn be yi ni zaa doliya zaligu yini.”
Sagbani din be kaman buɣim
(Yibu 40.34-38)
15Bɛ ni daa sa Yawɛ jɛmbu shee suɣili maa dahin’ shɛli, ka sagbani daa sirigina ti pili Yawɛ biɛhigu shee suɣili din nyɛ alikauli suɣili maa. Sagbani maa daa bela Yawɛ jɛmbu shee maa zuɣusaa m-be kaman buɣim la yuŋ zaŋ hal ni asiba. 16Lala ka di daa kul be, sagbani maa daa kul pil’ li mi wuntaŋ’ ni, ka be kaman buɣim la yuŋ. 17Sagbani maa daa yi ti vuui suɣili maa zuɣusaa, di nyaaŋa Izraɛlnim’ yiɣisirimi gbaai chandi; ka sagbani maa daa yi ti kpalim zani luɣ’ shɛli, nimaani ka Izraɛlnim’ maa tiri bɛ suɣa doona. 18Yawɛ zaligu ka Izraɛlnim’ maa daa doli yiɣisira, ka lan doli Yawɛ zaligu n-tiri bɛ suɣa doona. Sagbani maa daa yi kul kpalim ʒe Yawɛ biɛhigu shee suɣili maa zuɣusaa, bɛ mi kpalindimi doya. 19Hal sagbani maa daa yi kpalim ʒe Yawɛ biɛhigu shee suɣili maa zuɣusaa dabisi’ gbaliŋ gba, Izraɛlnim’ maa kul dolila Yawɛ zaligu maa ka ku yiɣisi chaŋ. 20Shɛlini, sagbani maa daa yi zaani Yawɛ jɛmbu shee maa zuɣusaa la dabisa biɛla, ka bɛ daa doli Yawɛ zaligu ni wuhi shɛm kpalim doya, di nyaaŋa ka bɛ ti lan doli Yawɛ zaligu maa ni wuhi shɛm yiɣisi chaŋ. 21Shɛlini, sagbani maa daa mi n-kpalim zani zaawuni hal ni asiba, ka sagbani maa daa yi ti vuui asiba saha shɛli, bɛ gba yiɣisirimi gbaai chandi bee di daa yi kpalim ʒiɛya wuntan’ yini bee yuŋ yini, di yi ti kul vuui, bɛ gba yiɣisirimi gbaai chandi. 22Sagbani maa daa yi kpalim ʒiɛya daba ayi bee goli bee di daa yi kpalim ʒe Naawuni biɛhigu shee maa zuɣusaa yuui, Izraɛlnim’ maa kul kpalindimi doya ka bi chana; amaa di daa yi ti vuui saha shɛli, bɛ gba yiɣisirimi gbaai chandi. 23Yawɛ zaligu ka bɛ daa doli ka tiri bɛ suɣa doona, ka lan doli Yawɛ zaligu yiɣisiri chana. Bɛ daa dolila Yawɛ ni chɛ ka Musa zali ba zaligu shɛli n-tumdi Yawɛ ni wuhi ba shɛm.",https://www.bible.com/bible/2264/NUM.9.DBWDB
KALINLINIMA 10,"Anzinfa kikahi
1Ka Yawɛ daa yɛli Musa, “Zaŋm’ anzinfa mali kikah’ ayi. 2Chɛ ka bɛ zaŋ matarika ŋ-ŋmɛnŋme li mal’ li; ka yi mal’ li piɛbiri laɣindi niriba, ka mal’ li piɛbiri ka bɛ yiɣisira chana. 3Bɛ yi ti piɛbi kikah’ ayi maa saha shɛli, niriba maa zaa bɛn’ laɣimm’ a sanna Yawɛ chirigibu shee suɣili maa dunol’ ni. 4Amaa bɛ yi ti piɛbi zaɣ’ yini kɔŋko, di saha zuɣulaannim’ bɛn nyɛ Izraɛlnim’ dɔɣirikpamba la bɛn’ laɣimm’ a sanna. 5A yi ti chɛ ka bɛ piɛbi kika’ biɛɣu, bɛn suɣa be wulimpuhili polo la bɛn’ yiɣisim’ gbaai chandi. 6Ka a yi ti lan chɛ ka bɛ piɛbi kika’ biɛɣu pahi buyi, bɛn suɣa be nudirigu polo la bɛn’ yiɣisim’ gbaai chandi. Bɛ yi ti yɛn yiɣisi chaŋ saha shɛlikam, bɛn’ piɛbimi kika’ biɛɣu maa. 7Amaa saha shɛli niriba maa yi ti yɛn laɣimmi, yin’ piɛbimi kikaa maa, amaa ka di piɛb’ li kika’ biɛɣu piɛbbu. 8Maligumaana Aduna bidibisi mi n-yɛn piɛbiri kikahi maa.
“Kikahi maa n-yɛn nyɛ yi kali soli bini yi ʒiɛmani kam ni. 9Saha shɛli yi yi ti lo tɔbu yi tiŋgbɔŋ ŋɔ ni ni yi tuhi yi dimnim’ bɛn muɣisiri ya, di saha yin’ piɛbimiya kika’ biɛɣu, ka lala chɛ ka Yawɛ ŋun nyɛ yi Naawuni ŋɔ teei yi yɛla, ka tiligi ya yi dimnim’ maa nuu ni. 10Yi suhupiɛlli dabisa dali mini yi churi puhibu ni ni yi goya piligu ni, piɛbimiya kikahi maa bahi yi sara shɛŋa yi ni zaŋdi nyɔri buɣim la mini yi biɛrisuŋ sara zuɣu; dina n-yɛn chɛ ka Yawɛ ŋun nyɛ yi Naawuni ŋɔ teei yi yɛla. Man’ Yawɛ n-nyɛ yi Naawuni.”
Izraɛlnim’ yiɣisiya
11Yuun’ shɛli din daa pahir’ ayi puuni gol’ so ŋun pahir’ ayi biɛɣ’ pisi dali ka sagbani maa daa vuui alikauli biɛhigu shee maa zuɣusaa. 12Ka Izraɛlnim’ maa daa yiɣisi Sinai mɔɣu ni n-doli tab’ gbilligbilli chana; ka sagbani maa daa chaŋ ti kpalim zani Paran mɔɣu ni.
13Ka bɛ daa yiɣisi gbaai bɛ tuuli chandi kaman Yawɛ ni daa chɛ ka Musa zali ba shɛm. 14Juda zuliya n-daa zaŋ bɛ tuuta daŋ yiɣisi doli tab’ gbilligbilli gbaai chandi. Aminadab bia Nashɔn n-daa nyɛ bɛ zaa zuɣulana. 15Ka Zua bia Nɛtanɛl nyɛ Isaka zuliya zuɣulana; 16ka Hɛlɔn bia Ɛliab nyɛ Zɛbulɔn zuliya zuɣulana.
17Di nyaaŋa ka bɛ daa wurim Yawɛ jɛmbu shee suɣili maa nɛma sɔŋ, ka Gɛrishɔn mini Mɛrari zuliya bɛn ʒiri Yawɛ jɛmbu shee suɣili maa nɛma la daa yiɣisi gbaai chandi.
18Ka Rubin zuliya daa yiɣisi zaŋ bɛ tuuta doli tab’ gbilligbilli pa bɛ zuɣu. Shɛdiu bia Ɛlizu n-daa nyɛ bɛ zaa zuɣulana. 19Ka Zurishadai bia Shɛlumiɛl daa nyɛ Simiɔn zuliya zuɣulana; 20ka Diuɛl bia Ɛliasaf nyɛ Gaad zuliya zuɣulana.
21Di saha ka Kɔhat daŋ niriba daa kpuɣi neen’ shɛŋa din be kasi la ʒi n-gbaai chandi. Ka bɛ daa zaŋ Yawɛ jɛmbu shee suɣili maa ti sa pɔi ka bɛ naanyi paai ni.
22Ka Ifriim zuliya daa zaŋ bɛ tuuta yiɣisi doli tab’ gbilligbilli paya. Ammihud bia Ɛlishama n-daa nyɛ bɛ zaa zuɣulana; 23ka Pɛdazu bia Gamaliɛl daa nyɛ Manaasa zuliya zuɣulana; 24ka Gidiɔni bia Abidan daa nyɛ Bɛnjamin zuliya zuɣulana.
25Di saha ka Dan zuliya bɛn daa be nyaaŋa ka nyɛ niriba maa zaa guliba la daa yiɣisi paya. Ammishadai bia Ahiɛza n-daa nyɛ bɛ zaa zuɣulana; 26ka Okiran bia Pagiɛl daa nyɛ Asha zuliya zuɣulana; 27ka Inan bia Ahira mi nyɛ Naftali zuliya zuɣulana. 28Izraɛlnim’ daa yi yɛn yiɣisi chaŋ ka doli tab’ gbilligbilli chani shɛm m-bala.
29Ka Musa daa yɛl’ o paɣ’ tizɔdoo Hɔbab ŋun daa nyɛ o deemba Riuɛl Midian nir’ bia la, “Ti yiɣisiri kunila luɣ’ shɛli Yawɛ ni daa yɛl’ ti, ‘N ni zaŋ li tin ya la ni’. Dol’ ti, ka ti ti niŋ a zaɣ’ viɛlli; dama Yawɛ pun lo Izraɛlnim’ zaɣ’ viɛlli niŋbu alikauli.” 30Amaa ka o yɛl’ o, “N ku chaŋ; n ni labi n dɔɣiriba sani ni n tiŋgbɔŋ ni.”
31Ka o daa yɛli, “N suhir’ a, di chɛ ti, dama nyini m-mi ti ni yɛn dooni luɣ’ shɛli mɔɣu ŋɔ ni, leemi ti sowuhira. 32Ka din pahi nyɛla a yi dol’ ti chaŋ, Yawɛ yi ti niŋ ti zaɣ’ viɛl’ shɛlikam, lala ka ti gba ni niŋ a.”
Izraɛlnim’ yiɣisiya chana
33Di saha ka bɛ daa yiɣisi Yawɛ zoli maa gbini n-lu soli chaŋ daba ata chandi; ka bɛ daa zaŋ Yawɛ Daalikauli Adaka la n-daŋ tooni chaŋ daba ata chandi ni di ti bo dooshee ti ba. 34Bɛ ni daa yiɣisi bɛ dooshee maa chana, Yawɛ sagban’ la daa kul ʒiɛla bɛ zuɣusaa dɛde wuntaŋ’ ni.
35 Saha shɛlikam bɛ daa yi ti kpuɣi Alikauli Adaka maa chana, Musa yɛrimi, “Yawɛ, yiɣisim’ chɛ ka a dimnim’ wurim, ka chɛ ka ninvuɣ’ shɛb’ bɛn je a ŋmalig’ a tooni guui.” 36Ka bɛ daa yi ti suui li zali, o yɛrimi, “Yawɛ labimi Izraɛlnim’ tuhituhi zuɣa ŋɔ sanna.”",https://www.bible.com/bible/2264/NUM.10.DBWDB
KALINLINIMA 11,"Bɛ boli nimaani yuli Tabɛra
1Ka niriba maa daa ti ŋumdi bɛ kparima ni niŋdi Yawɛ bɛ yɛlimuɣisira zuɣu, ka Yawɛ daa wum li, ka o suhu yiɣisi pam. Di saha ka Yawɛ daa chɛ ka buɣim taai bɛ sani n-di bɛ suɣa maa gulinyaansi luɣ’ shɛŋa. 2Amaa ka niriba maa daa kuhi niŋ Musa; ka Musa daa suhi Yawɛ ka buɣim maa kpi. 3Ka bɛ daa boli nimaani yuli Tabɛra, Yawɛ buɣim ni daa di bɛ sani maa zuɣu.
Musa pii zuɣulaannim’ pisopɔin
4Ninvuɣ’ yoya bɛn daa be bɛ ni daa kpiri kɔre pam; ka Izraɛlnim’ gba daa lan kum ka yɛli, “Ti bi zaɣisi ka ti di nya nimdi ŋubi. 5Ti teei ti ni daa yi ŋubiri zahim shɛli yoli Ijipti la mini kukombanim’ ni watamilo ni gabo ni alibarisa ni tafarinom la yɛla; 6amaa pumpɔŋɔ ti gbarigimi, ka binshɛli kani n-naɣ’ pahila manna shɛli ti ni kul lihiri ŋɔ.”
7 Manna maa daa ŋmanila tiwal’ shɛli din biɛlim pɔripɔra, ka di kɔtomsi nyɛ zaɣ’ piɛlifaa kaman dɔzim la. 8Ka niriba maa daa chani gindi pihiri li na nti niɛmdi li nɛya zuɣu bee n-zaŋ li niŋdi toya ni tɔra, ka zaŋdi li niŋdi duɣuri ni duɣira, ka mal’ li maani maha; ka di nyaɣisim ŋmanila bɛ ni zaŋ kpam mali mahi’ shɛŋa. 9 Maligim daa yi ti luri bɛ biɛhigu maa shee yuŋ saha shɛli, ka manna maa gba dol’ li luri na.
10Ka niriba maa mini bɛ malibu zaa daa yina ti ʒe bɛ suɣa dunoya ni kumda, ka Musa daa wum bɛ kumsi maa; ka Yawɛ suhi daa yiɣisi pam, ka di daa bi niŋ Musa nyaɣisim. 11Ka Musa daa bɔhi Yawɛ, “Bɔ n-niŋ ka a niŋ mani ŋun nyɛ a dabili ŋɔ lala? Bɔ n-niŋ ka a zaŋ niriba ŋɔ zaa ʒi’ tibisili ʒili ma ka bi sɔŋ ma? 12Mani n-daa tiɣi niriba ŋɔ zaa pua bee mani n-daa dɔɣi ba, ka a ni yɛli ma, ‘Kpuɣim’ ba buɣi kaman biyol’ ni buɣiri bimɔɣiriga shɛm la tahi a ni daa lo alikauli ni a ni zaŋ tiŋgbɔn shɛli ti bɛ yaannim’ la ni?’ 13Ya ka n lee yɛn nya nimdi ti niriba ŋɔ zaa? Dama bɛ kumdimi niŋdi ma ka yɛra, ‘Tim’ ti nimdi ka ti ŋubi’. 14N kɔŋko ku tooi gbibi niriba ŋɔ zaa, dama bɛ galisi nyaŋ ma. 15A yi yɛn niŋ ma la lala, nyin’ niŋm’ ma nirilim n-dii ku ma, ka lala chɛ ka n ku nya n nandahima biɛhigu.”
16Ka Yawɛ daa yɛli Musa, “Laɣimmi Izraɛl kpamba ninvuɣ’ pisopɔin shɛb’ a ni mi ka bɛ nyɛ niriba maa kpamba ni zuɣulaannim’ bɛn su ba n-zaŋ ba ka Yawɛ chirigibu shee suɣili maa gbinna, ka bɛ ti zani nimaani pah’ a zuɣu. 17N ni siɣina ti tɔɣisi ya yɛtɔɣa nimaani; ka zaŋ shi’ so ŋun be a zuɣu maa yiko shɛli niŋ bɛ ni, ka bɛ ʒi niriba maa ʒili maa sɔŋ a, ka a kɔŋko ku lan ʒi li. 18Yɛlim’ niriba maa, ‘Malimiya yimaŋ’ kasi gu biɛɣuni. Yi sa ni ŋubi nimdi’, dama yi kum niŋ Yawɛ yɛra, ‘Ti bi zaɣisi ka ti di nya nimdi ŋubi. Ti ni daa be Ijipti la daa so’. Dinzuɣu Yawɛ ni tin ya nimdi ka yi ŋubi. 19Pa dahin yini ka yi yɛn ŋub’ li bee daba ayi bee daba anu bee biɛɣu pia bee biɛɣ’ pisi, 20amaa gol’ muni zaa hal ka di ti yiri yi nyɛhi ni, ka nyɔni yi nyee, dama yi zaɣisi Yawɛ ŋun be yi sani ŋɔ ka kumdi niŋd’ o yɛra, ‘Bɔzuɣu ka ti daa lee yi Ijipti na?’ ”
21Amaa ka Musa daa yɛli, “M mini ninvuɣ’ shɛb’ bɛn chani ŋɔ kalinli nyɛla ninvuɣ’ tuhi’ kɔbisiyɔbu, ka a yɛli, ‘N ni ti ba nimdi ka bɛ ŋubi gol’ muni zaa’? 22Ti ni nya piɛri mini niɣi n-ku n-ti ba ka di saɣi ba? Bee ti yi gbahi teeku zahim zaa ti ba, di ni saɣi ba?”
23Ka Yawɛ daa bɔhi Musa, “Yawɛ yiko malila tariga? To, a ni nya n yɛligu maa ni niŋ yɛlimaŋli yi sani bee di ku niŋ.”
24Dinzuɣu ka Musa daa chaŋ ti zaŋ Yawɛ yɛtɔɣa maa yɛli niriba maa; ka daa laɣim Izraɛlnim’ kpamba ninvuɣ’ pisopɔin na nti chɛ ka bɛ zani gili suɣili maa. 25Di saha ka Yawɛ daa be sagban’ ni n-siɣina ti tɔɣis’ o yɛtɔɣa, ka zaŋ shi’ so ŋun daa be Musa ni la yiko shɛli niŋ kpamba pisopɔin maa ni; shia maa ni daa kul siɣi bɛ zuɣu na saha shɛli, ka bɛ daa tɔɣis’ anabitali yɛtɔɣa. Amaa bɛ daa bi lan niŋ lala yaha.
26Niriba ayi daa kpalim bela yiŋa, yino yuli n-daa booni Ɛldad, ka ŋun’ la mi yuli booni Mɛdad, ka shia maa daa siɣi bɛ zuɣu na; bɛ gba daa be bɛ ni sab’ shɛb’ yuya maa ni, amaa ka bɛ daa lee bi chaŋ suɣili maa gbini, ka bɛ gba daa tɔɣis’ anabitali yɛtɔɣa yiŋa. 27Ka nachimbil’ so daa guui chaŋ ti yɛli Musa, “Ɛldad mini Mɛdad be yiŋa n-tɔɣisir’ anabitali yɛtɔɣa.” 28Ka Nan bia Jɔshua ŋun daa nyɛ Musa sɔŋda ni o ninvuɣ’ gahinda ni yino la daa yɛli, “N dan’ Musa, karim’ ba.”
29Amaa ka Musa daa bɔh’ o, “N zuɣu ka a zabiri nyuli maa? N di bi zaɣisi ka Yawɛ niriba zaa nyɛla anabinima, ka Yawɛ di zaŋ o shia niŋ bɛ ni.” 30Ka Musa mini Izraɛl kpamba maa daa lab’ yiŋa.
31Di saha ka pɔhim daa yi Yawɛ sani n-ʒe kɔrinsi teeku ni na ti luhi gili suɣa maa shee luɣilikam m-paai kilomita bɔbili wɔɣilim tariga, ka bɛ ni do tiŋ’ shɛm dubu nyɛ kaman mita yini laasabu. 32Ka niriba maa daa yiɣisi dindali maa wuntaŋ’ ni mini yuŋ ni dabisi’ shɛli din paya dali zaa n-gbahi kɔrinsi maa; ŋun daa bi gbahi ba pam ni daa gbahi shɛb’ tibisim daa bi pooi kilɔgiram ayi ni biɛla, ka bɛ daa zaŋ ba sɔŋ yɛrigi gili suɣa maa shee zaa. 33Amaa bɛ nyina ni daa na gbab’ nimdi maa ka di na bi lu bɛ puuni saha shɛli, ka Yawɛ suhu daa yiɣisi bahi niriba maa zuɣu, ka o chɛ ka alɔbo titali lu bɛ zuɣu. 34Dinzuɣu ka bɛ daa boli nimaani yuli Kiburɔtihataava, bɛ ni daa sɔɣi ninvuɣ’ shɛb’ bɛn kpiri kɔre pam nimaani la zuɣu. 35Ka niriba maa daa yi Kiburɔtihataava maa n-chaŋ Hazɛrɔt.",https://www.bible.com/bible/2264/NUM.11.DBWDB
KALINLINIMA 12,"Miriam nya tibidarigibo
1Bɛ ni daa be Hazɛrɔt saha shɛli maa ka Miriam mini Aduna daa galim Musa o ni daa kpuɣi Itiɔpia paɣ’ so la zuɣu, dama o daa kpuɣila Itiɔpia zuliya ni paɣa. 2Bɛ daa yɛlimi, “Pa Musa kɔŋko ka Yawɛ daa zaŋ o yɛtɔɣa tɔɣisi. O daa zaŋ o yɛtɔɣa tɔɣisi tinim’ gba.” Ka Yawɛ daa wum li. 3Musa daa nyɛla tarima n-gari ninvuɣ’ shɛb’ bɛn zaa daa be dunia ŋɔ ni.
4Di daa bi yuui ka Yawɛ yɛli Musa mini Aduna ni Miriam, “Yi niriba ata maa kam’ Yawɛ chirigibu shee suɣili la gbin’ na.” Ka bɛ niriba ata maa daa kana. 5Ka Yawɛ daa be sagban’ ni n-siɣina ti zani suɣili maa dunol’ ni, ka boli Aduna mini Miriam, ka bɛ niriba ayi maa kana ti zani. 6Ka o yɛli ba, “Wummiya n yɛtɔɣa ŋɔ: Anabinim’ yi be yi ni, man’ Yawɛ ni kahigi mmaŋ’ wuhi ba ʒii puuni, ka tɔɣis’ ba yɛtɔɣa zahindi ni. 7 Pa lala n-nyɛ li n dabili Musa sani, n zaŋla n niriba zaa fukumsi niŋ o nuu ni. 8M min’ o gbɛri kparila taba, ka n tɔɣisir’ o yɛtɔɣa ka di do palɔni, ka pa ni ŋaha puuni; ka o nyari man’ Yawɛ kɔtomsi. Ka bɔzuɣu ka yi bi zo dabiɛm ni yi galim’ n dabili Musa maa?”
9Ka Yawɛ daa yiɣis’ o suhu bahi bɛ zuɣu pam ka ŋmaligi chaŋ. 10Sagbani maa ni daa kul vuui suɣili maa zuɣusaa saha shɛli, nyama, ka niŋgbuŋ dɔr’ biɛɣu dii gbaai Miriam, ka o niŋgbuŋ paligi zaa kaman gumbɔrigu la. Ka Aduna daa ŋmaligi lihi Miriam polo n-nya ka niŋgbuŋ dɔr’ biɛɣu n-gbaag’ o. 11Di saha ka Aduna daa yɛli Musa, “N dana, di darigi ti tibili, ti ni tum jɛrilim ka tum alahichi shɛli maa zuɣu. 12Di chɛ ka o be kaman bɛ ni yi dɔɣi bikpiin’ so bahina ka o yaɣ’ yini saɣim la.”
13Ka Musa daa suhi Yawɛ yɛli, “Yaa n Naawuni, n suhir’ a, chɛ ka o nya alaafee.”
14 Amaa ka Yawɛ daa bɔhi Musa, “O ba yi di tuhi nintɔri vie o ninni, vi naan ku gbaag’ o paai daba ayopɔin? Chɛ ka bɛ yih’ o kpaŋ’ daba ayopɔin, di nyaaŋa ka yi naanyi zaŋ o labina.” 15Dinzuɣu ka bɛ daa zaŋ Miriam yihi kpaŋ’ daba ayopɔin, ka niriba maa daa bi yiɣisi chaŋ hal ka bɛ daa ti lan zaŋ Miriam labina. 16Di nyaaŋa ka niriba maa daa yi Hazɛrɔt n-chaŋ ti dɔni Paran mɔɣu ni.",https://www.bible.com/bible/2264/NUM.12.DBWDB
KALINLINIMA 13,"Ninvuɣ’ shɛb’ bɛn chaŋ ni bɛ ti puɣisi nya Keenan tiŋgbɔŋ
(Zaligu Teebu 1.19-33)
1Ka Yawɛ daa yɛli Musa, “Timmi niriba ka bɛ chaŋ ti puɣisi nya Keenan tiŋgbɔn 2shɛli n ni zaŋ ti Izraɛlnim’ maa. Timmi bɛ zuliya kam puuni ninvuɣ’ yino ŋun nyɛ bɛ zuɣulana.” 3Ka Musa daa tim ba kaman Yawɛ ni daa zal’ o shɛm maa, ka bɛ daa yi Paran mɔɣu ni chaŋ. Bɛ zaa daa nyɛla Izraɛlnim’ zuɣulaannima. 4Bɛ yuya m-bɔŋɔ: Zakur bia Shammua, o daa yila Rubin zuliya ni na; 5ka Hɔri bia Shafat daa yi Simiɔn zuliya ni na; 6ka Jɛfune bia Kalɛb daa yi Juda zuliya ni na; 7ka Josɛf bia Igal daa yi Isaka zuliya ni na; 8ka Nan bia Hɔshia daa yi Ifriim zuliya ni na; 9ka Rafu bia Paliti daa yi Bɛnjamin zuliya ni na; 10ka Sɔdi bia Gaddiɛl daa yi Zɛbulɔn zuliya ni na; 11ka Susi bia Gaddi daa yi Josɛf zuliya ni na, (Manaasa zuliya ni n-daa bala); 12ka Gɛmalli bia Ammiɛl daa yi Dan zuliya ni na; 13ka Maikil bia Sɛtur daa yi Asha zuliya ni na; 14ka Vɔfisi bia Nabi daa yi Naftali zuliya ni na; 15ka Machi bia Gɛuɛl daa yi Gaad zuliya ni na. 16Musa ni daa tim ninvuɣ’ shɛb’ ni bɛ chaŋ ti puɣisi nya tiŋgbɔŋ maa yuya m-bala. Ka Musa daa taɣi Nan bia Hɔshia yuli Jɔshua.
17Ka Musa daa tim ba ni bɛ cham’ ti puɣisi nya Keenan tiŋgbɔŋ maa, ka yɛli ba, “Chamiya Nɛgɛb tooni ha n-gari chaŋ zoya ni tinsi ni 18nti nya tiŋgbɔŋ maa ni be shɛm, ka nya ninvuɣ’ shɛb’ bɛn be di ni lee nyɛla bɛn mali kpiɔŋ bee bɛ nyɛla ninvuɣ’ gbarima ka nya bɛ nyɛla bɛn galisi bee bɛn pɔra. 19Lihimiya nya bɛ ni be tiŋgbɔn shɛl’ ni maa nyɛla din viɛl’ bee din bie, ka nya bɛ ni be fɔntin’ shɛŋa ni lee nyɛla tin’ yari bee di nyɛla bɛ ni me goma gili shɛŋa. 20Ka lan lihi nya tiŋgbani maa vuhiri bee di nyɛla tiŋgban’ kpiŋ, ka nya tihi be di ni bee di kani. Niŋmiya suhukpeeni n-ʒi tiŋgbɔŋ maa ni tiwal’ shɛŋa na.” Wain tihi wal’ daŋda moobu saha n-daa bala.
21Ka bɛ daa chaŋ ti puɣisi nya tiŋgbɔŋ maa Zin mɔɣu ni zaŋ hal ti paai Rɛhɔb din daa miri Lɛbohamat la. 22Bɛ daa chaŋ Nɛgɛb n-zaŋ ti paai Hiburɔn, ka Ahiman mini Shɛshai ni Talimai bɛn daa nyɛ Anaki zuliya niriba la daa be nimaani. (Bɛ daa me Hiburɔn zali ka di niŋla yuma ayopɔin pɔi ka bɛ daa naanyi ti me Zɔan din be Ijipti la). 23Ka bɛ daa mali ti paai Ɛshikol vinvamli ni ŋ-ŋmaai nimaani wain tia wala yilli, ka niriba ayi zaŋ li pa dapua zuɣu buɣira; ka bɛ daa lan ʒi pumpɔrinchihi mini fiig tia wala gba na. 24Ka bɛ daa boli nimaani yuli Ɛshikol vinvamli, Izraɛlnim’ ni daa ŋmaai tiwala yilli nimaani maa zuɣu.
25Biɛɣ’ pihinahi ka bɛ daa zaŋ chaŋ ti puɣisi nya tiŋgbɔŋ maa ka labina. 26Ka bɛ daa ka Musa mini Aduna ni Izraɛlnim’ zaa sanna Kadɛshi Paran mɔɣu ni. Bɛ daa zaŋ bɛ chandi yɛtɔɣa n-yɛli bɛ mini niriba maa zaa, ka zaŋ tiŋgbɔŋ maa ni tiwala wuhi ba. 27Ka bɛ daa yɛli Musa, “Ti chaŋ a ni daa tim ti tiŋgbɔn shɛli maa ni, ka di tiŋgbani maa vuhira, di tiwala mi m-bɔŋɔ. 28Amaa ninvuɣ’ shɛb’ bɛn be tiŋgbɔŋ maa ni mali kpiɔŋ, ka bɛ fɔntinsi nyɛ tiŋ’ kara, ka bɛ me goma gil’ li, ka din pahi nyɛla, ti nya Anaki zuliya nimaani. 29Amalɛknima m-be Nɛgɛb tiŋgbɔŋ ni; ka Hitinim’ mini Jɛbusinim’ ni Amɔrinim’ be zoya ni tinsi ni; ka Keenannim’ mi ʒi m-baɣi teeku mini Jɔɔdɛn Mɔɣili.”
30Amaa ka Kalɛb daa chɛ ka niriba maa zaa fo baalim Musa tooni, ka o yɛli, “Chɛliya ka ti chaŋ yomyom ti deei tiŋgbɔŋ maa ʒini; dama ti ni tooi nyaŋ ba.”
31Di saha ka ninvuɣ’ shɛb’ bɛn min’ o daa chaŋ maa yɛli, “Ti ku tooi tuhi niriba maa, dama bɛ mali kpiɔŋ gari ti.” 32Lala ka bɛ daa ʒi lahiba’ biɛɣu na ti yɛli Izraɛlnima zaŋ chaŋ bɛ ni daa chaŋ ti puɣisi nya tiŋgbɔn shɛli maa polo n-yɛra, “Tiŋgbɔn shɛli ti ni chaŋ ti puɣisi nya maa nyɛla tiŋgbɔn shɛli din diri di niriba; ka ti ni nya ninvuɣ’ shɛb’ zaa nimaani nyɛla wɔɣiri jɛmpɔna. 33 Ka ti daa lan nya Nɛfilimnima (bɛn nyɛ Anaki zuliya bɛn daa yi Nɛfilim na la); ka tinim’ ŋmanila sakɔri bɛ sani. Lala n-shiri nyɛ ti bɛ sani.”",https://www.bible.com/bible/2264/NUM.13.DBWDB
KALINLINIMA 14,"Izraɛlnim’ ŋum bɛ kparima ni
1Di saha ka niriba maa zaa daa duhi bɛ yee kuhi pam; bɛ daa kumiya pam dindali yuŋ maa. 2Ka Izraɛlnim’ zaa daa ŋumdi bɛ kparima ni niŋdi Musa mini Aduna. Niriba maa zaa daa yɛlimi, “Ti yi di daa kpi Ijipti, di di so! Bee ti yi di kpi mɔɣu ŋɔ ni, di di so! 3Bɔzuɣu ka Yawɛ zaŋ ti na ti bahi tiŋgbɔŋ ŋɔ ni ni bɛ zaŋ takɔbi ku ti? Bɛ ni gbahi ti paɣiba mini ti bihi chaŋ; ti yi di lab’ Ijipti, di di bi so?” 4Ka bɛ daa yɛl’ taba, “Chɛliya ka ti pii so leei ti zuɣulana n-lab’ Ijipti.”
5Di saha ka Musa mini Aduna daa lu n-zaŋ bɛ nina kpa tiŋ’ Izraɛlnim’ maa zaa tooni. 6Ka Nan bia Jɔshua mini Jɛfune bia Kalɛb bɛn daa pahi chaŋ ti puɣisi nya tiŋgbɔŋ maa la daa dari tɔhi bɛ binyɛra, 7ka yɛli Izraɛlnim’ maa zaa, “Ti ni chaŋ ti kpe tiŋgbɔn shɛl’ ni m-puɣisi nya li maa tiŋgbani viɛli pam. 8Yawɛ nini yi tiɣi ti, o ni zaŋ ti tahi tiŋgban’ shɛli din vuhiri maa ni nti zaŋ li ti ti. 9 Lee di taaya duŋ niŋ Yawɛ, ka di zɔriya tiŋgbɔŋ maa niriba dabiɛm, ti ni nyaŋ ba. Binshɛli din guli ba vuuya ka chɛ ba; ka Yawɛ mi be ti sani, di zɔriya dabiɛm.” 10Amaa ka niriba maa zaa daa niŋ nia ni bɛ lab’ ba kuɣa. Di saha ka Yawɛ jilima daa yi polo Yawɛ chirigibu shee suɣili la zuɣusaa, Izraɛlnim’ zaa ninni.
Musa suhi Naawuni ti Izraɛlnima
11Ka Yawɛ daa bɔhi Musa, “Bɔ saha ka niriba ŋɔ lee yɛn chɛ ma ʒiɛmbu? Hal n ni wuhi ba shihira shɛŋa la zaa yoli, bɛ kul zaɣisiya ni bɛ ku niŋ ma yɛda. 12N ni chɛ ka alɔbo lu bɛ zuɣu, ka chɛ ka bɛ kɔŋ n ni ti ba binshɛli, ka chɛ ka a nam zuliya shɛli bɛn galisi ka mali kpiɔŋ gari ba.”
13 Amaa ka Musa daa yɛli Yawɛ, “Di saha Ijiptinim’ ni wum li, dama bɛ sani ka a daa zaŋ a kpiɔŋ yihi ba na, 14ka bɛ mi ni zaŋ li yɛli tiŋgbɔŋ ŋɔ nima. Yawɛ, bɛ pun wum ni a be niriba ŋɔ sani. Yawɛ, bɛ nini nya a, ka a sagbani ʒe bɛ zuɣusaa, ka a be sagban’ ni m-be bɛ tooni wuntaŋ’ ni, ka be sagbani maa ni n-nyɛ neesim yuŋ. 15Pumpɔŋɔ, a yi ku niriba ŋɔ zaa yim, di saha zuliya shɛb’ bɛn pun wum a yuli dubu la ni yɛli, 16‘Yawɛ ni bi tooi zaŋ niriba ŋɔ kulisi o ni daa po ni o ni zaŋ tiŋgbɔn shɛli ti ba la ni zuɣu, ka o ku ba mɔɣu maa ni maa.’ 17Dinzuɣu pumpɔŋɔ, chɛ ka nyin’ Yawɛ yiko shiri galisi kaman a ni daa pun lo alikauli yɛli, 18 ‘Yawɛ bi jɛri suli yomyom, ka o yurilim galisi, ka o chɛr’ alahichi mini tuumbiɛri taali, amaa o ni bahi darigi bɛn tum taali tibili, o zaŋdi banim’ ni tum alahichi shɛli tibidarigibo n-darigiri bɛ yaansi bɛn be ʒiɛmana din pahir’ ata mini din pahir’ anahi ni tibili’. 19Chɛl’ niriba ŋɔ taali a yurilim din galisi la min’ a ni daa pun chɛ bɛ taali Ijipti zaŋ na hal ni pumpɔŋɔ la zuɣu.”
20Di saha ka Yawɛ yɛli, “A ni suhi ma ŋɔ zuɣu, n chɛ bɛ taali maa. 21 Amaa n ni be, ka chɛ ka man’ Yawɛ jilima pali dunia ŋɔ zaa la zuɣu, 22ninvuɣ’ shɛb’ bɛn pun nya n jilima mini n ni pun tum alahiziba tumtumsa shɛŋa Ijipti mini mɔɣu ŋɔ ni, ka zahim ma paai siɣimsiɣim pia, ka zaɣisi n noli ŋɔ, 23bɛ so nini ku nya tiŋgbɔn shɛli n ni daa po ni n ni zaŋ ti bɛ yaannim’ la. Bɛn ʒiɛm ma la so nini ku nya li. 24 Amaa n dabili Kalɛb ni mali tɛhi’ shɛl’ la min’ o ni doli ma ni o suhu zaa la zuɣu, n ni zaŋ o kulis’ o ni daa chaŋ tiŋgbɔn shɛli maa ni, ka o zuliya ti su li. 25To, Amalɛknim’ mini Keenannim’ ni be vinvama ni la zuɣu, biɛɣuni, sa ŋmaligimiya kpe mɔɣu n-doli Teeku Ʒiɛɣu polo.”
Naawuni darigi bɛn ŋumdi bɛ kparima ni tibili
26Ka Yawɛ daa yɛli Musa mini Aduna, 27“Bɔ saha ka ninvuɣ’ biɛri ŋɔ lee yɛn chɛ bɛ kparima ni ŋum niŋ ma? N wum ŋumaŋuma shɛli Izraɛlnim’ maa ni ŋumdi niŋdi ma maa. 28Yɛlim’ ba, ‘Man’ Yawɛ yɛliya: N ni be ŋɔ zuɣu, yi ni yɛli shɛm ka n wum maa, n ni niŋ ya lala. 29 Yi ni kpi n-do mɔɣu ŋɔ ni; ka yinim’ bɛn yuma nyɛ yuun’ pisi zaŋ chani zaa, ka nyɛ bɛ ni daa sab’ shɛb’ yuya, ka yi nyɛ bɛn ŋum yi kparima ni niŋ ma la 30zaɣ’ yino ku paai n ni daa po ni n ni chɛ ka yi be tiŋgbɔn shɛl’ ni la naɣila Jɛfune bia Kalɛb mini Nan bia Jɔshua kɔŋko. 31Amaa yi bi’ shɛb’ yi ni yɛli ni bɛ ni gbahi ba chaŋ la, n ni zaŋ ba kulisi nimaani ka bɛ ti baŋ tiŋgbɔn shɛli yi ni ʒiɛm maa. 32Amaa yinim’ ni kpi n-kpalim mɔɣu ŋɔ ni. 33 Ka yi bihi ŋɔ mi ni leei piɛguliba mɔɣu ŋɔ ni yuun’ pihinahi. Bɛ ni di wahala yi ni bi ʒe yim la zuɣu hal ka yi ni ninvuɣ’ so ŋun bahindi nyaaŋa ti kpi n-kpalim mɔɣu ŋɔ ni. 34Yi ni daa zaŋ dabisi’ shɛŋa chaŋ ti puɣisi nya tiŋgbɔŋ maa daa nyɛla biɛɣ’ pihinahi. Dinzuɣu dabisi’ yini kam yɛn leela yuun’ muni. Yi ni ʒi yi daalahichi ʒili yuun’ pihinahi, ka baŋ ni yi ni niŋ shɛm bi tiɣi n nini.’ ” 35Man’ Yawɛ n-yɛli maa, yɛlimaŋli, n ni niŋ ninvuɣ’ biɛ’ shɛb’ bɛn laɣim lo nia biɛɣu zaŋ chaŋ n sani maa lala. Bɛ biɛhigu ni zan’ tariga, ka bɛ kpi mɔɣu ŋɔ ni.
36Musa ni daa tim ninvuɣ’ shɛb’ ka bɛ chaŋ ti puɣisi nya tiŋgbɔŋ maa, bɛ puuni ninvuɣ’ shɛb’ bɛn daa ʒi lahiba’ biɛɣu na nti yɛli zaŋ chaŋ tiŋgbɔŋ maa polo n-chɛ ka niriba maa zaa ŋum bɛ kparima ni niŋ Yawɛ la, 37Yawɛ daa chɛ ka alɔbo lu bɛn daa ʒi lahiba’ biɛɣu zaŋ chaŋ tiŋgbɔŋ maa polo maa na zuɣu ka bɛ kpi. 38Amaa Nan bia Jɔshua mini Jɛfune bia Kalɛb bɛn daa pahi chaŋ ti puɣisi nya tiŋgbɔŋ maa la n-daa nyɛ bɛn naɣi bi kpi.
Bɛ ni daa tuui niŋ nia ni bɛ liri tiŋgbɔŋ maa nima
(Zaligu Teebu 1.41-46)
39Ka Musa daa zaŋ yɛtɔɣa ŋɔ zaa yɛli niriba maa, ka bɛ daa kum pam. 40Ka bɛ daa daŋ yiɣisibu asiba n-chani zoya din du pam zuɣu tinsi ni ka yɛra, “Tinima m-be kpe ŋɔ, ti ni kuli Yawɛ ni lo ti alikauli ni ti kuli tin’ shɛl’ maa ni, ti tum alahichi.”
41Amaa ka Musa daa yɛli ba, “Bɔ n-niŋ ka yi kul birigiri Yawɛ zaligu? Dama lala ku nani. 42Di chaŋya; di chɛliya ka yi dimnim’ maa ti kun ya, dama Yawɛ ka yi sani. 43Amalɛknim’ mini Keenannim’ ni gunya soli n-zaŋ takɔbiri kun ya; yi ni chɛ Yawɛ dolibu maa zuɣu, Yawɛ ku be yi sani.”
44Amaa ka bɛ daa bahi chaŋ zoya din du pam zuɣu tinsi maa ni, hal Musa mini Yawɛ Alikauli Adaka la ni daa kul kpalim be bɛ sansani maa ni la zaa yoli. 45Di saha ka Amalɛknim’ mini Keenannim’ bɛn daa be zoya zuɣu tinsi maa ni daa yina ti lu bɛ zuɣu nyaŋ ba n-kari ba hal ni Hɔrima.",https://www.bible.com/bible/2264/NUM.14.DBWDB
KALINLINIMA 15,"Sara maligu zaligunima
1Yawɛ daa yɛli Musa: 2Yɛlim’ Izraɛlnima: Yi yi ti paai n ni zaŋ tiŋgbɔn shɛli tin ya ni yi be di ni maa ni, 3ka yi yɛn zaŋ nahu bee biŋkɔbbila mali sara shɛli bɛ ni zaŋdi nyɔri buɣim la bee alikauli palibu sara bee suhuyubu sara bee yi churi puhibu sara shɛŋa yi ni yɛn mali ka di ʒiɛɣu niŋ Yawɛ nyaɣisim la, 4di saha ŋun ti zaŋ sara maa na ni o ti ti Yawɛ, ŋun bom’ zim viɛlli kilɔgiram yini n-zaŋ kpam lita yini ŋmiri li. 5Din pahi nyɛla, o lan bom’ wain din nyɛ binnyura sara la lita yini pahi bɛ ni zaŋdi sara shɛli nyɔri buɣim la zuɣu bee piɛbil’ kam sara zuɣu. 6Di yi nyɛla piɛlaa sara, yin’ bom’ zim viɛlli kilɔgiram ayi n-zaŋ kpam lita yini ni pirigili ŋmir’ li; 7ka bo wain lita yini ni pirigili din nyɛ binnyura sara shɛli din ʒiɛɣu niŋdi Yawɛ nyaɣisim la mali sara. 8Saha shɛli yi yi ti zaŋ naɣilaa ni yi mali sara shɛli bɛ ni zaŋdi nyɔri buɣim la bee alikauli palibu sara bee suhudoo biɛrisuŋ sara ti Yawɛ, 9di saha yin’ bom’ zim viɛlli lita ata n-zaŋ kpam lita ayi ŋmir’ li; 10ka bo wain lita ayi din nyɛ binnyura sara la ni sara shɛli bɛ ni zaŋdi nyɔri buɣim ka di ʒiɛɣu niŋdi Yawɛ nyaɣisim la mali sara.
11Lala ka yi yɛn niŋ naɣilaa bee piɛlaa bee piɛlabil’ kam bee bubil’ kam sara maligu ni. 12Yi ni bo biŋkɔb’ shɛb’ mali sara kalinli ni nyɛ shɛm, yin’ bomiya binyɛra maa pahi biŋkɔbigu kam zuɣu. 13Di simdi ni Izraɛl tiŋbia kam ŋun yɛn mali sara shɛli bɛ ni zaŋdi nyɔri buɣim ka di ʒiɛɣu niŋdi Yawɛ nyaɣisim la niŋ dimbɔŋɔnima. 14Ka tinzun nir’ ŋun yɛn be yi sani niŋ daba ayi bee ŋun yɛn be yi sani sahakam o yi bɔri ni o mali bɛ ni zaŋdi sara shɛli nyɔri buɣim ka di ʒiɛɣu niŋdi Yawɛ nyaɣisim la, ŋun’ niŋmi kaman yi ni niŋdi shɛm. 15Yi mini tinzunnim’ bɛn be yi sani zaligu yɛn nyɛla zaɣ’ yini, di nyɛla zaligu shɛli din kul yɛn be yi ʒiɛmana zaa ni. Yi mini tinzunnim’ zaa yɛn nyɛla yim Yawɛ sani. 16 Yi mini tinzunnim’ bɛn be yi sani zalikpana mini zaligu shɛŋa din pahi yɛn nyɛla yim.
17Ka Yawɛ daa lan yɛli Musa: 18Yɛlim’ Izraɛlnim’ ni yi yi ti paai tiŋgbɔn shɛl’ ni n 19ni zaŋdi ya tahiri maa, ka yi ti di tiŋgbɔŋ maa ni bindirigu, yin’ zaŋmiya di shɛli ti Yawɛ. 20Yi yi ti tuui ŋɔri yi bɔrɔbɔro zim shɛli yin’ zaŋmiya di bɔrɔbɔro kpil’ yini ti pini kaman yi ni zaŋdi kabɔɣili ni chi tiri pini shɛm la. 21Di simdi ni yi zaŋdi yi ni tuui ŋɔri bɔrɔbɔro zim shɛli bɔrɔbɔro kpil’ yini tiri Yawɛ yi ʒiɛmani kam ni.
22Amaa yi yi bi yuri ka kɔŋ zaligu shɛŋa zaa Yawɛ ni daa zaŋ ti Musa la dolibu, 23din nyɛ zaligu shɛŋa zaa Yawɛ ni daa chɛ ka Musa zali ya dahin’ shɛli Yawɛ ni daa zali zaligunim’ maa zaŋ chaŋ yi ʒiɛmani kam ni polo la, 24dindina yi yi bi yu di niŋbu, ka niriba maa ʒi di yɛla, niriba zaa bɛn bom’ naɣilabil’ yino mali sara shɛli bɛ ni zaŋdi nyɔri buɣim ka di ʒiɛɣu niŋdi Yawɛ nyaɣisim la m-pahi di chi mini binnyura sara ni bula’ yino ŋun nyɛ alahichi sanyoo sara la zuɣu kaman zaligu ni wuhi shɛm mali sara. 25Bɛ ni bi yuri ka kɔŋ zaligunim’ maa dolibu maa zuɣu, bɛ bom’ bɛ ni zaŋdi sara shɛli nyɔri buɣim la mini bɛ daalahichi sanyoo sara tahi Yawɛ tooni na ka maligumaana ti zaŋ li mali sara Izraɛlnim’ zaa zuɣu, ka Yawɛ chɛ bɛ taali maa. 26Ka Izraɛlnim’ zaa mini tinzunnim’ bɛn be bɛ san’ la nya taali chɛ m-paŋ, niriba maa zaa nuu ni be chirimbu maa ni la zuɣu.
27 So yi bi yuri ka tum alahichi, ŋun’ bom’ yuun’ yini bunyaŋ mali alahichi tumbu sara. 28Ka maligumaana ni mali sara ti ninvuɣ’ so ŋun chirim maa, o yi bi yuri ka tum alahichi, o ni mali sara ti o Yawɛ sani, ka o nya taali chɛ m-paŋ. 29Ŋunkam nyɛ Izraɛl tiŋbia mini ninvuɣ’ so ŋun nyɛ tinzun nira m-be bɛ sani zaa, zaligu yini maa ka a yɛn zali bɛ ni ŋun chirim.
30Amaa ninvuɣ’ so ŋun yuri ka tum alahichi, o yi nyɛla tiŋbia bee tinzun’ nira, o mola Yawɛ maa, di simdi ni bɛ ku dilana. 31Dama o ʒiɛm Yawɛ yɛligu ka tum birig’ o zaligu, ka di simdi ni bɛ shiri ku dilana, ka o daalahichi ʒi o zuɣu.
32Izraɛlnim’ ni daa be mɔɣu ni saha shɛli maa, ka bɛ daa ti nya do’ so ka o kabiri dari Vuhim Dabisili dali. 33Ka ninvuɣ’ shɛb’ bɛn daa nya o ka o kabiri dari maa daa zaŋ o tahi Musa mini Aduna ni niriba maa zaa sani. 34Ka bɛ daa zaŋ o niŋ duu kpari, dama bɛ daa na bi mi bɛ ni yɛn niŋ o shɛm. 35Ka Yawɛ daa yɛli Musa, “Kumiya doo maa. Zaŋmiy’ o yi tiŋ’ tariga, ka niriba maa zaa ti pihi kuɣa lab’ o.” 36Ka niriba maa zaa daa zaŋ doo maa yi tiŋ’ maa tariga nti pihi kuɣa lab’ ku o kaman Yawɛ ni daa zali Musa shɛm.
Binzusa zaligunima
37Ka Yawɛ daa yɛli Musa, “Yɛlim’ Izraɛlnima, 38 ni bɛ niŋm’ binzusa niŋ bɛ binyɛra luɣa ni bɛ ʒiɛmana zaa ni, ka niŋ mi sabilitim niŋ binzusa kam din be bɛ luɣa ni maa. 39Binzusa maa yi be yi sani, yi ni lihiri li ka teeri Yawɛ zaligunim’ yɛla ka dol’ li, ka ku doli yi suhuyubu ni yi nini ni tiɣi shɛli. 40Dinzuɣu teemiya ka doli n zaligunim’ maa zaa, ka be kasi yi Naawuni sani. 41Man’ Yawɛ n-nyɛ yi Naawuni ŋun daa yihi ya Ijipti tiŋgbɔŋ ni na ni n ti nyɛ yi Naawuni. Man’ Yawɛ n-nyɛ yi Naawuni.”",https://www.bible.com/bible/2264/NUM.15.DBWDB
KALINLINIMA 16,"Kɔra mini Datan ni Abiram taai duŋ
1Ka Kɔra ŋun daa nyɛ Izar bia ka nyɛ Kɔhat ŋun daa nyɛ Lɛvi zuliya nir’ yaaŋa la mini Ɛliab bihi Datan mini Abiram ni Pɛlɛt bia On 2bɛn daa yi Rubin zuliya ni na la daa ti zaŋ niriba mini Izraɛl ninvuɣ’ zuɣuri kɔbisiyi ni pihinu m-pa bɛmaŋ’ zuɣu chaŋ ti va n-zani Musa tooni. Niriba maa daa nyɛla bɛ ni pii shɛba, ka bɛ nyɛ niriba ni mi shɛb’ yɛla viɛnyɛliŋga. 3Ka bɛ daa laɣim taai duŋ niŋ Musa mini Aduna. Bɛ daa yɛli ba mi, “Yi va n-ʒi pam. Dama niriba ŋɔ zaa yinoyino nyɛla bɛn be kasi, ka Yawɛ be bɛ sani. Ka bɔzuɣu ka yi ti duhi yimaŋ’ Yawɛ niriba sani lala?”
4Musa ni daa wum li, o daa teemi dɔni n-zaŋ o nina kpa tiŋa, 5ka yɛli Kɔra min’ o nyaandoliba maa, “Biɛɣuni asiba Yawɛ sa ni wuh’ o ni pii so ni ŋun be kasi ni o ni yɛn chɛ ka so ka o sanna. O ni pii so, o ni chɛ ka dilan’ ka o sanna. 6Kɔra, a min’ a nyaandoliba maa zaa ni yɛn niŋ shɛm m-bɔŋɔ: 7Sa zaŋm’ labihi m-mooi buɣim niŋ di ni, ka niŋ tulaale zim pa di zuɣu n-zani Yawɛ tooni biɛɣuni, ka Yawɛ yi sa pii ninvuɣ’ so, ŋuna n-nyɛ ŋun be kasi. Yinim’ Lɛvi zuliya ŋɔ, yi va n-ʒi pam!”
8Ka Musa daa lan yɛli Kɔra, “Yinim’ Lɛvi zuliya ŋɔ, wummiya! 9Yi ʒiɛmla Izraɛl Naawuni ni pii ya ka woligi ya Izraɛlnim’ ni n-zaŋ ya mir’ omaŋa ni yi tumdi tuma ŋun’ Yawɛ chirigibu shee suɣili la ni, ka zaani niriba maa tooni n-tumdi tuma sɔŋdi ba la? 10Ŋuna n-zaŋ a min’ a mabihi bɛn zaa nyɛ Lɛvinim’ la mir’ omaŋa. Di zaa yoli ka yi lan bɔri maligumaanitali tuma gba? 11Dinzuɣu Yawɛ ka a min’ a nyaandoliba maa zaa taai duŋ niŋ maa. Ŋuni n-lee nyɛ Aduna ka yi ŋumdi yi kparima ni niŋd’ o?”
12Di saha ka Musa daa tim ti boli Ɛliab bihi, Datan mini Abiram. Ka bɛ daa yɛli, “Ti ku kana. 13A ni zaŋ ti yi tiŋgban’ shɛli din mali bihim mini shiri pam ni na ni a ti ku ti yɔɣu ŋɔ ni la nyɛla yɛlibila, ka a ti lan bɔri ni a zaŋ amaŋ’ leei naa su ti? 14Din pahi nyɛla, a bi zaŋ tiŋgban’ shɛli din mali bihim mini shiri pam ti ti bee n-zaŋ puri mini tihi puri ti ti ka di leei ti dini. Pumpɔŋɔ a bɔrimi ni a yɔhim ti. Ti ku kana!”
15Ka Musa suhu daa yiɣisi pam, ka o yɛli Yawɛ, “Di deei bɛ sara maligu. N na ʒi n-deei bɛ so buŋa, m mi na ʒi n-niŋ bɛ ni so zaɣ’ biɛ’ shɛli.”
16Ka Musa daa yɛli Kɔra, “A min’ a nyaandoliba maa zaa ni Aduna sa kam’ Yawɛ tooni na biɛɣuni. 17Yi zaa yinoyino kpuɣim’ o labila, ka di kalinli yiɣisi kɔbisiyi ni pihinu ka yi niŋ tulaale zim niŋ di ni n-zaŋ li ka Yawɛ tooni na. Ka a gba mini Aduna gbibi yi tulaale lahi.” 18Ka sokam daa kpuɣ’ o laa m-mooi buɣim niŋ di ni, ka niŋ tulaale zim pa di zuɣu. Ka bɛ mini Musa ni Aduna daa zani Yawɛ chirigibu shee suɣili maa dunol’ ni. 19Di saha ka Kɔra daa laɣim ninvuɣ’ shɛb’ bɛn daa taai duŋ maa zaa Yawɛ chirigibu shee suɣili maa dunol’ ni. Ka Yawɛ jilima neesim daa neei niriba maa zaa sani. 20Di saha ka Yawɛ daa yɛli Musa mini Aduna, 21“Woligimiya yimaŋ’ ka chɛ niriba ŋɔ ka n ku ba pumpɔŋɔ.”
22Ka bɛ daa silim zaŋ bɛ nina kpa tiŋa ka yɛli, “Yaa Naawuni, nyin’ ŋun su vuhirigu kam zaa nyɛvili ŋɔ, wula ka ninvuɣ’ yino tum alahichi, ka a suhu yiɣisi bahi niriba ŋɔ zaa zuɣu?”
23Ka Yawɛ daa yɛli Musa, 24“Yɛlim’ niriba maa, miligimiya Kɔra mini Datan ni Abiram biɛhigu shee.”
25Di saha ka Musa daa yiɣisi ka Izraɛl kpamba daa dol’ o ka bɛ chaŋ Datan mini Abiram sani. 26Ka o daa yɛli niriba maa, “Miligimiya ninvuɣ’ biɛri ŋɔ suɣa shee, ka di shihiya bɛ binshɛɣu, di yi pa lala bɛ daalahichi maa zaa ni ʒin ya chaŋ.” 27Dinzuɣu ka bɛ daa miligi Kɔra mini Datan ni Abiram biɛhigu shee maa.
Datan mini Abiram ni bɛ paɣiba ni bɛ bisarinsi ni bɛ bibihi daa yimina ti ʒe bɛ suɣa dunoya ni. 28Ka Musa daa yɛli, “Dimbɔŋɔ n-yɛn chɛ ka yi baŋ ni Yawɛ n-shiri tim ma na ni n ti tum tuma ŋɔ zaa, ka di pala mmaŋmaŋ’ yubu ka n tumda. 29Niriba ŋɔ yi kpi kaman sokam zaa ni kpiri shɛm bee yɛl’ shɛli din paari sokam zaa yi paai ba, dindina, pa Yawɛ n-shiri tim ma na. 30Amaa Yawɛ yi chɛ ka so ni na ʒi n-nya yɛl’ shɛli niŋ ba, ka tiŋgbani yaai di noli vali ba tabili bɛ ni su binshɛɣukam zaa, ka bɛ kpe kpiimba biɛhigu shee zaɣ’ nɛma, dina n-ni chɛ ka yi baŋ ni bɛ ʒiɛm Yawɛ.”
31O ni daa yɛri maa, o noli daa na bi lu tiŋa, ka tiŋgbani bɔɣi bɛ naba ni. 32Tiŋgbani maa daa yaai di noli n-vali bɛ mini bɛ yiŋnima ni Kɔra ni daa su ninvuɣ’ shɛb’ zaa zaŋ tabili bɛ binshɛɣukam zaa. 33Ka bɛ mini bɛ binshɛɣukam zaa daa kpe kpiimba biɛhigu shee zaɣ’ nɛma, ka tiŋgbani mum ba niŋ, ka bɛ daa bahi yoli niriba maa ni. 34Ka Izraɛlnim’ zaa bɛn daa miri ba daa wum bɛ kuhigu ka guui; dama bɛ daa yɛlimi, “Tiŋgbani ni vali ti gba!”
35Di saha ka buɣim daa yi Yawɛ sanna ti di ninvuɣ’ kɔbisiyi ni pihinu bɛn daa tuɣili tulaale zim maa.
Buɣim moori bina
36Di nyaaŋa ka Yawɛ daa yɛli Musa, 37“Yɛlim’ maligumaana Aduna bia Ɛliɛza ni o yihim’ tulaale tuɣindi labihi maa buɣim niɛm maa ni n-kpaai di buɣim bahi katiŋa, dama di nyɛla din be kasi. 38Dama alahichinim’ maa tulaale tuɣindi labihi maa leela din be kasi bɛ nyɛviya kɔŋbu maa zuɣu. Dinzuɣu zaŋmi li kuri gbiŋgbarinlinsi n-zaŋ li pa sara maligu bimbini zuɣu, dama bɛ daa zaŋ li mi ti Yawɛ; di nyɛla din be kasi. Di yi niŋ lala, di ni leei shihirili Izraɛlnim’ sani.” 39Ka maligumaana Ɛliɛza daa zaŋ buɣim ni daa di ninvuɣ’ shɛb’ maa ni daa zaŋ daanya tulaale tuɣindi labihi shɛŋa ti Naawuni maa n-kuri gbiŋgbarinlinsi pa sara maligu bimbini zuɣu. 40Ka di teeri Izraɛlnima ni ninvuɣ’ so ŋun pa maligumaana, ka mi pa ŋun yi Aduna zuliya ni na ku lan kana ni o ti tuɣili tulaale zim Yawɛ tooni, ka din niŋ Kɔra min’ o nyaandoliba maa ti niŋ o kaman Yawɛ ni daa ka chɛ Musa yɛl’ o shɛm maa.
Aduna fa niriba bahi
41Ka biɛɣu daa neei ka Izraɛlnim’ zaa daa taai duŋ niŋ Musa mini Aduna yɛra, “Yinima n-ku Yawɛ niriba maa.” 42Niriba maa ni daa laɣim lu Musa mini Aduna zuɣu saha shɛli maa, ka bɛ daa ŋmaligi lihi Yawɛ chirigibu shee suɣili maa polo nya ka sagbani pun sirigina ti pani di zuɣu, ka Yawɛ jilima neesim neei. 43Ka Musa mini Aduna daa ka Yawɛ chirigibu shee suɣili maa tooni na. 44Ka Yawɛ daa yɛli Musa, 45“Miligim’ ka chɛ niriba ŋɔ, ka n ku ba pumpɔŋɔ!”
Ka bɛ daa lu n-zaŋ bɛ nina kpa tiŋa. 46Ka Musa daa yɛli Aduna. “Zaŋm’ a tulaale tuɣindi labila m-mooi buɣim bimbini zuɣu niŋ tulaale zim pa di zuɣu n-zaŋ li chaŋ niriba maa sani yomyom ti mali sara ti ba, dama Yawɛ suhu yiɣisi bahi bɛ zuɣu, ka alɔbo pun piligi.” 47Ka Aduna daa zaŋ li guui ti kpe niriba maa sunsuuni kaman Musa ni daa yɛl’ o shɛm maa, ka alɔbo maa daa pun lu niriba maa zuɣu, ka o daa niŋ tulaale zim maa pa buɣim maa zuɣu m-mali sara ti niriba maa. 48Ka o daa zani kpiimba mini ninvuɣ’ nɛma sunsuuni, ka alɔbo maa chɛ. 49Alɔbo maa ni daa ku ninvuɣ’ shɛb’ kalinli daa yiɣisila ninvuɣ’ tuhi’ pinaanahi ni kɔbisiyopɔin ka naanyi chɛ ninvuɣ’ shɛb’ bɛn daa kpi Kɔra duŋ taabu ni la. 50Alɔbo maa ni daa chɛ, ka Aduna labi Musa sani Yawɛ min’ o niriba chirigibu shee suɣili maa dunol’ ni.",https://www.bible.com/bible/2264/NUM.16.DBWDB
KALINLINIMA 17,"Aduna jaaŋgbee
1Ka Yawɛ daa yɛli Musa, “Yɛlim’ Izraɛlnima 2ni daŋ kam ni kpɛm’ bom’ jaaŋgbe’ yini ka jaaŋgbɛhi maa kalinli yiɣisi pinaayi kaman bɛ dunoya ni nyɛ shɛm ti a. Ka a sabi sokam yuli pa o jaaŋgbee zuɣu. 3Ka sabi Aduna yuli pa Lɛvi jaaŋgbee zuɣu. Di simdi ni dunoli kam kpɛm’ malila jaaŋgbe’ yini. 4Ka a zaŋ li ti sɔŋ Yawɛ min’ o niriba chirigibu shee suɣili maa ni Alikauli Adaka la tooni, n ni kani a sanna luɣ’ shɛl’ la. 5Ka n ni pii ninvuɣ’ so jaaŋgbee ni puhi vari. Lala ka n yɛn niŋ ka Izraɛlnim’ chɛ bɛ kparima ni ŋumbu shɛli bɛ ni ŋumdi niŋdi ya sahakam maa.”
6Ka Musa daa yɛli Izraɛlnima, ka bɛ kpamba zaa daa bo jaaŋgbɛhi na ti ti o. Kpɛm’ kam jaaŋgbe’ yiniyini, ka di kalinli daa yiɣisi jaaŋgbɛhi pinaayi kaman bɛ dunoya ni daa nyɛ shɛm. Ka Aduna jaaŋgbee daa be bɛ jaaŋgbɛhi maa ni. 7Ka Musa daa zaŋ jaaŋgbɛhi maa sɔŋ Yawɛ tooni alikauli suɣili maa ni.
8 Ka biɛɣu daa neei, ka Musa kpe suɣili maa ni nti nya ka Aduna jaaŋgbee din daa nyɛ Lɛvinim’ din’ la puhila vari, ka daai pum n-wali alimɔnd wal’ moma. 9Di saha ka Musa daa zaŋ jaaŋgbɛhi maa Yawɛ tooni yi Izraɛlnim’ zaa sani ka bɛ ti nya. Ka sokam daa yih’ o jaaŋgbee. 10Ka Yawɛ daa yɛli Musa, “Zaŋm’ Aduna jaaŋgbee maa labisi ti sɔŋ Alikauli Adaka maa tooni, ka di nyɛ shihirili duŋ taariba maa sani, ka a chɛ ka bɛ chɛ bɛ kparima ni ŋumdi niŋdi ma, di yi pa lala, bɛ ni kpi.” 11Ka Musa daa niŋ kaman Yawɛ ni zal’ o ni o niŋ shɛm maa.
12Di saha ka Izraɛlnim’ daa yɛli Musa, “Ti kpe yɔɣu, ti zaa ni kpi. 13Ŋunkam miri Yawɛ o biɛhigu shee ŋɔ yi ni kpi, dindina ti zaa kul kpimi maa.”",https://www.bible.com/bible/2264/NUM.17.DBWDB
KALINLINIMA 18,"1Ka Yawɛ daa yɛli Aduna, “Sara maligu shee alahichi yɛn ʒila a min’ a bidibisi ni a yaannim’ zuliya bɛn be a sani zuɣu; ka maligumaanitali alahichi ʒi a min’ a bidibisi maa kɔŋko zuɣu. 2Dinzuɣu zaŋm’ a mabihi bɛn nyɛ Lɛvi zuliya ka nyɛ a daŋ niriba la na ka bɛ ti pah’ a zuɣu n-sɔŋd’ a min’ a bidibisi maa saha shɛli yi yi ti be alikauli suɣili maa gbini tumdi tuma. 3Di simdi ni bɛ tumdi tuma sɔŋdi ya, ka tumdi bɛ tuma ni nyɛ shɛli zaa Yawɛ chirigibu shee suɣili maa ni; amaa bɛ di miri sara maligu shee lahi la bee sara maligu bimbini maa, bɛ yi niŋ lala, yi mini ba ni kpi. 4Bɛ pahimi yi zuɣu ka yi tummi Yawɛ chirigibu shee suɣili maa puuni tuma mini bɛ tuun’ shɛŋa din be Yawɛ chirigibu shee suɣili maa ni zaa; ka ninvuɣ’ zino miri ka o zaŋ omaŋ’ bali yi ni. 5Yimaŋmaŋ’ tummi sara maligu shee mini sara maligu bimbini maa gbini tuma, ka di chɛ ka n suhu ku lan yiɣisi bahi Izraɛlnim’ zuɣu. 6Mani m-piig’ a dɔɣiriba Lɛvinima Izraɛlnim’ ni; bɛ nyɛla Yawɛ ni su shɛba; ka o zaŋ ba ti a ni bɛ tumdi Yawɛ chirigibu shee suɣili maa puuni tuma. 7Amaa a min’ a bidibisi n-yɛn su maligumaanitali tuma ni sara maligu bimbini zuɣu tuma zaa ni chinchin’ tibisili la puuni tuma n-tumda. N zaŋ yi maligumaanitali maa tin ya pini, ka ninvuɣ’ so ŋun bi kpin’ li yi zaŋ omaŋ’ bali yi ni, bɛn kum’ o.”
Maligumaaniba tarili
8Ka Yawɛ daa yɛli Aduna: “N zaŋ bɛ ni zaŋ sara maligu binshɛŋa ti ma, ka di nyɛ Izraɛlnim’ sara binshɛŋa din be kasi zaa ti a min’ a bidibisi ni di nyɛ yi maligumaaniba tarili sahakam. 9Yi tarili ni yɛn nyɛ shɛli sara maligu binshɛŋa din be kasi ka bɛ bi zaŋ li nyo buɣim m-bɔŋɔ: Bɛ sara maligu kam din be kasi ka bɛ zaŋ li ti ma, din nyɛ chi sara bee alahichi sara bee taali tumbu sara kam di nyɛla a min’ a bidibisi dini. 10Dimiya li, di nyɛla din be kasi. Dɔbba kɔŋko n-ni tooi di li. Di nyɛla din be kasi yi sani. 11Din lan nyɛ yi dini m-bɔŋɔ: Bɛ ni yihi shɛlikam pin’ shɛŋa zaa Izraɛlnim’ ni zaŋdi maani sara shɛli bɛ ni zaŋdi gahiri zuɣusaa la puuni, n zaŋ li ti a min’ a bidibisi ni a bipuɣinsi ni di nyɛ yi tarili, ka ŋunkam be a yiŋa, ka be nyam ni tooi di li.
12“Bɛ ni zaŋ kpa’ viɛl’ shɛli mini wain viɛla zaa ni chi ni bindiri daŋda shɛŋa zaa ti man’ Yawɛ, n zaŋ li tin ya. 13Bɛ tiŋgban’ ni tiwal’ shɛŋa din daŋ moobu zaa, ka bɛ zaŋ li na ti ti man’ Yawɛ, di nyɛla yi dini; ka ŋunkam be a yiŋa ka be nyam ni tooi di li. 14 Bɛ ni zaŋ binshɛlikam ti Naawuni Izraɛl tiŋgbɔŋ ni nyɛla yi dini.
15“Bɛ yi dɔɣi bi’ tuuli kam zaa, di yi nyɛla ninsal’ bee biŋkɔbigu, ka bɛ zaŋ ba ti man’ Yawɛ, bɛ nyɛla yi dini. Amaa di simdi ni yi deei binshɛli bɛ ni zaŋ zali daadam bi’ tuuli zaashee; ka lan deei binshɛli bɛ ni zaŋ zali biŋkɔb’ so ŋun bi be nyam bi’ tuuli zaashee. 16Bɛ yi ti paai goli yini, nyin’ zalim’ ba ka bɛ yo anzinfa laɣibaligu diba anu, ka bɛ daa zali ba kaman Naawuni jɛmbu duu liɣiri zahimbu ni daa nyɛ shɛm. 17Amaa niɣi mini piɛri ni buhi bɛna, di deeya binshɛli zali bɛ ni tuui dɔɣi bi’ shɛb’ zaashee n-tiligi ba, bɛ nyɛla bɛn be kasi. Niŋmiya bɛ ʒim mihi sara maligu bimbini, ka zaŋ bɛ kpam nyo buɣim mali sara; di ʒiɛɣu niŋdi Yawɛ nyaɣisim. 18Amaa bɛ nimdi nyɛla yi dini kaman bɛ ni zaŋ biŋkɔbigu nyɔɣu polo mali bɛ ni zaŋdi sara shɛli gahiri zuɣusaa mini nudirigu gbalipaɣa ni nyɛ yi dini shɛm la.
19“Izraɛlnim’ ni zaŋ pin’ shɛŋa din be kasi ti ma zaa, n zaŋ li ti a min’ a bidibisi ni a bipuɣinsi zaa ni di nyɛ yi dini sahakam. Di nyɛla yalim alikauli shɛli din yi man’ Yawɛ sanna ka n lo a min’ a zuliya maa sahakam.”
20Di nyaaŋa ka Yawɛ daa yɛli Aduna, “A bi yɛn mali tiŋgbani bɛ tiŋgbɔŋ maa ni bee m-mali tarili bɛ sani. Mani n-nyɛ a tarili ni a ni su shɛli Izraɛlnim’ sani.”
Lɛvinim’ tarili
21 “N zaŋ Izraɛlnim’ zaka din nyɛ bini pia kam puuni zaɣ’ yini la ti Lɛvinima ni di nyɛ bɛ ni tumdi tuun’ shɛŋa Yawɛ chirigibu shee suɣili ni la yɔri. 22Ka pumpɔŋɔ zaŋ chana, Izraɛlnim’ miri ka bɛ kana ti miri Yawɛ chirigibu shee suɣili maa, bɛ yi niŋ lala bɛ ni tum alahichi ka kpi. 23Amaa Lɛvinima n-yɛn tumdi Yawɛ chirigibu shee suɣili maa ni tuma ka bɛmaŋmaŋ’ daalahichi ʒi bɛ zuɣu. Lala n-yɛn nyɛ li yi ʒiɛmani kam ni. Lɛvinim’ mi ku pahi Izraɛlnim’ zuɣu su tiŋgbani palo. 24Dama Izraɛlnim’ zaka din nyɛ bini pia kam puuni zaɣ’ yini shɛli bɛ ni zaŋdi tiri man’ Yawɛ la, n zaŋ li ti Lɛvinim’ ni di nyɛ bɛ tarili. Dinzuɣu ka m pun yɛli ni bɛ ku mali tiŋgbani Izraɛlnim’ sani.”
Lɛvinim’ zaka yihibu
25Ka Yawɛ daa yɛli Musa, 26“Yɛlim’ Lɛvinima, ‘Yi yi ti deei zaka bini pia kam puuni zaɣ’ yini Izraɛlnim’ sani, din nyɛ n ni deei shɛli bɛ sani tin ya ka di nyɛ yi tarili la, yin’ yihimiya di bini pia kam puuni zaɣ’ yini ti man’ Yawɛ, ka di nyɛ zaka binyɛra puuni mi zaka. 27Dina n-yɛn nyɛ yi gba zaka, ka di be kaman kabɔɣili ni chi bee wain tɔɣiri bɔɣili ni wain zaka la. 28Di simdi ni yi gba yihi yi ni deei zaka binshɛŋa zaa Izraɛlnim’ sani maa mi zaka ti Yawɛ, ka zaŋ din nyɛ Yawɛ dini maa ti maligumaana Aduna. 29Bɛ ni zaŋ pin’ shɛŋa zaa tin ya, yihimiya Yawɛ dini ni nyɛ shɛli zaa di puuni. Din nyɛ din viɛli gari di zaa ka yi yɛn zaŋ ti o.’ 30Yɛlim’ ba yaha, ‘Yi yi ti yihi zaɣ’ viɛla maa zaka di ni, yinim’ Lɛvinim’ yin’ zaŋmiya din kpalim kaman kabɔɣili ni chi bee wain tɔɣiri bɔɣili ni wain zaka la. 31Ka yi mini yi yiŋnim’ zaa ni tooi di li luɣ’ shɛlikam zaa; dama yi ni tumdi tuun’ shɛŋa Yawɛ chirigibu shee suɣili ni la yɔri m-bala. 32Yi yi yihi di ni zaɣ’ viɛla zaka ka di li, yi bi tum taali. Amaa miriya ka yi ta Izraɛlnim’ pin’ shɛŋa din be kasi daɣiri; yi yi niŋ lala, yi ni kpi.’ ”",https://www.bible.com/bible/2264/NUM.18.DBWDB
KALINLINIMA 19,"Naɣ’ ʒee tampiligim
1Ka Yawɛ daa yɛli Musa mini Aduna: 2Yawɛ ni zali zaligu shɛŋa m-bɔŋɔ. Yɛlim’ Izraɛlnima ni bɛ bom’ naɣisa’ ʒee ŋun ka dalinli ni galimi, ka nyɛ bɛ ni na bi zaŋ naɣikɔra dapua n-niŋ so na. 3Ka a zaŋ o ti maligumaana Ɛliɛza, ka o chɛ ka bɛ zaŋ o yi tintariga ti kɔrig’ o o ninni. 4Ka ŋun’ maligumaana Ɛliɛza zaŋ o nubil’ tim o ʒim ni n-zaŋ li mihi Yawɛ chirigibu shee suɣili la tooni polo siɣimsiɣim buyopɔin. 5Di nyaaŋa ka o chɛ ka bɛ niŋ buɣim nyo naɣ’ muni maa zaa o ninni, dina n-nyɛ o gbaŋ min’ o nimdi ni o ʒim ni o puuni binshɛɣukam zaa. 6Di saha ka maligumaana maa zaŋ sida dari mini taaŋkɔro wulli ni mi’ ʒee bahi buɣim din diri nahu maa ni. 7Dimbɔŋɔ nyaaŋa ka maligumaana maa paɣ’ o binyɛra ka su kom, ka naanyi kpe bɛ biɛhigu shee; amaa ka maligumaana maa ni leei ŋun bi be nyam hal ni zaawuni. 8Ka ninvuɣ’ so ŋun nyo naɣisaa maa buɣim maa, o paɣim’ o binyɛra ka su kom; o gba ni leei ŋun bi be nyam hal ni zaawuni. 9 Di nyaaŋa ka ninvuɣ’ so ŋun be nyam va naɣisaa maa tampiligim n-zaŋ li ti zali tiŋ’ tariga luɣ’ shɛli din be nyam, ka di nyɛ Izraɛlnim’ dini; ka bɛ mal’ li niŋdi kom din yihiri nir’ daɣiri ni la ni. Di nyɛla daɣiri yihibu sara. 10Ka ninvuɣ’ so ŋun va naɣisaa maa tampiligim maa, o paɣim o binyɛra ka leei ŋun bi be nyam hal ni zaawuni. Ka dimbɔŋɔ kul ni nyɛ Izraɛlnim’ mini tinzunnim’ bɛn be bɛ sani zaligu sahakam.
Kpim’ shihibu
11Ninvuɣ’ shɛb’ bɛn shihi ninsal’ ŋun kpi, bɛ ni leei bɛn bi be nyam daba ayopɔin. 12Di simdi ni bɛ niŋ daɣiri yihibu kom niŋ bɛmaŋa daba ata dali mini dabisi’ shɛli din pahir’ ayopɔin dali, ka leei bɛn be nyam. Amaa bɛ yi bi niŋ lala daba ata mini dabisi’ shɛli din pahir’ ayopɔin maa dali, bɛ ku leei bɛn be nyam. 13Ninvuɣ’ shɛb’ bɛn zaa shihi ninsal’ ŋun kpi ka bi yihi bɛmaŋ’ daɣiri ni, bɛ ta Yawɛ chirigibu shee suɣili daɣiri, di simdi ni yi yihi ba Izraɛlnim’ ni. Bɛ ni bi niŋ ko’ shɛli din yihiri nir’ daɣiri ni mihi ba la zuɣu; bɛ na kul nyɛla bɛn bi be nyam, ka bɛ na kul ni be lala biɛhigu maa ni.
14So yi kpi Yawɛ chirigibu shee suɣili la puuni, di mi zaligu m-bɔŋɔ: Ŋunkam be suɣili maa ni mini ŋunkam kpe di ni na ni leei ŋun bi be nyam hal ni daba ayopɔin. 15Ka duɣuri mini lahi din zaa ʒe zaɣiyari ka binshɛli bi pil’ li, di gba ni leei din bi be nyam. 16Ka ninvuɣ’ so ŋun be samban’ ni yi shihi bɛ ni zaŋ takɔbi ku so bee n-shihi ninvuɣ’ so ŋun kpi o dahalali kum bee n-shihi ninsal’ kɔbili bee gballi, dilana ni leei ŋun bi be nyam daba ayopɔin.
17Ninvuɣ’ shɛb’ bɛn bi be nyam maa, bɛ zaŋm’ daɣiri ni yibu sara shɛli bɛ ni zaŋ nyo buɣim tampiligim niŋ tahili ni, ka booi kɔzɔrim kom niŋ di ni; 18ka ninvuɣ’ so ŋun be nyam zaŋ taaŋkɔro vari tim kom maa ni n-zaŋ li mihi Yawɛ chirigibu shee suɣili maa mini di nɛma zaa ni niriba bɛn be di ni ni ninvuɣ’ so ŋun shihi ninsal’ kɔbili bee bɛ ni ku so bee kpima bee gballi. 19Ŋunkam be nyam niŋm’ li mihi ninvuɣ’ shɛb’ bɛn bi be nyam daba ata dali ni daba ayopɔin dali. O niŋm’ lala yihi ba daɣiri ni daba ayopɔin dali, di nyaaŋa ka bɛ paɣi bɛ binyɛra ka su kom, zaŋ chaŋ zaawuni ka bɛ leei bɛn be nyam.
20Amaa ninvuɣ’ shɛb’ bɛn bi be nyam yi bi mali bɛmaŋ’ niŋ nyam ta Yawɛ sara maligu shee daɣiri, bɛ ni bi niŋ ko’ shɛli din yihiri nir’ daɣiri ni mihi ba la zuɣu, bɛ nyɛla bɛn bi be nyam, ka di simdi ni bɛ yihi ba Naawuni niriba ni. 21Dina n-yɛn nyɛ bɛ zaligu sahakam. Ka ninvuɣ’ so ŋun niŋ ko’ shɛli din yihiri nir’ daɣiri ni maa mihi so, ŋun’ paɣim’ o binyɛra; ka ŋun mi shihi kom maa ni leei ŋun bi be nyam hal ni zaawuni. 22Ka ŋun bi be nyam maa yi shihi binshɛlikam, di ni leei din bi be nyam, ka ŋunkam mi shihi li ni leei ŋun bi be nyam hal ni zaawuni.",https://www.bible.com/bible/2264/NUM.19.DBWDB
KALINLINIMA 20,"Yɛl’ shɛŋa din niŋ Kadɛshi
(Yibu 17.1-7)
1Ka Izraɛlnim’ zaa daa kana ti paai Zin yɔɣu ni gol’ so ŋun daŋ tooni puuni n-ʒini Kadɛshi. Ka Miriam daa kpi nimaani, ka bɛ sɔɣ’ o nimaani.
2 Kom daa ka nimaani ka niriba maa ni nyu, ka bɛ daa laɣim taai duŋ niŋ Musa mini Aduna. 3Ka niriba maa daa taai bahi Musa zuɣu, ka yɛl’ o, “Ti yi di daa pahi ti mabihi la zuɣu kpi Yawɛ tooni, di naan so. 4Bɔzuɣu ka a zaŋ tinim’ Yawɛ niriba ŋɔ ka yɔɣu ŋɔ ni na ni ti mini ti biŋkɔbiri ti kpi kpe? 5Ka bɔzuɣu ka a daa yihi ti Ijipti n-zaŋ ti na ti niŋ luɣ’ shɛli din bi viɛli ŋɔ? Luɣ’ shɛŋa nir’ ni yɛn biri chi bee n-sa fiig tihi bee n-sa wain tihi bee n-sa pumpɔrinchihi tihi kani, ka kom gba kani ka ti ni nyu.” 6Di saha ka Musa mini Aduna daa yi niriba maa sani n-chaŋ Yawɛ chirigibu shee suɣili maa dunol’ ni ti gbani n-zaŋ bɛ nina kpa tiŋa. Ka Yawɛ jilima neesim daa neei bɛ sani.
7Ka Yawɛ daa yɛli Musa, 8“Kpuɣim’ jaaŋgbee, ka a min’ a biɛli Aduna laɣim niriba maa na, ka a ti yɛli tampiŋ ŋɔ ni di chɛ ka kom yi di ni na bɛ zaa ninni. Lala ka a yɛn niŋ yihi kom tampiŋ maa ni na ti ba; ka bɛ mini bɛ biŋkɔbiri nyu.” 9Ka Musa daa shiri kpuɣi jaaŋgbee maa Yawɛ tooni kaman o ni daa zal’ o shɛm maa.
10Ka Musa mini Aduna daa laɣim niriba maa tampiŋ maa gbini ka Musa ti yɛli ba, “Yinim’ duŋtaariba ŋɔ, wummiya pumpɔŋɔ, ti chɛ ka kom yi kuɣili ŋɔ ni na n-tin ya?” 11Di saha ka Musa daa kpuɣ’ o jaaŋgbee maa zuɣusaa ŋ-ŋme tampiŋ maa buyi, ka kom pam daa yi di ni na, ka niriba maa mini bɛ biŋkɔbiri maa daa nyu.
12Amaa ka Yawɛ daa yɛli Musa mini Aduna, “Yi bi niŋ ma yɛda, ka bi wuhi n ni be kasi shɛm Izraɛlnim’ sani, dinzuɣu yi ku zaŋ ba kuli tiŋgbɔn shɛli n ni zaŋ ti ba maa ni.”
13Dimbɔŋɔ nyɛla Mɛriba kom, luɣ’ shɛli Izraɛlnim’ mini Yawɛ ni daa yɛl’ tab’ finafina ni luɣ’ shɛli o ni daa wuhi ni o nyɛla ŋun be kasi.
Ɛdom naa zaɣisiya ni o ku chɛ ka Izraɛlnim’ gari
14Musa daa ti tim tuumba Ɛdom naa sani, ka bɛ yi Kadɛshi chaŋ ti yɛl’ o, “A mabihi Izraɛlnim’ ni yɛli shɛm m-bɔŋɔ: A mi wahala shɛli ti ni pun nya zaa yɛla. 15A mi ti yaannim’ ni daa kuli Ijipti, ka ti be nimaani yuui pam, ka Ijiptinim’ maa daa nahim ti mini ti yaannim’ maa pam shɛm la yɛla. 16Ka ti daa kuhi niŋ Yawɛ, ka o wum ti kuhigu maa ka daa tim o malaika na ka o ti yihi ti Ijipti maa na, ka ti kana ti be Kadɛshi tin’ shɛli din miri a tintariga la. 17Chɛ ka ti kpe a tiŋgbɔŋ ŋɔ ni gari. Ti ku tim yi puri ni bee yi wain tihi ni gari bee n-nyu yi kɔbilisi kom. Ti yɛn dolila solɔɣu gari. Ti ku ŋmaligi kpa nudirigu polo bee nuzaa polo hal ti yi a tiŋgbɔŋ maa ni.”
18Amaa ka Ɛdomnim’ daa yɛl’ o, “Yi ku kpe ti tiŋgbɔŋ maa ni gari, yi yi niŋ lala, ti ni ŋmɛn ya tɔbu.”
19Ka Izraɛlnim’ daa yɛl’ o, “Ti ni doli solɔɣu maa gari; ka ti mini ti biŋkɔbiri yi nyu yi kom, ti ni yo di zuɣu; ti ni kul bɔri shɛli nyɛla yi chɛ ka ti kana ti gari.”
20Amaa ka o daa lan yɛli, “Yi ku gari.” Ka Ɛdom naa maa daa zaŋ tɔbbihi pam bɛn gbib’ bidibbina pam kana ti gu ba soli. 21Ɛdom naa ni daa zaɣisi ni Izraɛlnim’ di tim bɛ tiŋgbɔŋ maa ni gari maa, ka Izraɛlnim’ maa daa taɣi doli shɛli polo gari.
Aduna kum
22Ka Izraɛlnim’ zaa daa yi Kadɛshi m-mali ti paai Hɔr Zoli gbini. 23Di saha ka Yawɛ daa yɛli Musa mini Aduna Hɔr Zoli din daa be Ɛdom tintariga maa gbini, 24“Aduna ku paai n ni zaŋ tiŋgbɔn shɛli ti Izraɛlnim’ maa ni, o ni kpi, yi ni daa zaɣisi n zaligu Mɛriba kom la yɛla ni la zuɣu. 25Zaŋm’ Aduna min’ o bia Ɛliɛza du Hɔr Zoli zuɣu na; 26ka a ti yeei Aduna kpariti n-zaŋ li yɛl’ o bia Ɛliɛza; ka Aduna kpi nimaani n-chaŋ o yaannim’ sani.” 27Ka Musa daa niŋ kaman Yawɛ ni zal’ o shɛm maa. Ka bɛ daa chaŋ ti du Hɔr Zoli maa niriba maa zaa ninni. 28 Ka Musa daa yeei Aduna kpariti maa n-zaŋ li yɛli o bia Ɛliɛza; ka Aduna daa shiri kpi zoli maa zuɣu. Ka Musa mini Ɛliɛza daa yi zoli maa zuɣu siɣina. 29Izraɛlnim’ zaa ni daa baŋ ni Aduna kpiya, ka bɛ zaa daa zaŋ biɛɣ’ pihita n-kum o kuli.",https://www.bible.com/bible/2264/NUM.20.DBWDB
KALINLINIMA 21,"Izraɛlnim’ nyaŋ Keenannima
1 Keenan nir’ ŋun daa nyɛ Arad naa m-be Nɛgɛb ni daa wum ni Izraɛlnim’ dolila Atarim polo kanna, ka o daa chaŋ ti ŋme ba tɔbu, ka gbahi bɛ shɛba ti leei daba. 2Di saha ka Izraɛlnim’ daa po pɔri Yawɛ sani yɛli, “Yɛlimaŋli, a yi ni zaŋ niriba ŋɔ niŋ ti nuu ni, ti ni saɣim bɛ fɔntinsi zaa.” 3Ka Yawɛ daa wum Izraɛlnim’ ni yɛli shɛm maa, ka shiri zaŋ Keenannim’ maa niŋ bɛ nuu ni; ka bɛ daa ku ba ka saɣim bɛ fɔntinsi maa zaa. Dinzuɣu ka bɛ daa boli nimaani yuli Hɔrima.
Bɛ zaŋ daanya mali wahu
4 Ka bɛ daa yiɣisi Hɔr Zoli maa gbini n-zaŋ doli Teeku Ʒiɛɣu polo ni bɛ lɔɣi Ɛdom tiŋgbɔŋ maa gari. Ka niriba maa suhuri daa ti yiɣisi pam soli maa ni. 5 Ka niriba maa daa yɛri Naawuni mini Musa finafina, “Bɔzuɣu ka yi yihi ti Ijipti na ni ti ti kpi mɔɣu ŋɔ ni? Dama bindirigu mini kom ka kpe, ka ti nyee nyɔni bindir’ chɔɣima ŋɔ.” 6Ka Yawɛ daa chɛ ka wɔɣ’ shɛb’ bɛn mal’ lɔɣu pam yina ti dimdi Izraɛlnima ka bɛ pam daa kpi. 7Ka niriba maa daa ka Musa sanna ti yɛl’ o, “Ti tum alahichi, dama ti yɛl’ a mini Yawɛ finafina; suhim’ Yawɛ ti ti ka o vuui tinvura maa ka chɛ ti.” Ka Musa daa suhi Naawuni ti niriba maa. 8Ka Yawɛ daa yɛli Musa, “Malimi wahu ŋun mali lɔɣu n-zaŋ tabili da’ wɔɣinli; ka wahu yi dim sokam ka o lihi li, o ni tiligi.” 9 Ka Musa daa zaŋ daanya mali wahu maa n-zaŋ li tabili da’ wɔɣinli zuɣusaa; ka wahu daa yi dim so, ka o lihi li, o tiligirimi.
Bɛ yi Hɔr Zoli gbini chaŋ Mɔabnim’ vinvamli ni
10Ka Izraɛlnim’ daa yiɣisi chaŋ ti dɔni Obɔt. 11Ka bɛ daa ti yiɣisi Obɔt maa n-chaŋ ti dɔni Abarim yɔɣu din daa miri Mɔabnim’ tintariga zaŋ lab’ wulimpuhili polo la ni. 12Ka bɛ daa ti lan yiɣisi nimaani chaŋ ti dɔni Zɛrɛd vinvamli ni. 13Ka bɛ daa ti lan yiɣisi nimaani chaŋ ti dɔni Arinɔn Mɔɣili yaɣili yɔ’ shɛli din zaŋ hal ni Amɔrinim’ tintariga la ni; dama Arinɔn Mɔɣili n-nyɛ Mɔabnim’ tintariga m-be Mɔabnim’ mini Amɔrinim’ sunsuuni. 14Dinzuɣu ka di yɛli Yawɛ tɔbu tuhibu Litaafi ni, “Wahɛb fɔntiŋ’ din be Sufa bɔbili mini vinvama ni Arinɔn Mɔɣili 15ni naɣilima ni vinvama din zaŋ hal ni Ar zaŋ lab’ Mɔabnim’ tintariga polo la.”
16Ka bɛ daa lan yiɣisi nimaani chaŋ ti paai kɔbili’ shɛŋa bɛ ni booni Bɛr la. Nimaani ka Yawɛ daa yɛli Musa, “Laɣimmi niriba maa na ka n ti ti ba kom.” 17Di saha ka Izraɛlnim’ daa yili yilli ŋɔ:
“Yilimiya yila yɛli di yɛla;
Kɔbiliga, chɛ ka kom yi a ni na;
18Kɔbil’ shɛli nabihi ni daa gbi.
Kolibil’ shɛli niriba toondaannim’ ni daa gbi.
Nam jaaŋgbɛhi ka bɛ daa zaŋ gbi li.
Bɛ jaaŋgbɛhi ka bɛ daa zaŋ gbi li.”
Ka bɛ daa yiɣisi yɔɣu maa ni chaŋ Matana, 19ka daa ti yi Matana maa chaŋ Nahaliɛl n-daa ti lan yiɣisi Nahaliɛl maa chaŋ Bamɔt, 20ka daa ti lan yi Bamɔt mi chaŋ vinvamli shɛli din daa do Mɔab tintariga Pisiga zolɔŋni zaŋ lab’ tiŋgban’ nɛli polo la.
Bɛ nyaŋ Naa Sihɔn mini Naa Ogi
(Zaligu Teebu 2.26—3.11)
21Di saha ka Izraɛlnim’ daa tim tuumba Amɔrinim’ Naa Sihɔn sani nti yɛl’ o, 22“Chɛli ka ti kpe a tiŋgbɔŋ ŋɔ ni gari. Ti ku birigi kpe mɔɣu ni bee n-tim yi wain tihi puri ni; ti mi ku nyu yi kɔbilisi kom. Ti kul yɛn dolila solɔɣu hal ti gari yi tintariga.” 23Amaa ka Sihɔn daa zaɣisi ni Izraɛlnim’ di kpe o tiŋgbɔŋ maa ni gari. O daa laɣimla o tɔbbihi zaa n-chaŋ Jahaz din daa be yɔɣu maa ni la nti tuhi Izraɛlnima. 24Ka Izraɛlnim’ daa zaŋ takɔbi ku o, ka deeg’ o tiŋgbɔŋ maa Arinɔn zaŋ ti paai Jabok n-lan zaŋ hal ni Ammɔnnim’ tintariga, dama Ammɔnnim’ daa gula bɛ tintariga viɛnyɛliŋga. 25Ka Izraɛlnim’ daa fa Amɔrinim’ maa fɔntinsi zaa n-ʒini Hɛshibɔn zaŋ tabili di tiŋkpansi zaa. 26Dama Hɛshibɔn daa nyɛla Amɔrinim’ Naa Sihɔn tiŋa. Ŋuna n-daa tuhi Mɔab na’ kuro ka fa o tiŋgbɔŋ zaa zaŋ hal ni Arinɔn. 27Dinzuɣu ka baansi yiini yila yɛra,
“Kamiya Hɛshibɔn na, mɛmiya li.
Chɛliya ka Sihɔn tiŋ’ maa zani.
28 Dama buɣim daa yi Hɛshibɔn na,
ka buɣim niɛm daa yi
Sihɔn fɔŋ ni na.
Di daa di Ar din be Mɔab la,
ka di Arinɔn zoya zuɣu.
29Mɔabnima, mbusim be yi zuɣu!
Yinim’ Chɛmɔshinima, Chɛmɔshi
niriba ŋɔ ni bahi yoli zaa.
O chɛ ka o bidibisi leei
bɛn zo n-kpe yɔɣu,
ka o bipuɣinsi mi leei
Amɔrinim’ Naa Sihɔn daba.
30Dinzuɣu bɛ zuliya bahila yoli
zaŋ Hɛshibɔn hal ni Dibɔn,
ka ti ŋmani saɣiri doya
hal ka buɣim ti di m-paai Mɛdɛba.”
31Dina n-daa chɛ ka Izraɛlnim’ ʒini Amɔrinim’ tiŋgbɔŋ ni. 32Ka Musa daa tim ni bɛ ti puɣisi nya Jaza. Ka bɛ daa tuhi fa di tiŋkpansi, ka kari Amɔrinim’ bɛn daa be nimaani maa.
33Di nyaaŋa ka bɛ daa ŋmaligi doli Bashan polo; ka Bashan Naa Ogi min’ o tɔbbihi zaa daa kana ti lu bɛ zuɣu Ɛdirɛi n-tuhi ba. 34Amaa ka Yawɛ daa yɛli Musa, “Di zɔr’ o; dama n zaŋ o min’ o niriba ni o tiŋgbɔŋ zaa niŋ a nuu ni, niŋm’ o kaman a ni daa niŋ Amɔrinim’ Naa Sihɔn ŋun daa be Hɛshibɔn la shɛm la.” 35Ka bɛ daa ku o min’ o bihi ni o niriba zaa hal ka o ninvuɣ’ yino gba bi tiligi; ka daa deeg’ o tiŋgbɔŋ maa su.",https://www.bible.com/bible/2264/NUM.21.DBWDB
KALINLINIMA 22,"Mɔab naa tim ti zaŋ Balaam na
1Di saha ka Izraɛlnim’ daa yiɣisi chaŋ ti dɔni Mɔab bɔpiɛligu ni Jɔɔdɛn Mɔɣili duli zaŋ lab’ Jɛriko polo. 2Ka Zipɔr bia Balak daa nya Izraɛlnim’ ni niŋ Amɔrinim’ shɛlikam zaa. 3Ka Mɔabnim’ daa zɔri Izraɛlnim’ pam, dama Izraɛlnim’ maa daa galisiya pam. Dabiɛm daa kpe Mɔabnim’ pam Izraɛlnim’ maa zuɣu. 4Ka Mɔabnim’ daa yɛli Midian kpamba, “Salo ni gbaliŋ ŋɔ ni naai binshɛlikam din gili ti zaa kaman naɣilaa ni ŋubiri mɔri mɔɣu ni shɛm la.” Zipɔr bia Balak n-daa nyɛ Mɔab naa di saha maa. 5 Ka o daa tim tuumba Bɛɔr bia Balaam sani Pɛtɔr din daa be Yufretiiz Mɔɣili duli Amawu tiŋgbɔŋ ni la nti bol’ o, ka yɛl’ o, “Ninvuɣ’ shɛba n-yi Ijipti na, bɛ kul yɛrigila luɣ’ shɛlikam zaa, ka ʒini miri ma. 6Kamina ti yɛli yɛtɔɣ’ biɛɣu bahi bɛ zuɣu ti ma. Bɛ ni mali kpiɔŋ gari ma ŋɔ, di pa shɛli ka n tooi tuhi nyaŋ ba n kari ba n tiŋgbɔŋ ŋɔ ni, dama m mi ni a yi niŋ alibarika niŋ so ni, o shiri ni nya alibarika; ka a mi yi yɛli yɛtɔɣ’ biɛɣu bahi so zuɣu, di ni di o.”
7Ka Mɔab kpamba mini Midian kpamba maa daa zaŋ baɣibuɣiri liɣiri chaŋ Balaam sani ti yɛl’ o Balak ni yɛli shɛm. 8Ka o yɛli ba, “Gbɛmiya kpe, ka n sa zaŋ Yawɛ ni yɛli ma shɛm yɛli ya.” Ka Mɔab kpamba maa daa gbe Balaam sani.
9Ka Naawuni daa ka Balaam sanna ti bɔh’ o, “Banima n-lee be a sani ŋɔ?”
10Ka Balaam daa yɛli Naawuni, “Zipɔr bia Balak ŋun nyɛ Mɔab naa la n-tim ba na ti yɛli ma, 11‘Ninvuɣ’ shɛba n-yi Ijipti na, bɛ kul yɛrigila luɣ’ shɛlikam; kamina ti yɛli yɛtɔɣ’ biɛɣu bahi bɛ zuɣu ti ma; di pa shɛli ka n tooi tuhi nyaŋ ba ka kari ba.’ ”
12Ka Naawuni daa yɛli Balaam, “Di doli ba chaŋ, a mi miri ka a yɛli yɛtɔɣ’ biɛɣu bahi niriba maa zuɣu, dama bɛ nyɛla alibarika ni be shɛb’ ni.”
13Ka Balaam daa yiɣisi asiba n-yɛli Balak kpamba maa, “Labimiya kuli yi ya, dama Yawɛ zaɣisiya ni n di doli ya chaŋ.” 14Ka Mɔab kpamba maa daa yiɣisi labi Balak sani ti yɛl’ o, “Balaam zaɣisiya ni o ku dol’ ti kana.”
15Ka Balak daa lan tim kpamba bɛn mali jilima pam, ka zooi gar’ o ni daa tuui tim shɛb’ maa. 16Ka bɛ daa ka Balaam sanna ti yɛl’ o, “Zipɔr bia Balak ni yɛli shɛm m-bɔŋɔ: ‘Di chɛ ka binshɛli gu a soli ka a bi ka n sanna, 17dama n ni ti a jilima pam. Ka a yi yɛli ni n niŋm’ shɛlikam zaa, n ni niŋ li; kul kamina ti yɛli yɛtɔɣ’ biɛɣu bahi niriba maa zuɣu ti ma.’ ”
18Amaa ka Balaam daa garigi yɛli Balak kpamba maa, “Hal Balak yi zaŋ o yiŋ’ anzinfa mini salima zaa ti ma gba, n ku tooi niŋ Yawɛ ŋun nyɛ n Naawuni ŋɔ ni zali ma ni n di niŋ shɛli; n ku tooi niŋ ka di pooi bee n-niŋ ka di yaɣi. 19Yi gba kpalimmiya gbe kpe kaman yi tab’ la ni daa niŋ shɛm la, ka n nya Yawɛ ni yɛn yɛli ma di yɛla shɛm pahi.”
20Ka Naawuni daa ka Balaam sanna dindali maa yuŋ ti yɛl’ o, “Niriba maa yi kamina ni bɛ ti bol’ a, nyin’ yiɣisim’ doli ba chaŋ; amaa kul niŋmila n ni yɛl’ a ni a niŋ shɛm.” 21Ka Balaam daa yiɣisi asiba m-pa o buŋ’ nyaampara doli Mɔab kpamba maa chaŋ.
Balaam min’ o buŋa
22Ka Naawuni suhu daa yiɣisi pam Balaam ni daa chani maa zuɣu. Ka Yawɛ malaika daa chaŋ ti zani sol’ ni n-gu o soli. Balaam daa barila buŋa, ka o tumtumdiba ayi be o sani. 23Ka buŋ’ maa daa nya Yawɛ malaika maa ka o ŋooi takɔbi gbib’ o nuu ni ʒe sol’ ni; ka buŋ’ maa daa birigi kpe mɔɣu, ka Balaam fiɛb’ o ni o ŋmalig’ o lu soli. 24Di saha ka Yawɛ malaika maa daa chaŋ ti zani wain tihi puri sunsuuni luɣ’ shɛli din bi yɛlim’ shee ka goma be di yaɣa ayi zaa. 25Buŋ’ maa ni daa nya Yawɛ malaika maa, ka o chaŋ ti tabili gooni n-zaŋ Balaam napɔnvaɣu sooi gooni maa; ka o daa lan fiɛbi buŋ’ maa. 26Di nyaaŋa ka Yawɛ malaika maa daa lan tirisi tooni ha ti zani luɣ’ muɣiliŋga shee ka palo lan kani ka nir’ ni tooi birigi nudirigu polo bee nuzaa polo. 27Buŋ’ maa ni daa nya Yawɛ malaika maa, ka o teei dɔni Balaam jɔɣu ni, ka Balaam suhu daa yiɣisi pam, ka o zaŋ o jaaŋgbe’ bil’ fiɛbi buŋ’ maa. 28Di saha ka Yawɛ daa ti buŋ’ maa noli ka o bɔhi Balaam, “Bɔ ka n lee niŋ a ka a fiɛb’ ma buta ŋɔ zaa?”
29Ka Balaam daa yɛli buŋ’ maa, “A ni dihi ma vi zuɣu. N yi di gbibi takɔbi n nuu ni, n naan ku a pumpɔŋɔ.”
30Ka buŋ’ maa daa lan bɔhi Balaam, “Pa a bun’ so a ni bari sahakam zaŋ na hal ni zuŋɔ dabisili ŋɔ n-nyɛ ma? Ka n na mi n-niŋ a lala?” Ka o garigi yɛli, “Aai.”
31Di saha ka Yawɛ daa neei Balaam nina ka o nya Yawɛ malaika maa ni ʒe soli ni ŋ-ŋooi takɔbi gbib’ o nuu ni shɛm maa, ka o silim’ o zuɣu n-zaŋ o nina kpa tiŋa. 32Ka Yawɛ malaika maa daa bɔhi Balaam, “Bɔzuɣu ka a fiɛbi buŋ’ maa buta ŋɔ zaa? N kamina ni n ti gu a soli, dama m bi yu a ni chani chandi shɛli maa. 33Ka buŋ’ maa nya ma, ka birigi siɣimsiɣim buta ŋɔ zaa. O yi di bi birigi, yɛlimaŋli, ŋ-ŋɔ n di pun ku a, ka chɛ o.”
34Di saha ka Balaam daa yɛli Yawɛ malaika maa, “N tum alahichi, dama m bi mi ni a ʒiɛla sol’ ni gu ma soli. Dinzuɣu pumpɔŋɔ, di yi bi luhi a sani, n ni ŋmaligi labi kuli.”
35Ka Yawɛ malaika maa daa yɛli Balaam, “Doli ba chaŋ, amaa kul yɛlimila n ni yɛl’ a ni a yɛli yɛtɔɣ’ shɛli.” Ka Balaam daa doli Balak kpamba maa chaŋ.
Balak tuhi Balaam soli
36Balak ni daa wum ni Balaam kanna, o daa yimi chaŋ ti tuh’ o soli Ar fɔntiŋ’ shɛli din ʒi m-baɣi Arinɔn Mɔɣili Mɔab tintariga polo la. 37Ka Balak daa bɔhi Balaam, “Bɔ n-niŋ ka n daa tim na ti bol’ a ka a bi kana? A bi tɛhi ni n ni tooi ti a pin’ titali?”
38Ka Balaam daa yɛli Balak, “To, n kana! Ka m malila yiko din ni tooi yɛli shɛli? Naawuni ni zaŋ yɛtɔɣ’ shɛli niŋ n nol’ ni, dina ka n yɛn tɔɣisi.” 39Di saha ka Balaam mini Balak daa doli chaŋ ti paai tin’ shɛli bɛ ni daa booni Huzɔt la. 40Ka Balak daa kɔri naɣilahi mini piɛri duɣi tahi ti ti Balaam mini kpamba bɛn daa be o sani.
41Ka biɛɣu daa neei, ka Balak zaŋ Balaam du Bamɔtibaal din nyɛ luɣ’ shɛli din miri ka o ni tooi lihi nya Izraɛlnim’ maa viɛnyɛliŋga la.",https://www.bible.com/bible/2264/NUM.22.DBWDB
KALINLINIMA 23,"Balaam anabitali yɛtɔɣa din daŋ tooni
1Ka Balaam daa yɛli Balak, “Mɛm’ sara maligu bimbina ayopɔin zali ma kpe, ka bo naɣilah’ ayopɔin mini piɛlah’ ayopɔin ti ma kpe na.” 2Ka Balak daa niŋ Balaam ni yɛl’ o ni o niŋm’ shɛm maa. Ka ŋun’ Balak mini Balaam daa kɔrigi naɣila’ yino mini piɛla’ yino m-mali sara pa bimbin’ yini kam zuɣu. 3Di saha ka Balaam daa yɛli Balak, “Zanim’ a sara maligu shɛli bɛ ni zaŋdi nyɔri buɣim ŋɔ gbini, ka n yi kpaŋ ha; di pa shɛli ka Yawɛ ka n sanna. Ka o yi wuhi ma shɛlikam, n ni zaŋ li yɛl’ a.” Ka o daa chaŋ ti du n-tam kuŋkun’ nɛli zuɣu. 4Ka Naawuni daa ka Balaam sanna, ka Balaam daa yɛl’ o, “M me sara maligu bimbina ayopɔin zali, ka zaŋ naɣila’ yinoyino mini piɛla’ yinoyino m-mali sara pa di zaa zuɣu.”
5Ka Yawɛ daa yɛli Balaam, “Labimi ti zaŋ n ni yɛl’ a shɛm yɛli Balak.” 6Ka o daa lab’ o sanna nti nya ka o mini Mɔab kpamba zaa ʒila o sara maligu shɛli bɛ ni zaŋdi nyɔri buɣim maa gbini.
7Ka Balaam daa zaŋ o daanabitali yɛtɔɣa
ni nyɛ shɛli yɛli,
“Balak ŋun nyɛ Mɔab Naa la
n-zaŋ ma Siria wulimpuhili polo
zoya ni tiŋ’ la ni na
nti yɛli ma: ‘Kamina
ti yɛli yɛtɔɣ’ biɛɣu bahi
Yaakubu zuliya ŋɔ zuɣu ti ma.
Wuhim’ ni Izraɛlnim’ simdi tibidarigibo!’
8Ka wula ka n lee ni tooi
yɛli yɛtɔɣ’ biɛɣu bahi
Naawuni ni bi yɛli yɛtɔɣ’ biɛɣu
bahi ninvuɣ’ shɛb’ zuɣu?
Bee wula ka n lee ni tooi yɛli
ni Naawuni ni wuhi ni
ninvuɣ’ shɛb’ bi simdi tibidarigibo
simdi ni bɛ nya tibidarigibo?
9Dama n nyari ba zoya zuɣu,
ka nyari ba daboya zuɣu.
Bɛ nyɛla ninvuɣ’ shɛb’
bɛn be bɛ ko; ka bi tɛhi
ni bɛ mini zuliya shɛli nyɛla yim.
Bɛ wuhiya ni bɛ be bɛ ko
ka chɛ zuliya kam.
10Ŋuni n-lee ni tooi kali
Yaakubu zuliya?
Bee ŋuni n-lee ni tooi kali
Izraɛl zuliya maa pirigibu
bunahi puuni yim?
Chɛ ka n kpila wuntizɔra kum,
ka chɛ ka m bahigu ti be
kaman o bahigu!”
11Di saha ka Balak daa bɔhi Balaam, “Tuun’ bɔ ka a lee tum ma ŋɔ? N zaŋ a mi na ni a ti yɛli yɛtɔɣ’ biɛɣu bahi n dimnim’ zuɣu, nyama, ka a ti bi niŋ ba shɛli, ka naɣ’ niŋla alibarika niŋ bɛ ni?”
12Ka Balaam garigi yɛl’ o, “N di yɛli Yawɛ ni zaŋ yɛtɔɣ’ shɛli niŋ n nol’ ni.?”
Balaam anabitali yɛtɔɣa din pah’ ayi
13Ka Balak yɛl’ o, “Kamina ka ti chaŋ luɣ’ shɛli polo a ni yɛn nya ba; a ku tooi nya bɛ zaa, a kul ni nyala bɛ ni shɛb’ kɔŋko; ka a yɛli yɛtɔɣ’ biɛɣu bahi bɛ zuɣu ti ma.” 14Ka o daa zaŋ o chaŋ Zɔfim mɔɣu ni Pisiga Zoli zuɣu nti me sara maligu bimbina ayopɔin zali, ka kɔrigi naɣila’ yinoyino mini piɛla’ yinoyino m-mali sara pa di zaɣ’ yini kam zuɣu.
15Ka Balaam daa yɛli Balak, “Ʒe a sara maligu shɛli bɛ ni zaŋdi nyɔri buɣim ŋɔ gbini; ka n chaŋ Yawɛ sani kpe ha.”
16Ka Yawɛ daa ka Balaam sanna ti yɛl’ o, “Labimi Balak sani nti zaŋ n ni yɛli shɛm yɛl’ o.” 17Ka o daa lab’ o sani ti nya ka o mini Mɔab kpamba ʒiɛla o sara maligu shɛli bɛ ni zaŋdi nyɔri buɣim maa gbini. Ka Balak daa bɔh’ o, “Wula ka Yawɛ lee yɛli?” 18Di saha ka Balaam daa zaŋ o daanabitali yɛtɔɣa yɛli:
“Zipɔr bia Balak, yiɣisima.
Luɣim’ a tiba wum n ni yɛn yɛli shɛm.
19Naawuni pala ninsala
ŋun ni ŋma ʒiri.
O mi pala daadam
ŋun taɣir’ o tɛha.
O yi lo alikauli, o paani li mi.
O mi yi yɛli shɛli,
o niŋdi li mi.
20Nyama, bɛ zali ma la zaligu
ni n niŋ alibarika niŋ bɛ ni.
O pun niŋ alibarika niŋ bɛ ni,
ka n ku tooi vuui li.
21O bi nya ka zuɣubiɛɣu
be Yaakubu zuliya ni;
bee n-nya ka muɣisigu
shɛli be Izraɛlnim’ sani.
Yawɛ ŋun nyɛ bɛ Naawuni
maa be bɛ sani.
Ka bɛ yɛri ni ŋuna n-nyɛ
bɛ naa m-be bɛ sani.
22Naawuni ŋun daa yihi ba
Ijipti na maa ŋmanila
yɔnaɣ’ yilli bɛ sani.
23Dama sɔtim ku tooi
gbaai Yaakubu zuliya,
ka so mi ku tooi
wa Izraɛlnim’ bukpahigu.
Niriba ni ti tɔɣisi Yaakubu
mini Izraɛlnim’ yɛla ka yɛli,
‘Nyamiya Naawuni ni tum shɛm!’
24Nyama, niriba maa yiɣisirimi
kaman gbuɣin’ nyaŋ la,
ka bɛ ni nyamdi
kaman gbuɣindaa la.
O bi doona ka pa ni o ŋubila
o ni gbaai binshɛɣu, ka nyu
o ni ku binshɛɣu maa ʒim.”
25Di saha ka Balak daa yɛli Balaam, “A yi ku yɛli yɛtɔɣ’ biɛɣu bahi bɛ zuɣu hal baabiɛla, nyin’ di niŋ alibarika gba niŋ bɛ ni hal baabiɛla.” 26Amaa ka Balaam daa yɛli Balak, “M pun bi yɛl’ a ni Yawɛ ni yɛli ma shɛm ka n yɛn niŋ?”
Balaam anabitali yɛtɔɣa din pah’ ata
27Ka Balak daa yɛli Balaam, “Kamina pumpɔŋɔ, ka n zaŋ a chaŋ luɣ’ shɛli polo, di pa shɛli ka Naawuni ti chɛ ka a yɛli yɛtɔɣ’ biɛɣu bahi bɛ zuɣu nimaani ti ma.” 28Ka Balak daa zaŋ Balaam ti du n-tam Pɛɔr Zoli zuɣu luɣ’ shɛli nir’ ni ni tooi zani ka lihi nya bɔpiɛligu maa ni viɛnyɛliŋga. 29Ka Balaam daa yɛli Balak, “Mɛm’ sara maligu bimbina ayopɔin zali ma kpe, ka bo naɣilah’ ayopɔin mini piɛlah’ ayopɔin ti ma.” 30Ka Balak daa niŋ Balaam ni yɛl’ o shɛm maa n-zaŋ naɣila’ yinoyino mini piɛla’ yinoyino mali sara pa bimbini kam zuɣu.",https://www.bible.com/bible/2264/NUM.23.DBWDB
KALINLINIMA 24,"1Balaam ni daa nya ka Yawɛ lo ni o niŋla alibarika niŋ Izraɛlnim’ ni maa zuɣu, o daa bi lan lihi o ni daa yi lihiri binshɛŋa ni baŋdi din yɛn niŋ kaman o ni daa yi pun niŋdi shɛm la, amaa ka zaŋ o zuɣu ʒila mɔɣu polo. 2Ka Balaam daa kpuɣ’ o zuɣu lihi nya Izraɛlnim’ daŋ kam niriba ni ti bɛ suɣa doya gbilligbilli. Di saha ka Naawuni Shia daa siɣ’ o zuɣu na, 3ka o tɔɣis’ o daanabitali yɛtɔɣa yɛli,
“Bɛɔr bia Balaam anabitali
yɛtɔɣa m-bɔŋɔ,
Ninvuɣ’ so ŋun nyari viɛnyɛliŋga
anabitali yɛtɔɣa m-bɔŋɔ.
4Ninvuɣ’ so ŋun wumdi
Naawuni yɛligu, o daanabitali
yɛtɔɣa m-bɔŋɔ.
Ŋun nyari Kpiɔŋlan’ Naa ʒii,
o luya, amaa ka o nina bi pɔbi.
5Yaakubu zuliya, yi suɣa viɛli pam.
Izraɛlnima, yi doo viɛli pam!
6Yi ŋmanila abie tihi
din vuɣisi waɣa.
Yi ŋmanila pu’ shɛŋa
din do m-baɣ’ mɔɣili.
Yi ŋmanila aloosi ti’ shɛŋa
Yawɛ ni sa.
Yi ŋmanila sida ti’ shɛŋa
din ʒe m-baɣi kom.
7Kom ni ti zɔri yir’ o ŋmana ni na,
ka o bimbira tiɣi kom pam.
O naa ni ti gari Agag.
O nam ni ti du pam.
8Naawuni ŋun yihi ya Ijipti na
ŋmanila yɔnaɣ’ yila yi sani.
Yi nyandi zuliya shɛb’
bɛn nyɛ yi dimnima.
Yi kabiri bɛ kɔba.
O ni to ba o piɛma.
9 O kurimmi, ka dɔni
kaman gbuɣindaa la.
O ŋmanila gbuɣin’ nyaŋ.
Ka ŋuni n-lee ni tooi yiɣis’ o?
Ŋunkam niŋ alibarika niŋ
yi ni, o ni nya alibarika;
ka ŋunkam yɛli yɛtɔɣ’
biɛɣu bahi yi zuɣu,
yɛtɔɣ’ biɛɣu maa din’ dim’ o.”
10Di saha ka Balak suhu daa yiɣisi pam bahi Balaam zuɣu, ka o zaŋ o nuhi kpahi taba ka yɛli Balaam, “N zaŋ a mi na ni a ti yɛli yɛtɔɣ’ biɛri bahi n dimnim’ ŋɔ zuɣu, amaa ka a ti niŋla alibarika niŋ bɛ ni siɣimsiɣim buta ŋɔ zaa. 11Dinzuɣu kulim’ a ya pumpɔŋɔ. N daa yɛliya ni n ni ti a pin’ titali, amaa Yawɛ chɛ ka a kɔŋ pini maa.” 12Ka Balaam daa yɛli Balak, “N daa pun yɛl’ a ni daa tim a tuun’ shɛb’ n sanna la, 13‘Hal Balak yi zaŋ o yiŋ’ anzinfa mini salima zaa ti ma gba, n ku tooi niŋ Yawɛ ni zali ma ni n di niŋ shɛli; n ku tooi niŋ zaɣ’ viɛlli bee zaɣ’ biɛɣu mmaŋmaŋ’ yubu ni. Yawɛ ni yɛli shɛli, dina ka n gba yɛra.’ ”
Balaam anabitali yɛtɔɣa din bahindi nyaaŋa
14Dinzuɣu, pumpɔŋɔ n ni kuli n ya, amaa kamina ka n wuh’ a niriba ŋɔ ni ti yɛn niŋ a niriba shɛm dahin’ shɛli ha. 15Di saha ka o tɔɣis’ o daanabitali yɛtɔɣa yɛli,
“Bɛɔr bia Balaam daanabitali
yɛtɔɣa m-bɔŋɔ,
Ninvuɣ’ so ŋun nyari viɛnyɛliŋga
daanabitali yɛtɔɣa m-bɔŋɔ.
16O nyɛla ninvuɣ’ so
ŋun wumdi Naawuni yɛtɔɣa,
ka mali baŋsim shɛli din yiri
Zallakudura Naa sanna.
O nyɛla ŋun nyari
Kpiɔŋlan’ Naa ʒii.
O luya, amaa ka bi
pɔb’ o nina.
17N nya o, amaa pa pumpɔŋɔ.
N nya o, amaa ka o shee na waɣa.
Saŋmariga ni ti puhi yi
Yaakubu zuliya ni na.
Naa ni ti yi Izraɛl zuliya ni na;
O ni ti ku Mɔab zuɣulaannima,
ka ku Sɛt zuliya zaa.
18Bɛ ni ti deei Ɛdomnim’
tiŋgbɔŋ su.
Siɛrinim’ dimnim’ ni ti
deei bɛ tiŋgbɔŋ su.
19Yaakubu zuliya ninvuɣ’ so
ni ti di nam, ka ku
ninvuɣ’ shɛb’ bɛn kpalim be Iri!”
20Di saha ka Balaam daa lihi Amalɛknima, ka tɔɣis’ o daanabitali yɛtɔɣa yɛli,
“Amalɛknima n-daa be
zuliya kam tooni,
Amaa bɛ bahigu ni ti nyɛla
bahi yoli zaa.”
21Di nyaaŋa ka o daa lihi Kɛnnim’ gba, ka tɔɣis’ o daanabitali yɛli,
“Yi biɛhigu shee nyɛla
barina ni ka luɣ’ shɛli.
Yi biɛhigu shee maa ŋmanila
tiɛɣu din pa kuɣili zuɣu.
22Amaa Ashurinim’ ni ti gbahi
yinim’ Kɛnnim’ ti leei daba,
ka kun ya.”
23Ka o daa lan tɔɣis’ o daanabitali yɛtɔɣa yɛli,
“Mbaye, Naawuni yi ti
niŋ dimbɔŋɔ, ŋuni n-lee ni be?
24Saipurusinim’ ni ti kpe ŋarima
kana ti liri ya.
Bɛ ni ti nyaŋ
Ashurinim’ mini Ɛbanima.
Amaa bɛ gba ni ti bahi yoli zaa.”
25Dimbɔŋɔ nyaaŋa ka Balaam daa yiɣisi kul’ o ya, ka Balak gba ŋmaligi chaŋ o chandi.",https://www.bible.com/bible/2264/NUM.24.DBWDB
KALINLINIMA 25,"Izraɛlnim’ be Pɛɔr
1Izraɛlnim’ ni daa be Akasia saha shɛli ka bɛ daa piligi bɔri Mɔab paɣiba. 2Ka paɣiba maa daa booni Izraɛlnim’ maa chani bɛ buɣa maligunim’ ni, ka bɛ ti jɛmdi buɣa maa ka diri di maligu bindira. 3Lala ka Izraɛlnim’ daa niŋ kpe Pɛɔr buɣili Baal jɛmbu ni. Ka Yawɛ suhu daa yiɣisi bahi Izraɛlnim’ zuɣu 4ka o yɛli Musa, “Gbahim’ niriba maa toondaannima n-zaŋ kpana kuhi ba tabili bini zali wuntaŋa man’ Yawɛ tooni, ka n vuui n suhuyiɣisili titali maa ka chɛ Izraɛlnima.” 5Ka Musa daa yɛli Izraɛl zuɣulaannima, “Yi zaa yinoyino kum’ yi ninvuɣ’ shɛb’ bɛn kpe Pɛɔr Baal jɛmbu ni maa.”
6Musa mini Izraɛlnim’ ni daa be Yawɛ chirigibu shee suɣili dunol’ ni n-kumdi saha shɛli maa, ka Izraɛl do’ so daa zaŋ Midian paɣ’ na ti kpe o suɣili ni bɛ zaa ninni. 7Ka Ɛliɛza bia Finɛhas ŋun daa nyɛ maligumaana Aduna yaaŋa la daa nya lala ka yiɣisi niriba maa ni kpuɣi kpani 8n-doli Izraɛl doo maa ti kpe o duu puuni n-zaŋ kpani maa kuhi Izraɛl doo maa mini paɣ’ maa zaa puya ni ku ba. Ka alɔbo din daa lu Izraɛlnim’ zuɣu maa daa zani tariga. 9Amaa alɔbo maa ni daa pun ku ninvuɣ’ shɛb’ kalinli daa nyɛla ninvuɣ’ tuhi’ pisinaanahi.
10Ka Yawɛ daa yɛli Musa, 11“Ɛliɛza bia Finɛhas ŋun nyɛ maligumaana Aduna yaaŋa ŋɔ niŋ suhukpeeni Izraɛlnim’ ni n-zani n zaani mahi n suhu, ka m bi chɛ ka n suhuyiɣisili di Izraɛlnima. 12Dinzuɣu yɛlim’ o, ‘N zaŋ sandaani timbu tuma ti o; 13ka di nyɛ o min’ o zuliya maligumaanitali alikauli ʒiɛmani kam ni, dama o zab’ nyuli ti o Naawuni ka chɛ ka Izraɛlnim’ nya alahichi chɛ m-paŋ.’ ”
14Bɛ ni daa ku Izraɛl do’ so mini Midian paɣ’ maa yuli n-daa booni Zimiri. O daa nyɛla Salu bia, ka lan nyɛ Simiɔn zuliya niriba dɔɣirikpɛma. 15Ka bɛ ni daa ku Midian paɣ’ so maa mi yuli daa boonila Kɔzibi. O daa nyɛla Zur bipuɣiŋga, ka Zur daa nyɛ o daŋ ni niriba dɔɣirikpɛma Midian.
16Ka Yawɛ daa yɛli Musa, 17“Nahimmiya Midiannima, ka ku ba, 18bɛ ni daa nahim ya, ka yɔhim ya Pɛɔr yɛla ni la mini Kɔzibi yɛla ni la zuɣu. Kɔzibi daa nyɛla Midian toondaan’ so bipuɣiŋga, ka nyɛ bɛ tizɔpaɣ’ so bɛ ni daa ku Pɛɔr alɔbo la dal’ la.”",https://www.bible.com/bible/2264/NUM.25.DBWDB
KALINLINIMA 26,"Niriba kalibu din pahi buyi
1 Alɔbo maa lubu nyaaŋa ka Yawɛ daa yɛli Musa mini maligumaana Aduna bia Ɛliɛza, 2“Kalimiya Izraɛlnim’ zaa ninvuɣ’ shɛb’ bɛn yuma nyɛ yuun’ pisi zaŋ chana kaman bɛ daŋ ni nyɛ shɛm, ka bɛ zaa nyɛ bɛn be Izraɛl tiŋgbɔŋ ni ka ni tooi chaŋ ti tuhi tɔbu.” 3Ka Musa mini maligumaana Ɛliɛza daa yɛli niriba maa Mɔab bɔpiɛligu din daa miri Jɔɔdɛn Mɔɣili, ka be Jɛriko tooni polo la, 4“Kalimiya Izraɛlnim’ ninvuɣ’ shɛb’ bɛn nyɛ yuun’ pisi zaŋ chana kaman Yawɛ ni zali Musa shɛm.”
Izraɛlnim’ bɛn daa yi Ijipti na n-nyɛ: 5-6Rubin ŋun daa nyɛ Yaakubu bituuli la zuliya n-daa nyɛ: Hanok mini Pallu ni Hɛzirɔn ni Karimi. Hanok daŋ niriba n-daa nyɛ Hanoknima; ka Pallu daŋ niriba daa nyɛ Pallunima; ka Hɛzirɔn daŋ niriba daa nyɛ Hɛzirɔnnima, ka Karimi mi daŋ niriba daa nyɛ Kariminima. 7Rubin zuliya m-bala; bɛ ni daa sab’ shɛb’ yuya kalinli daa nyɛla ninvuɣ’ tuhi’ pihinahinaata ni kɔbisiyopɔin ni pihita. 8Pallu zuliya n-daa nyɛ Ɛliab. 9Ka Ɛliab mi zuliya daa nyɛ Nɛmuɛl mini Datan ni Abiram. Datan mini Abiram daa nyɛla niriba ni daa pii shɛba. Bɛna n-daa pahi Kɔra min’ o nyaaŋa zuɣu n-taai duŋ niŋ Yawɛ, ka yɛli Musa mini Aduna finafina, 10ka tiŋgbani daa bɔɣi, ka bɛ mini Kɔra zaa lu di ni ka buɣim di bɛ ninvuɣ’ kɔbisiyi ni pihinu ka bɛ kpi, ka tiŋgbani maa mum ba niŋ; ka di leei saɣisigu yɛlli ʒiɛya la. 11Amaa Kɔra zuliya bɛn daa bi kpi.
12Simiɔn bidibisi ni bɛ zuliya niriba ni daa nyɛ shɛm m-bɔŋɔ: Nɛmuɛl daŋ niriba n-daa nyɛ Nɛmuɛlnima; ka Jamin daŋ niriba nyɛ Jaminnima; ka Jachin daŋ niriba mi nyɛ Jachinnima. 13Zɛra daŋ niriba n-daa nyɛ Zɛranima; ka Shaul mi daŋ niriba nyɛ Shaulnima. 14Simiɔn zuliya niriba maa kalinli daa nyɛla ninvuɣ’ tuhi’ pisinaayi ni kɔbisiyi.
15Gaad zuliya mini bɛ zuliya niriba ni daa nyɛ shɛm m-bɔŋɔ: Zɛfɔn daŋ niriba n-daa nyɛ Zɛfɔnnima; ka Hagi daŋ niriba nyɛ Haginima; ka Shuni daŋ niriba nyɛ Shuninima. 16Ka Ozini daŋ niriba nyɛ Ozininima; ka Ɛri daŋ niriba nyɛ Ɛrinima; 17ka Arɔd daŋ niriba nyɛ Arɔdnima; ka Arɛli mi daŋ niriba nyɛ Arɛlinima. 18Gaad zuliya niriba m-bala: Bɛ ni daa sab’ bɛ ninvuɣ’ shɛb’ yuya kalinli daa nyɛla ninvuɣ’ tuhi’ pihinahi ni kɔbisinu.
19Juda bidibisi daa nyɛla Ɛr mini Onan, bɛ zaa daa kpila Keenan tiŋgbɔŋ ni. 20Juda zuliya maa mini bɛ daŋ niriba ni daa nyɛ shɛm m-bɔŋɔ: Shɛla daŋ niriba n-daa nyɛ Shɛlanima; ka Pɛrɛz daŋ niriba nyɛ Pɛrɛzinima; ka Zɛra mi daŋ niriba nyɛ Zɛranima. 21Pɛrɛz zuliya mini bɛ daŋ niriba ni daa nyɛ shɛm m-bɔŋɔ: Hɛzirɔn daŋ niriba n-daa nyɛ Hɛzirɔnnima; ka Hamul daŋ niriba nyɛ Hamulnima. 22Juda zuliya niriba maa kalinli daa nyɛla ninvuɣ’ tuhi’ pisopɔinnaayɔbu ni kɔbisinu.
23Isaka zuliya mini bɛ daŋ niriba ni daa nyɛ shɛm m-bɔŋɔ: Tola daŋ niriba n-daa nyɛ Tolanima; ka Puva daŋ niriba nyɛ Puvanima. 24Jashub daŋ niriba n-daa nyɛ Jashubnima; ka Shimrɔn daŋ niriba nyɛ Shimirɔnnima. 25Isaka zuliya niriba m-bala: Bɛ ni daa sab’ bɛ ninvuɣ’ shɛb’ yuya kalinli daa nyɛla ninvuɣ’ tuhi’ pihiyɔbunaanahi ni kɔbisita.
26Zɛbulɔn zuliya mini bɛ daŋ niriba ni daa nyɛ shɛm m-bɔŋɔ: Sɛrɛd daŋ niriba n-daa nyɛ Sɛrɛdnima; ka Ɛlɔn daŋ niriba nyɛ Ɛlɔnnima; ka Jaaliil daŋ niriba nyɛ Jaaliilnima. 27Zɛbulɔn zuliya niriba m-bala: Bɛ ni daa sab’ bɛ ninvuɣ’ shɛb’ yuya kalinli daa nyɛla ninvuɣ’ tuhi’ pihiyɔbu ni kɔbisinu.
28Yisifu bidibisi mini bɛ daŋ niriba n-daa nyɛ: Manaasa mini Ifriim. 29Manaasa zuliya ni daa nyɛ shɛm m-bɔŋɔ: Makiri daŋ niriba n-daa nyɛ Makirinima. Makiri bia n-daa nyɛ Giliad; ka Giliad daŋ niriba nyɛ Giliadnima. 30Giliad zuliya ni daa nyɛ shɛm m-bɔŋɔ: Iiza daŋ niriba n-daa nyɛ Iizanima, ka Hɛlɛki daŋ niriba nyɛ Hɛlɛkinima, 31ka Asiriɛl daŋ niriba nyɛ Asiriɛlnima, ka Shɛkɛm daŋ niriba nyɛ Shɛkɛmnima, 32ka Shɛmida daŋ niriba nyɛ Shɛmidanima, ka Hɛfa daŋ niriba nyɛ Hɛfanima. 33Amaa Hɛfa bia Zɛlɔfɛhad ŋun’ daa bi dɔɣi bidibisi. Bipuɣinsi kɔŋko ka o daa dɔɣi. Bipuɣinsi maa yuya n-daa booni, Mahila ni Nɔa ni Hɔgila ni Milika ni Tiriza. 34Manaasa zuliya niriba m-bala: Bɛ ni daa sab’ bɛ ninvuɣ’ shɛb’ yuya kalinli daa nyɛla ninvuɣ’ tuhi’ pihinunaayi ni kɔbisiyopɔin.
35Ifriim zuliya mini bɛ daŋ niriba ni daa nyɛ shɛm m-bɔŋɔ: Shutɛla daŋ niriba n-daa nyɛ Shutɛlanima; ka Bɛcha daŋ niriba nyɛ Bɛchanima; ka Tahan mi daŋ niriba nyɛ Tahannima. 36Shutɛla zuliya ni daa nyɛ shɛm m-bɔŋɔ: Ɛran daŋ niriba n-daa nyɛ Ɛrannima. 37Ifriim zuliya niriba m-bala: Bɛ ni daa sab’ bɛ ninvuɣ’ shɛb’ yuya kalinli daa nyɛla ninvuɣ’ tuhi’ pihitanaayi ni kɔbisinu. Yisifu zuliya mini bɛ daŋ niriba m-bala. 38Bɛnjamin zuliya mini bɛ daŋ niriba ni daa nyɛ shɛm m-bɔŋɔ: Bɛla daŋ niriba n-daa nyɛ Bɛlanima; ka Ashibɛl daŋ niriba nyɛ Ashibɛlnima; ka Ahiram daŋ niriba nyɛ Ahiramnima; 39ka Shɛfufam daŋ niriba nyɛ Shufamnima; ka Hufam daŋ niriba nyɛ Hufamnima. 40Bɛla bidibisi n-daa nyɛ Arid mini Naaman, ka Arid daŋ niriba nyɛ Aridnima; ka Naaman daŋ niriba nyɛ Naamannima. 41Bɛnjamin zuliya mini bɛ daŋ niriba m-bala. Bɛ ni daa sab’ bɛ ninvuɣ’ shɛb’ yuya kalinli daa nyɛla ninvuɣ’ tuhi’ pihinahinaanu ni kɔbisiyɔbu.
42Dan zuliya mini bɛ daŋ niriba ni daa nyɛ shɛm m-bɔŋɔ: Shuham daŋ niriba n-daa nyɛ Shuhamnima. Dan zuliya niriba m-bala. 43Bɛ ni daa sab’ Shuham zuliya niriba maa ninvuɣ’ shɛb’ zaa yuya kalinli daa nyɛla ninvuɣ’ tuhi’ pihiyɔbunaanahi ni kɔbisinahi.
44Asha zuliya mini bɛ daŋ niriba ni daa nyɛ shɛm m-bɔŋɔ: Imna daŋ niriba n-daa nyɛ Imnanima; ka Ishivi daŋ niriba nyɛ Ishivinima; ka Bɛraya daŋ niriba nyɛ Bɛrayanima. 45Bɛraya mi zuliya ni daa nyɛ shɛm m-bɔŋɔ: Hɛbɛr daŋ niriba n-daa nyɛ Hɛbɛrnima; ka Malikiɛl daŋ niriba nyɛ Malikiɛlnima. 46Asha bipuɣiŋga yuli n-daa booni Sɛra. 47Asha zuliya niriba m-bala: Bɛ ni daa sab’ bɛ ninvuɣ’ shɛb’ yuya kalinli daa nyɛla ninvuɣ’ tuhi’ pihinunaata ni kɔbisinahi.
48Naftali zuliya mini bɛ daŋ niriba ni daa nyɛ shɛm m-bɔŋɔ: Jaziil daŋ niriba n-daa nyɛ Jaziilnima; ka Guni daŋ niriba nyɛ Guninima; 49ka Jɛza daŋ niriba nyɛ Jɛzanima; ka Shilɛm daŋ niriba nyɛ Shilɛmnima. 50Naftali zuliya niriba m-bala: Bɛ ni daa sab’ bɛ ninvuɣ’ shɛb yuya kalinli daa nyɛla ninvuɣ’ tuhi’ pihinahinaanu ni kɔbisinahi.
51Bɛ ni daa sab’ Izraɛlnim’ maa ninvuɣ’ shɛb’ yuya kalinli daa nyɛla ninvuɣ’ tuhi’ kɔbisiyɔbu ni yini ni kɔbisiyopɔin ni pihita.
52 Ka Yawɛ daa yɛli Musa, 53“Pirigim’ tiŋgbɔŋ ŋɔ tari niriba maa kaman bɛ yuya kalinli ni nyɛ shɛm. 54Bɛn daŋ niriba galisi, nyin’ pirigim’ pal’ titali ti ba, ka bɛn mi daŋ niriba pɔra, nyin’ pirigim’ palo din pɔri ti ba. Tim’ daŋ kam niriba bɛ tarili ni nyɛ shɛli kaman bɛ ni sab’ bɛ ninvuɣ’ shɛb’ yuya kalinli ni nyɛ shɛm. 55Amaa pihimiyala kuɣa sɔŋ lihi nya, ka pirigi tiŋgbɔŋ maa ti ba kaman bɛ daŋ dɔɣirikpamba yuya ni nyɛ shɛm. 56Bɛ pihim’ kuɣa sɔŋ lihi nya, ka pirigi tiŋgbɔŋ maa ti ninvuɣ’ shɛb’ bɛn daŋ niriba galisi mini bɛn daŋ niriba pɔra.”
57Bɛ ni daa sab’ Lɛvinim’ mini bɛ daŋ ninvuɣ’ shɛb’ yuya m-bɔŋɔ: Gɛrishɔn daŋ niriba n-daa nyɛ Gɛrishɔnnima; ka Kɔhat daŋ niriba nyɛ Kɔhatinima; ka Mɛrari daŋ niriba nyɛ Mɛrarinima. 58Lɛvi zuliya niriba m-bɔŋɔ: Libini daŋ niriba mini Hiburɔn daŋ niriba ni Mahili daŋ niriba ni Mushi daŋ niriba ni Kɔra daŋ niriba. Amiram ba n-daa nyɛ Kɔhat. 59Amiram paɣ’ yuli n-daa booni Jokɛbɛd ŋun daa nyɛ Lɛvi ni daa dɔɣi bipuɣin’ so Ijipti la. Ka Jokɛbɛd daa dɔɣi Aduna mini Musa ni bɛ tizɔpaɣ’ Miriam Amiram yiŋa. 60 Aduna bihi n-daa nyɛ Nadab mini Abihu ni Ɛliɛza ni Itama. 61 Amaa ka Nadab mini Abihu daa ti zaŋ buɣim din bi viɛla n-nyo sara maligu ti Yawɛ ka kpi. 62Ka bɛ daa kali bɛ bidibisi bɛn nyɛ goli yini bihi zaŋ tabili ninkura, ka bɛ kalinli nyɛ ninvuɣ’ tuhi’ pisinaata; dama bɛ daa bi zaŋ Lɛvinim’ pahi Izraɛlnim’ kalinli ni, bɛ ni daa bi pirigi tiŋgbɔŋ maa pal’ shɛli ti ba la zuɣu.
63Musa mini maligumaana Ɛliɛza ni daa sab’ ninvuɣ’ shɛb’ yuya saha shɛli bɛ ni daa kali Izraɛlnim’ Mɔab bɔpiɛligu ni Jɔɔdɛn Mɔɣili yaɣili Jɛriko tooni polo la m-bala. 64Amaa Musa mini maligumaana Aduna ni daa pun sab’ Izraɛlnim’ shɛb’ yuya Sinai mɔɣu ni la so daa ka bɛ ni daa sab’ shɛb’ yuya ŋɔ kalinli maa ni. 65 Dama Yawɛ daa pun yɛli ni bɛ ni kpi mɔɣu maa ni. Bɛ ni so daa bi kpalim, naɣila Jɛfune bia Kalɛb mini Nan bia Jɔshua kɔŋko.",https://www.bible.com/bible/2264/NUM.26.DBWDB
KALINLINIMA 27,"Zɛlɔfɛhad bipuɣinsi
1Di saha ka Zɛlɔfɛhad bipuɣinsi daa kana. Zɛlɔfɛhad daa nyɛla Hɛfa bia, ka Hɛfa nyɛ Giliad bia, ka Giliad nyɛ Makiri bia, ka Makiri nyɛ Manaasa bia, ka Manaasa nyɛ Yisifu bia. O daa nyɛla Manaasa zuliya ni nira. O bipuɣinsi maa n-daa nyɛ: Mahila mini Nɔa ni Hɔgila ni Milika ni Tiriza. 2Bɛna n-daa kana ti zani Musa mini maligumaana Ɛliɛza ni kpamba ni salo zaa tooni Yawɛ chirigibu shee suɣili dunol’ ni yɛli, 3“Ti ba daa kpila mɔɣu la ni. O daa ka ninvuɣ’ shɛb’ bɛn daa laɣim pahi Kɔra zuɣu taai duŋ niŋ Yawɛ la kalinli ni, amaa omaŋmaŋ’ daalahichi zuɣu ka o daa kpi; ka mi ka bidibisi. 4Ti ba maa ni ka bidibisi maa zuɣu ka o yuli yɛn kpi o daŋ ni maa? Timiya ti ti tarili ni nyɛ shɛli ti ba maa mabihi sani.”
5Ka Musa daa zaŋ bɛ yɛtɔɣa maa ka Yawɛ tooni na. 6Ka Yawɛ daa yɛli Musa: 7 Zɛlɔfɛhad bipuɣinsi maa ni yɛli shɛm maa tuhiya. Timiya ba bɛ tarili bɛ ba mabihi maa sani, ka bɛ ba tarili leei bɛ dini. 8Ka a yɛli Izraɛlnima, “Doo yi kpi ka ka bidibiga, yin’ zaŋmiya o fali ti o bipuɣiŋga. 9Ka o yi ka bipuɣiŋga, yin’ zaŋmiy’ o fali ti o mabihi bɛn nyɛ dɔbba. 10Ka o yi ka mabihi bɛn nyɛ dɔbba, yin’ zaŋmiy’ o fali maa ti o ba mabihi bɛn nyɛ dɔbba. 11Ka o ba maa yi ka mabihi bɛn nyɛ dɔbba, yin’ zaŋmiya o fali maa ti o dɔɣir’ so ŋun nyɛ o talahi nira o daŋ ni, ka o su li. Dimbɔŋɔ nyɛla zaligu Izraɛlnim’ sani kaman Yawɛ ni zali Musa shɛm.”
Bɛ pii Jɔshua zali Musa zaani
(Zaligu Teebu 31.1-8)
12 Ka Yawɛ daa yɛli Musa, “Dum’ Abarim zoya din pie tab’ ŋɔ zuɣu ti nya tiŋgbɔn shɛli n ni zaŋ ti Izraɛlnim’ maa. 13Ka a yi nya li, a gba ni chaŋ ti pah’ a yaannim’ zuɣu kaman a biɛli Aduna ni pahi bɛ zuɣu shɛm la. 14Dama Izraɛlnim’ ni daa taai duŋ niŋ ma Zin mɔɣu ni la, a daa zaɣisi n yɛligu, ka chɛ ka niriba maa bi nya n kasitali kom la shee.” (Mɛriba kom din be Kadɛshi Zin mɔɣu ni la m-bala).
15Ka Musa daa yɛli Yawɛ, 16“Nyin’ Yawɛ ŋun nyɛ binnamda zaa Naawuni ŋɔ, piim’ ninvuɣ’ so leei niriba maa toondana, 17 ka o zaŋdi ba chani tɔbu ni ka zaŋdi ba labirina; ka di chɛ ka nyin’ Yawɛ niriba ku be kaman piɛri bɛn ka gula.”
18 Ka Yawɛ daa yɛli Musa, “Piim’ Nan bia Jɔshua ŋun mali biɛrisuŋ la n-zaŋ a nuu pa o zuɣu; 19ka zaŋ o zali maligumaana Ɛliɛza mini niriba maa zaa tooni n-zaŋ o leei bɛ toondana bɛ zaa ninni. 20Zaŋm’ a yiko ŋɔ shɛli ti o, ka di chɛ ka Izraɛlnim’ zaa deer’ o noli. 21 Amaa o cham’ maligumaana Ɛliɛza sani ka o lihi Urim puuni Yawɛ sani m-baŋ o ni yɛli shɛm ti o. O mini Izraɛlnim’ zaa doli Ɛliɛza ni yɛli ba shɛm, o yi yɛli ni bɛ yima, bɛn’ yima, ka o yi yɛli ni bɛ labimina, bɛn’ labimina.” 22Ka Musa daa zaŋ Jɔshua ti zali maligumaana Ɛliɛza mini salo maa zaa tooni kaman Yawɛ ni daa zal’ o shɛm maa. 23 Ka ŋun’ Musa daa zaŋ o nuhi pa Jɔshua zuɣu n-zaŋ o leei toondana kaman Yawɛ ni daa zal’ o ni o niŋ shɛm.",https://www.bible.com/bible/2264/NUM.27.DBWDB
KALINLINIMA 28,"Dabisili kam pina yɛla
(Yibu 29.38-46)
1Ka Yawɛ daa yɛli Musa: 2Zalim’ Izraɛlnim’ zaligu n-yɛli ba, “M pina din nyɛ bindir’ shɛŋa yi ni zaŋdi nyɔri buɣim’ tiri ma ka di nyom niŋdi ma nyaɣisim la, zaŋmiya li tim’ ma di tibu saha.”
3Ka a lan yɛli ba: Yi ni ti yɛn zaŋdi pin’ shɛŋa nyɔri buɣim dabisili kam tiri Yawɛ ka di nyɛ yi sahakam sara n-nyɛ yuun’ yini piɛlabih’ ayi bɛn ka dansi. 4Zaŋmiya piɛlabil’ yino mali sara asiba, ka zaŋ piɛlabil’ so ŋun pah’ ayi maa mi mali sara zaawuni. 5Bɛ zaŋm’ zim viɛlli kilɔgiram yini, ka zaŋ Olivi tihi kpam din viɛli lita yini ŋ-ŋmiri li mali chi sara. 6Dimbɔŋɔ nyɛla sara maligu shɛli bɛ ni zaŋdi nyɔri buɣim sahakam. Sinai Zoli gbini ka bɛ daa zali di niŋbu, ka di nyɛ bɛ ni zaŋdi sara shɛli nyɔri buɣim ka di nyom viɛl’ Yawɛ sani. 7Zaŋmiya di binnyura lita yini sara m-pahi piɛlabil’ yino kam zuɣu, ka booi binnyuri kpiɔŋ bahi luɣ’ kasi shee m-mali binnyura sara ti Yawɛ. 8Di nyaaŋa ka bɛ bo chi sara mini binnyura sara pahi piɛlabil’ ŋun’ la zuɣu mali sara zaawuni kaman asiba din’ la n-zaŋ li nyo buɣim. Di nyɛla din nyom viɛl’ Yawɛ sani.
Vuhim Dabisili dali sara
9Vuhim Dabisili dali, bomiya yuma ayi piɛlabih’ ayi bɛn ka dansi, ka bo zim viɛlli kilɔgiram ayi n-zaŋ kpam ŋmiri li m-pahi binnyura sara zuɣu. 10Dimbɔŋɔ nyɛla Vuhim Dabisili dali kam sara shɛli bɛ ni zaŋdi nyɔri buɣim la m-pahi dabisili kam sara shɛli bɛ ni zaŋdi nyɔri buɣim la mini di binnyura sara.
11Yi goli kam piligu ni, bomiya naɣilabih’ ayi mini piɛla’ yino ni yuun’ yini piɛlabih’ ayopɔin bɛn ka dansi m-mali sara zaŋ nyo buɣim ti Yawɛ. 12Lan bomiya zim viɛlli din tibisim nyɛ kilɔgiram ata n-niŋ kpam ŋmiri li ka di leei chi sara m-pahi naɣilaa kam zuɣu; ka lan zaŋ zim viɛlli din tibisim nyɛ kilɔgiram ayi n-niŋ kpam ŋmiri li ka di leei chi sara m-pahi piɛla’ yino zuɣu; 13ka bo zim viɛlli din tibisim nyɛ kilɔgiram yini n-niŋ kpam ŋmiri li ka di leei chi sara m-pahi piɛlabil’ yino kam zuɣu mali sara zaŋ nyo buɣim ti Yawɛ. Di nyɛla bɛ ni zaŋdi sara shɛli nyɔri buɣim ka di nyom viɛla. 14Di simdi ni di binnyura sara nyɛla wain lita ayi, ka bɛ zaŋ li pahi naɣila’ yino zuɣu, ka zaŋ wain lita yini ni pirigili pahi piɛla’ yino zuɣu, ka zaŋ wain lita yini pahi piɛlabil’ yino kam zuɣu; dimbɔŋɔ nyɛla sara shɛli bɛ ni yɛn maani zaŋdi nyɔri buɣim goli kam ni yuuni puuni. 15Lan zaŋm’ bula’ yino m-mali alahichi sanyoo sara Yawɛ sani m-pahi bɛ ni zaŋdi sara shɛli nyɔri buɣim dabisili kam mini di binnyura sara zuɣu.
Bɔrɔbɔro Din ka Dabindi Chuɣu puhibu saha sara
(Lɛvinima 23.5-14)
16 Goli so ŋun daŋ tooni biɛɣ’ pinaanahi dali nyɛla Yawɛ Yaɣigari chuɣu sara malibu dabisili. 17 Goli maa biɛɣ’ pinaanu dali nyɛla chuɣu, yi yɛn ŋubirila bɔrɔbɔro din ka dabindi hal ni daba ayopɔin. 18Dabisili din daŋ tooni dali yin’ laɣimmiya jɛm Naawuni, ka di tumiya tuun’ shɛli. 19Zaŋmiya naɣilabih’ ayi mini piɛla’ yino ni yuun’ yini piɛlabih’ ayopɔin bɛn ka dansi m-mali sara zaŋ nyo buɣim ti Yawɛ. 20Bɛ chi sara yɛn nyɛla bɛ ni zaŋ kpam ŋmiri chi zim viɛl’ shɛli; ka yi zaŋ di kilɔgiram ata pahi naɣila’ yino kam zuɣu, ka zaŋ di kilɔgiram ayi m-pahi piɛla’ yino zuɣu, 21ka zaŋ di kilɔgiram yiniyini pahi piɛlabih’ ayopɔin la zaɣ’ yino kam zuɣu. 22Zaŋmiya bula’ yino m-mali alahichi sanyoo sara yi daalahichi zuɣu. 23Niŋmiya dimbɔŋɔ pahi asiba sara shɛli yi ni zaŋdi nyɔri buɣim ka di nyɛ yi ni zaŋdi sara shɛli nyɔri buɣim sahakam la zuɣu. 24Ka lan zaŋ bindira nyo buɣim mali sara daba ayopɔin. Di nyɛla din nyom viɛl’ Yawɛ sani. Niŋmiya li pahi yi ni zaŋdi sara shɛli nyɔri buɣim sahakam la mini di binnyura zuɣu. 25Ka di yi ti paai daba ayopɔin dali, yin’ laɣimmiya jɛm Naawuni, ka di tumiya tuun’ shɛli.
Puri atam kpuɣibu chuɣu puhibu sara
(Lɛvinima 23.15-22)
26 Yi bindiri pala din daŋ niŋbu dabisili din nyɛ yi ni zaŋdi kapala tiri Yawɛ yi dakulɔdakulo churi puhibu ni la dali, yin’ laɣimmiya jɛm Naawuni, ka di tumiya yi tuun’ shɛli. 27Malimiya sara shɛli yi ni zaŋdi nyɔri buɣim ka di nyom viɛl’ Yawɛ san’ la. Dina n-nyɛ: naɣilabih’ ayi mini piɛla’ yino ni yuun’ yini piɛlabih’ ayopɔin. 28Bɛ chi sara yɛn nyɛla bɛ ni zaŋ kpam ŋmiri zim viɛl’ shɛli, ka zaŋ di kilɔgiram ayi m-pahi piɛla’ yino zuɣu; 29ka zaŋ di kilɔgiram yiniyini pahi piɛlabih’ ayopɔin la zaɣ’ yino kam zuɣu. 30Zaŋmiya bula’ yino mali yi daalahichi sanyoo sara. 31Niŋmiya lala pahi yi ni zaŋdi sara shɛli nyɔri buɣim sahakam la mini di chi sara zuɣu n-zaŋ di mini di binnyura sara mali sara. Di bi simdi ni bɛ mali dansi.",https://www.bible.com/bible/2264/NUM.28.DBWDB
KALINLINIMA 29,"Yuun’ palli chuɣu puhibu dali sara
(Lɛvinima 23.23-25)
1Gol’ so ŋun pah’ ayopɔin dabisi’ shɛli din daŋ tooni dali, yin’ laɣimmiya jɛm Naawuni, ka di tumiya tuun’ shɛli. Dindali maa, piɛbimiya kikahi, 2ka malimiya sara shɛli yi ni zaŋdi nyɔri buɣim ka di nyom viɛl’ Yawɛ san’ la. Dina n-nyɛ: naɣilabil’ yino mini piɛla’ yino ni yuun’ yini piɛlabih’ ayopɔin bɛn ka dansi. 3Bɛ chi sara yɛn nyɛla bɛ ni zaŋ kpam ŋmiri zim viɛl’ shɛli, ka yi zaŋ di kilɔgiram ata pahi naɣilabil’ yino maa zuɣu, ka zaŋ di kilɔgiram ayi m-pahi piɛla’ yino maa zuɣu; 4ka zaŋ kilɔgiram yiniyini pahi piɛbih’ ayopɔin maa zaɣ’ yini kam zuɣu; 5ka zaŋ bula’ yino mal’ alahichi sanyoo sara, ka di kpihim yi daalahichi. 6Dimbɔŋɔnim’ nyɛla din pahi yi ni zaŋdi sara shɛli nyɔri buɣim gol’ palli ni la mini di chi sara zuɣu ni yi ni lan zaŋdi sara shɛli nyɔri buɣim sahakam la mini di chi sara ni di binnyura sara zuɣu kaman di zaligu ni nyɛ shɛm. Di nyɛla sara shɛli yi ni zaŋdi nyɔri buɣim ka di nyom viɛl’ Yawɛ sani.
Alahichi Sara maligu dali sara
(Lɛvinima 23.26-32)
7 Gol’ so ŋun pah’ ayopɔin maa biɛɣu pia dali, yin’ lomiya noli ka laɣim jɛm Naawuni, ka di tumiya tuun’ shɛli. 8Malimiya sara shɛli yi ni zaŋdi nyɔri buɣim tiri Yawɛ, ka di nyom viɛla. Dina n-nyɛ: naɣilabil’ yino mini piɛla’ yino ni yuun’ yini piɛlabih’ ayopɔin bɛn ka dansi. 9Bɛ chi sara yɛn nyɛla bɛ ni zaŋ kpam ŋmiri zim viɛl’ shɛli, ka yi zaŋ di kilɔgiram ata pahi naɣilaa maa zuɣu; ka zaŋ di kilɔgiram ayi pahi piɛla’ yino maa zuɣu; 10ka zaŋ di kilɔgiram yiniyini pahi piɛlabih’ ayopɔin la zaɣ’ yino kam zuɣu. 11Zaŋmiya bula’ yino mal’ alahichi sanyoo sara pahi sara shɛli din kpihindi alahichi la mini yi ni zaŋdi sara shɛli nyɔri buɣim sahakam la ni di chi sara ni di binnyura sara la zuɣu.
Suɣa tibu chuɣu puhibu sara
(Lɛvinima 23.33-44)
12 Gol’ so ŋun pah’ ayopɔin maa biɛɣ’ pinaanu dali, yin’ laɣimmiya jɛm Naawuni, ka di tumiya tuun’ shɛli, ka zaŋya daba ayopɔin puhi Yawɛ chuɣu. 13Malimiya yi ni zaŋdi sara shɛli nyɔri buɣim ka di nyom viɛl’ Yawɛ san’ la. Dina n-nyɛ: naɣilabihi pinaata mini piɛlah’ ayi ni yuun’ yini piɛlabihi pinaanahi bɛn ka dansi. 14Bɛ chi sara yɛn nyɛla bɛ ni zaŋ kpam ŋmiri zim viɛl’ shɛli, ka yi zaŋ di kilɔgiram ata pahi naɣilahi pinaata maa zaɣ’ yino kam zuɣu, ka zaŋ di kilɔgiram ayi pahi piɛlah’ ayi maa zaɣ’ yino kam zuɣu; 15ka zaŋ di kilɔgiram yini pahi piɛlabihi pinaanahi maa zaɣ’ yino kam zuɣu. 16Zaŋmiya bula’ yino mali alahichi sara pahi yi ni zaŋdi sara shɛli nyɔri buɣim sahakam la mini di chi sara ni di binnyura sara la zuɣu.
17Dabisili din pah’ ayi dali zaŋmiya naɣilabihi pinaayi mini piɛlah’ ayi ni yuun’ yini piɛlabihi pinaanahi bɛn ka dansi mali sara; 18ka zaŋ chi sara mini wain sara pahi naɣilabihi maa mini piɛlahi ni piɛbihi pola maa zuɣu kaman bɛ kalinli ni nyɛ shɛm 19ni alahichi sanyoo sara bula’ yino m-pahi yi ni zaŋdi sara shɛli nyɔri buɣim sahakam la ni di chi sara ni di binnyura sara la zuɣu.
20Dabisili din pah’ ata dali, zaŋmiya naɣilahi piniyini mini piɛlah’ ayi ni yuun’ yini piɛlabihi pinaanahi bɛn ka dansi mali sara; 21ka zaŋ chi sara mini binnyura sara pahi naɣilahi maa mini piɛlahi maa ni piɛlabihi maa zuɣu kaman bɛ kalinli ni nyɛ shɛm. 22Ka yi lan zaŋ bula’ yino mal’ alahichi sanyoo sara pahi yi ni zaŋdi sara shɛli nyɔri buɣim sahakam la mini di chi sara ni di binnyura sara la zuɣu.
23Dabisili din pah’ anahi dali, zaŋmiya naɣilahi pia mini piɛlah’ ayi ni yuun’ yini piɛlabihi pinaanahi bɛn ka dansi mali sara; 24ka zaŋ chi sara mini binnyura sara pahi naɣilahi maa mini piɛlahi maa ni piɛbihi maa zuɣu kaman bɛ kalinli ni nyɛ shɛm. 25Ka yi lan zaŋ bula’ yino mal’ alahichi sanyoo sara pahi yi ni zaŋdi sara shɛli nyɔri buɣim sahakam la mini di chi sara ni di binnyura sara la zuɣu.
26Dabisili din pah’ anu dali, zaŋmiya naɣilah’ awɛi mini piɛlah’ ayi ni yuun’ yini piɛlabihi pinaanahi bɛn ka dansi mali sara; 27ka zaŋ chi sara mini binnyura sara pahi naɣilahi maa mini piɛlahi maa ni piɛbihi maa zuɣu kaman bɛ kalinli ni nyɛ shɛm. 28Ka yi lan zaŋ bula’ yino mal’ alahichi sanyoo sara pahi yi ni zaŋdi sara shɛli nyɔri buɣim sahakam la mini di chi sara ni di binnyura sara la zuɣu.
29Dabisili din pah’ ayɔbu dali, zaŋmiya naɣilah’ anii mini piɛlah’ ayi ni yuun’ yini piɛlabihi pinaanahi bɛn ka dansi mali sara; 30ka zaŋ chi sara mini binnyura sara pahi naɣilahi maa mini piɛlahi maa ni piɛlabihi maa zuɣu kaman bɛ kalinli ni nyɛ shɛm. 31Ka yi lan zaŋ bula’ yino mali alahichi sanyoo sara pahi yi ni zaŋdi sara shɛli nyɔri buɣim sahakam la mini di chi sara ni di binnyura sara la zuɣu.
32Dabisili din pah’ ayopɔin dali, zaŋmiya naɣilah’ ayopɔin mini piɛlah’ ayi ni yuun’ yini piɛlabihi pinaanahi bɛn ka dansi mali sara; 33ka zaŋ chi sara mini binnyura sara pahi naɣilahi maa mini piɛlahi maa ni piɛlabihi maa zuɣu kaman bɛ kalinli ni nyɛ shɛm. 34Ka yi lan zaŋ bula’ yino mali alahichi sanyoo sara pahi yi ni zaŋdi sara shɛli nyɔri buɣim sahakam la mini di chi sara ni di binnyura sara la zuɣu.
35Dabisili din pah’ anii dali, yin’ laɣimmiya jɛm Naawuni ka di tumiya tuun’ shɛli. 36Malimiya yi ni zaŋdi sara shɛli nyɔri buɣim ka di nyom viɛl’ Yawɛ san’ la. Dina n-nyɛ: naɣila’ yino mini piɛla’ yino ni yuun’ yini piɛlabih’ ayopɔin bɛn ka dansi; 37ka zaŋ chi sara mini binnyura sara pahi naɣilaa maa mini piɛlaa maa ni piɛbihi la zuɣu kaman bɛ kalinli ni nyɛ shɛm. 38Ka yi lan zaŋ bula yino mali alahichi sara pahi yi ni zaŋdi sara shɛli nyɔri buɣim sahakam la mini di chi sara ni di binnyura sara la zuɣu.
39Zaŋmiya dimbɔŋɔnim’ maani sara tiri Yawɛ yi churi puhibu ni m-pahi yi pɔri pɔbu sara mini yi suhuyubu sara kaman yi ni zaŋdi sara shɛli nyɔri buɣim la ni yi chi sara ni yi binnyura sara ni yi biɛrisuŋ sara la zuɣu.
40Ka Musa daa yɛli Izraɛlnim’ Yawɛ ni zal’ o ni o yɛli ba shɛlikam maa zaa.",https://www.bible.com/bible/2264/NUM.29.DBWDB
KALINLINIMA 30,"Pɔri zaligunima
1Di saha ka Musa daa yɛli Izraɛl zuliya kam kpamba: Yawɛ ni zali zaligu shɛli m-bɔŋɔ: 2 Doo yi po pɔri Yawɛ sani bee m-po pɔri lo alikauli ni o niŋ shɛli, ŋun’ miri ka o yi o yɛligu maa nyaaŋa; amaa o niŋm’ o ni yaag’ o noli yɛli shɛlikam maa zaa.
3Ka paɣa yi po pɔri Yawɛ sani ka lo alikauli ni o niŋ shɛli o paɣisarilim ni saha shɛl’ o ni be o ba yiŋa, 4ka o ba wum o ni po pɔri shɛli bee o ni lo alikauli shɛli maa ka bi yɛl’ o shɛli, dindina o pɔri maa zaa ni zani, ka o ni lo alikauli ni o niŋ shɛlikam maa ni zani. 5Amaa o ba yi bi saɣ’ o ni lo ni o niŋ shɛm maa o ni wum li saha shɛli maa, o ni po pɔ’ shɛŋa min’ o ni lo alikauli ni o niŋ shɛli maa zaa shɛli ku zani; ka Yawɛ ni chɛ o taali o ba ni bi saɣi maa zuɣu.
6Ka o ni po pɔ’ shɛŋa bee o noli ni faag’ o ka o yɛli ni o niŋ shɛli, o yi ti kuli doo, 7ka o yidana maa wum li, ka bi yɛl’ o shɛli o ni wum li saha shɛli maa, dindina o pɔri maa min’ o ni lo alikauli ni o niŋ shɛli maa zaa ni zani. 8Amaa o yidan’ maa yi bi saɣi li o ni wum li saha shɛli maa, dindina o ni ku o pɔri maa min’ o noli ni daa faag’ o ka o yɛli yɛtɔɣ’ shɛŋa ni o niŋ shɛl’ la; ka Yawɛ ni chɛ o taali.
9Amaa pakoli bee paɣ’ so ŋun yi dooyili yi po pɔri ni o niŋ shɛli, fashee ka di zani.
10Ka paɣ’ yi po pɔri ka lo alikauli ni o niŋ shɛli o yidan’ yiŋa, 11ka o yidan’ maa wum li ka bi yɛl’ o shɛli, ka mi bi galim li, dindina o pɔri maa min’ o ni lo alikauli shɛŋa zaa ni o ni niŋ shɛli maa ni zani. 12Amaa o yidan’ maa yi zaɣisi li o ni wum di yɛla saha shɛli maa, dindina yɛtɔɣ’ shɛlikam din yi o nol’ ni na zaŋ chaŋ o pɔri maa min’ o ni lo alikauli shɛŋa ni o niŋ shɛli maa zaa ku zani; o yidan’ ni zaɣisi li maa zuɣu, ka Yawɛ ni chɛ o taali. 13Ka o yi po pɔri shɛlikam ni o niŋ shɛli, o yidana mali soli ni o saɣi li bee n-zaɣisi li. 14Amaa o yidana yi wum pɔri maa yɛla ka bi yɛl’ o shɛli dabisili din paya dali, dindina di wuhiya ni o saɣ’ o ni po pɔ’ shɛŋa min’ o ni lo alikauli shɛŋa zaa ni o niŋ shɛli maa, o ni daa wum di yɛla saha shɛli ka bi yɛl’ o shɛli maa zuɣu. 15Amaa o yi wum di yɛla ka di niŋ daba yi ha, di nyaaŋa ka o ti yɛn zaɣisi li, dindina paɣ’ maa taali ni ʒi doo maa zuɣu.
16Yawɛ ni daa zali Musa zaligu shɛŋa zaŋ chaŋ doo min’ o paɣa polo ni zaŋ chaŋ doo min’ o bipuɣiŋga ŋun na be o ba yiŋa ka nyɛ paɣisarili polo m-bala.",https://www.bible.com/bible/2264/NUM.30.DBWDB
KALINLINIMA 31,"Izraɛlnim’ tuhi Midiannima
1Ka Yawɛ daa yɛli Musa, 2“Bɔhimi Midiannim’ biɛri ti Izraɛlnima. Di nyaaŋa n ni deeg’ a nyɛvili.”
3Dinzuɣu ka Musa daa yɛli Izraɛlnima, “Chɛliya ka yi ni shɛb’ lo kpara n-chaŋ ti tuhi Midiannima m-bɔhi ba biɛri ti Yawɛ. 4Piimiya ninvuɣ’ tuhilituhili Izraɛl zuliya kam ni n-chɛ ka bɛ chaŋ tɔb’ maa ni.”
5Ka bɛ daa pii ninvuɣ’ tuhilituhili Izraɛl zuliya kam ni, ka bɛ kalinli yiɣisi tɔbbihi tuhi’ pinaayi n-lo kpara ni bɛ chaŋ tɔb’ maa ni. 6Ka Musa daa chɛ ka bɛ ninvuɣ’ tuhilituhili bɛn yi Izraɛl zuliya kam ni na maa mini maligumaana Ɛliɛza bia Finɛhas ŋun daa gbibi Naawuni jɛmbu shee lahi mini kikahi din ni piɛbi boli niriba o nuu ni la chaŋ tɔb’ maa ni. 7Ka bɛ daa tuhi Midiannim’ maa kaman Yawɛ ni daa zali Musa shɛm n-ku dɔbba zaa. 8Bɛ daa ku Ɛvi mini Rɛkɛm ni Zur ni Hur ni Rɛba bɛn daa nyɛ Midian nanim’ la m-pahi bɛ ni daa ku bɛ ninvuɣ’ shɛb’ zaa zuɣu. Bɛ daa zaŋ takɔbi ku Bɛɔr bia Balaam gba.
9Ka Izraɛlnim’ daa gbahi Midian paɣiba mini bɛ bihi, ka gbahi bɛ niɣi mini bɛ biŋkɔbbaligu zaa, ka di bɛ nɛma zaa chaŋ. 10Bɛ daa nyo bɛ fɔntin’ shɛŋa ni bɛ ni daa be mini bɛ sansana zaa buɣim. 11Amaa bɛ daa zaŋ bɛ ni di neen’ shɛŋa zaa m-pahi ninsalinim’ mini biŋkɔbiri. 12Di saha ka bɛ daa zaŋ niriba maa mini bɛ ni daa di neen’ shɛŋa na maa nti ti Musa mini maligumaana Ɛliɛza ni Izraɛlnima sansani din daa be Mɔab bɔpiɛligu din daa miri Jɔɔdɛn Mɔɣili duli Jɛriko polo la.
13Ka Musa mini maligumaana Ɛliɛza ni Izraɛl kpamba zaa daa yi bɛ sansani maa ni na chaŋ ti tuhi ba soli. 14Ka Musa suhu daa yiɣisi bahi sapashin’ kpamba bɛn daa yi tɔb’ maa ni na ka nyɛ bɛn su tɔbbihi tuhilituhili mini bɛn su tɔbbihi kɔbigakɔbiga fukumsi la zuɣu. 15Musa daa bɔhi ba mi, “Yi chɛla paɣiba ŋɔ zaa ka bi ku ba? 16 Nyamiya, Balaam ni daa wuhi yikombiɛlim so’ shɛl’ la ni, bɛmbɔŋɔ n-daa chɛ ka Izraɛlnim’ tum din bie zaŋ chaŋ Yawɛ sani Pɛɔr yɛla la ni, ka alɔbo daa lu Yawɛ niriba zuɣu la. 17Dinzuɣu pumpɔŋɔ kumiya bidibbihi mini paɣ’ shɛb’ bɛn pun baŋ dɔbba la zaa. 18Amaa paɣisar’ shɛb’ bɛn na bi baŋ dɔbba la, chɛliya bɛna n-zaŋ ba niŋ yi paɣiba. 19Ŋunkam ku nira mini ŋunkam shihi kpima, benya sambani ŋɔ ni daba ayopɔin. Yi mini yi ni gbahi ninvuɣ’ shɛb’ na maa zaa malimiya yimaŋa n-niŋ kasi daba ata dali mini daba ayopɔin dali. 20Malimiya yi binyɛra zaa mini yi binshɛŋa din nyɛ biŋkɔbiri gbana ni buhi kɔbiri binyara zaa ni dari binyara zaa ka di niŋ kasi.”
21Ka maligumaana Ɛliɛza daa yɛli tɔbbihi bɛn yi tɔb’ maa na, “Yawɛ ni zaŋ zaligu shɛŋa ti Musa m-bɔŋɔ: 22Zaŋmiya salima mini anzinfa ni daanya ni kuriti ni dalima ni kurizim, 23buɣim ni ku di binshɛɣukam zaa niŋ buɣim ni m-mal’ li ka di niŋ kasi. Amaa faashee ka yi bahi zaŋ kom din maani binyara ka di be kasi paɣi li. Ka binshɛŋa din mi ku tooi kpe buɣim ni, yin’ zaŋmiya kom paɣi li. 24Paɣimiya yi situra daba ayopɔin dali din ni chɛ ka yi be kasi. Di nyaaŋa ka yi naanyi kpe sansani ŋɔ ni na.”
25Ka Yawɛ daa yɛli Musa, 26“A mini maligumaana Ɛliɛza ni Izraɛl daŋ kam dunoli dɔɣirikpamba niŋmi bɛ ni di neen’ shɛŋa din nyɛ ninsalinim’ mini biŋkɔbiri maa na laasabu. 27Pirigimiya bɛ ni di neen shɛŋa na maa ʒiibuyi n-zaŋ yim ti tɔbbihi bɛn chaŋ tɔbu ni maa, ka zaŋ yim la mi ti Izraɛlnim’ zaa. 28Yihimiya tɔbbihi maa tarili ni bin’ yini bini kɔbisinu kam puuni ti Yawɛ zaka. Di yi nyɛ ninsalinim’ bee niɣi bee bunsi bee piɛri bee buhi. 29Yihimiya li bɛ tarili maa ni n-zaŋ ti maligumaana Ɛliɛza ka o zaŋ mali sara ti Yawɛ. 30Amaa Izraɛlnim’ tarili la ni, yihimiya bin’ yini bini pihinu kam puuni, di yi nyɛla ninsalinim’ bee niɣi bee bunsi bee piɛri bee buhi bee biŋkɔbiri balibu kam bɛn pahi n-zaŋ ba ti Lɛvinim’ bɛn su Yawɛ biɛhigu shee tuma fukumsi la.” 31Ka Musa mini maligumaana Ɛliɛza daa niŋ kaman Yawɛ ni daa zali Musa shɛm maa.
32Bɛ ni daa di neen’ shɛŋa na maa puuni binshɛŋa din daa kpalim ka tɔbbihi maa zaŋ li kalinli daa nyɛla piɛri tuhi’ kɔbisiyɔbu ni tuhi’ pisopɔinnaanu 33mini niɣi tuhi’ pisopɔinnaayi 34ni bunsi tuhi’ pihiyɔbu ni yini 35ni ninvuɣ’ tuhi’ pihitanaayi bɛn daa nyɛ paɣ’ shɛb’ bɛn na bi baŋ dɔbba la. 36Ka pirigili shɛli din daa nyɛ tɔbbihi bɛn chaŋ tɔb’ maa ni tarili la piɛri mini buhi kalinli daa nyɛla tuhi’ kɔbisita ni tuhi’ pihitanaayopɔin ni kɔbisinu. 37Ka Yawɛ zaka piɛri mini buhi kalinli daa nyɛla kɔbisiyɔbu ni pisopɔinnaanu. 38Niɣi daa nyɛla naɣ’ tuhi’ pihitanaayɔbu. Ka Yawɛ zaka niɣi kalinli daa nyɛ naɣ’ pisopɔinnaayi. 39Ka bunsi daa nyɛ tuhi’ pihita ni kɔbisinu. Ka Yawɛ zaka bunsi kalinli daa nyɛ bunsi pihiyɔbu. 40Ka ninsalinim’ daa nyɛ tuhi’ pinaayɔbu. Ka Yawɛ zaka niriba kalinli daa nyɛ ninvuɣ’ pihitanaayi. 41Ka Musa daa zaŋ Yawɛ zaka ni nyɛ shɛli maa ti maligumaana Ɛliɛza kaman Yawɛ ni daa zali ŋun Musa shɛm.
42Musa daa woligi pirigili shɛli din nyɛ Izraɛlnim’ tarili ka chɛ tɔbbihi la dini. 43Pirigili din daa nyɛ Izraɛlnim’ tarili maa piɛri mini buhi kalinli daa nyɛla tuhi’ kɔbisita ni tuhi’ pihitanaayopɔin ni kɔbisinu 44mini naɣ’ tuhi’ pihitanaayɔbu 45ni bunsi tuhi’ pihita ni kɔbisinu 46ni ninsalinim’ tuhi’ pinaayɔbu. 47Pirigili din daa nyɛ Izraɛlnim’ tarili maa ni, Musa daa yihila ninsalinim’ ninvuɣ’ yino ninvuɣ’ pihinu kam puuni, ka yihi biŋkɔbiri pihinu kam puuni biŋkɔb’ yino n-zaŋ ba ti Lɛvinim’ bɛn daa su Yawɛ biɛhigu shee tuma la kaman Yawɛ ni daa zali Musa shɛm.
48Di nyaaŋa ka sapashin’ kpamba mini sapashim’ bihi bɛn daa su tɔbbihi tuhilituhili ni tɔbbihi kɔbigakɔbiga fukumsi daa ka Musa sanna 49nti yɛl’ o, “Tinim’ bɛn nyɛ a daba ŋɔ kali ti ni su tɔbbi’ shɛb’ fukumsi n-nya ka ti zaa beni. 50Ka ti zaŋ ti zaa yinoyino ni nya salima binshɛŋa din nyɛ nuhi ni bansi ni zoligɔnim’ ni nintuhi din dihiri gbana zuɣu ni tibikpara ni yɛri na ni ti ti mali sara ti daalahichi zuɣu Yawɛ sani.” 51Ka Musa mini maligumaana Ɛliɛza daa deei bɛ ni daa zaŋ salima mali binshɛŋa maa zaa. 52Bɛ ni daa deei salima binshɛŋa sapashin’ kpamba mini sapashin’ bihi shɛb’ bɛn su tɔbbihi tuhilituhili mini tɔbbihi kɔbigakɔbiga sani maa tibisim daa miri kilɔgiram kɔbisiyi. 53(Tɔbbihi maa zaa daa zaŋla bɛ ni di neen’ shɛŋa maa.) 54Ka Musa mini maligumaana Ɛliɛza daa deei salima maa sapashin’ kpamba bɛn daa su tɔbbihi tuhilituhili mini tɔbbihi kɔbigakɔbiga fukumsi la sani n-zaŋ li tahi ti niŋ Naawuni min’ o niriba laɣiŋgu suɣili la puuni ni di nyɛ din ni chɛ ka Yawɛ teeri Izraɛlnim’ yɛla.",https://www.bible.com/bible/2264/NUM.31.DBWDB
KALINLINIMA 32,"Zuliya shɛb’ bɛn be Jɔɔdɛn Mɔɣili wulimpuhili polo
(Zaligu Teebu 3.12-22)
1Rubin mini Gaad zuliya niriba daa mali niɣi pam. Bɛ ni daa nya ka Jaza mini Giliad tiŋgbana simdi niɣi biɛhigu shee, 2ka bɛ daa ka Musa mini maligumaana Ɛliɛza ni kpamba sanna ti yɛli ba, 3“Atarɔt mini Dibɔn ni Jaza ni Nimira ni Hɛshibɔn ni Ɛliale ni Siibam ni Nɛbo ni Bɛɔn 4din nyɛ Yawɛ ni daa nyaŋ tin’ shɛŋa nim’ ti Izraɛlnim’ la nyɛla di ni simdi ni niɣi be tiŋgban’ shɛŋa ni; ka tinim’ bɛn nyɛ yi daba ŋɔ mi mali niɣi.” 5Bɛ daa lan yɛli, “Ka yi nini yi tiɣi tinim’ bɛn nyɛ yi daba ŋɔ, yin’ zaŋmiya tiŋgbani maa ti ti ka di leei ti dini, ka di zaŋya ti du Jɔɔdɛn Mɔɣili ŋɔ.”
6Amaa ka Musa daa bɔhi Gaad mini Rubin zuliya maa, “Yi mabihi maa cham’ ti tuhi tɔbu ka yinim’ kpalim be kpe? 7Bɔzuɣu ka Izraɛlnim’ yɛn chaŋ ti deei Yawɛ ni zaŋ tiŋgbɔn shɛli ti ba maa su, ka yi bɔri ni yi gbarigi ba? 8 Lala ka yi yaannim’ daa niŋ n ni daa tim ba ka bɛ yi Kadɛshibarinia chaŋ ni bɛ ti nya tiŋgbɔŋ maa la. 9Bɛ ni daa chaŋ ti paai Ɛshikol vinvamli ni n-nya tiŋgbɔŋ maa, bɛ daa gbarigila Izraɛlnima ni bɛ di chaŋ ti deei Yawɛ ni zaŋ tiŋgbɔn shɛli ti ba maa. 10 Ka Yawɛ suhu daa yiɣisi pam dindali maa, ka o po n-yɛli, 11‘Yɛlimaŋli, ninvuɣ’ shɛb’ bɛn yi Ijipti na ka nyɛ bɛn paai yuun’ pisi zaŋ chana bɛ so nini ku nya n ni daa lo alikauli ni n ni zaŋ tiŋgbɔn shɛli ti Ibrahimma mini Yisahaku ni Yaakubu la; dama bɛ bi doli ma viɛnyɛliŋga. 12Bɛ ni so nini ku nya li, naɣila Jɛfune ŋun nyɛ Kɛnizi nir’ la bia Kalɛb mini Nan bia Jɔshua, dama bɛn’ doli man’ Yawɛ viɛnyɛliŋga.’ 13Ka Yawɛ suhu daa yiɣisi bahi Izraɛlnim’ zuɣu, ka o chɛ ka bɛ be mɔɣu ni n-dari ginda m-mali ti paai yuun’ pihinahi hal ka ʒiɛmani maa ni ninvuɣ’ shɛb’ bɛn daa tum din bie Yawɛ sani maa zaa ti kpi. 14Ka pumpɔŋɔ yinim’ alahichinim’ ŋɔ yiɣisimi zani yi yaannim’ zaashee ni yi chɛ ka Yawɛ suhu yiɣisi bahi Izraɛlnim’ zuɣu! 15Yi yi chɛ o dolibu, o ni lan chɛ niriba ŋɔ bahi mɔɣu ŋɔ ni, ka yinima n-nyɛ bɛn yɛn ku ninvuɣ’ gbaliŋ ŋɔ zaa.”
16Di nyaaŋa ka bɛ daa ka Musa sanna ti yɛl’ o, “Ti ni me fɔntinsi kpe n-zaŋ ti bihi niŋ di ni, ka me buzɔna n-zaŋ ti piɛri mini ti buhi niŋ di ni. 17Amaa tinim’ ni lo kpara gari Izraɛlnim’ tooni chaŋ ti nya ʒiishee ti ba, ka ti bihi be bɛ ni me goma gili tin’ shɛŋa ni tiŋgbɔŋ maa nim’ zuɣu la ni. 18Ti ku lab’ ti yinsi faashee ka Izraɛlnim’ zaa ti nya bɛmaŋmaŋ’ tiŋgbana. 19Dama pa ti mini ba n-yɛn deei Jɔɔdɛn Mɔɣili duli mini di tooni ha tiŋgbana maa su, tinim’ ni yɛn deei tiŋgban’ shɛŋa su bela Jɔɔdɛn Mɔɣili duli wulimpuhili polo ŋɔ na.” 20Di saha ka Musa daa yɛli ba, “Yi yi ni niŋ lala, dindina yin’ lomiya kpara Yawɛ nini ŋɔ ni n-chaŋ tɔb’ maa ni. 21Yi tɔbbia kam yi gbaai Jɔɔdɛn Mɔɣili ŋɔ du Yawɛ ninni chaŋ ti lu o dimnim’ maa zuɣu hal ka o ti kari ba, 22ka deei tiŋgbɔŋ maa, di nyaaŋa yi ni tooi labina, ka ku mali talahi yɛl’ shɛli Yawɛ mini Izraɛlnim’ sani; ka tiŋgbani ŋɔ leei yi ni su shɛli Yawɛ sani. 23Amaa yi yi ku niŋ lala, dindina yi tum alahichi Yawɛ sani, ka biɛhiŋ kani, yi daalahichi maa ku chɛn ya. 24Mɛmiya tinsi ti yi bihi ka me piɛri buzɔna ti yi piɛri mini yi buhi, ka niŋ kaman yi ni lo alikauli ni yi ni niŋ shɛm maa.”
25Ka Gaad zuliya mini Rubin zuliya maa daa yɛli Musa, “Tinim’ bɛn nyɛ a daba ŋɔ ni niŋ nyini ti dan’ ni zali ti ni ti niŋ shɛm maa. 26Ti paɣiba mini ti bihi ni ti piɛri ni buhi ni ti niɣi zaa ni kpalim be Giliad tinsi maa ni. 27Amaa tinim’ bɛn nyɛ a daba bɛn lo kpara ŋɔ zaa ni du n-chaŋ ti tuhi tɔbu maa ti Yawɛ kaman nyin’ ti dan’ ni yɛli shɛm maa.”
28 Dinzuɣu ka Musa daa zali maligumaana Ɛliɛza mini Nan bia Jɔshua ni Izraɛlnim’ zuliya dunoli kam dɔɣirikpamba zaligu zaŋ chaŋ bɛ polo. 29Musa daa yɛli ba, “Gaad zuliya mini Rubin zuliya bɛn zaa lo kpara ni bɛ chaŋ tɔbu ni Yawɛ ninni ŋɔ, yi doli ya gbaai Jɔɔdɛn Mɔɣili ŋɔ du, ka yi ti tuhi deei tiŋgbɔŋ maa, dindina yin’ zaŋmiya Giliad tiŋgbɔŋ ti ba ka bɛ su li. 30Amaa bɛ yi ku lo kpara pahi yi zuɣu du, yi mini ba zaa tarili ni bela Keenan tiŋgbɔŋ ni.” 31Ka Gaad zuliya mini Rubin zuliya maa daa yɛli, “Ti ni niŋ kaman Yawɛ ni zali tinim’ bɛn nyɛ a daba ŋɔ ni ti niŋ shɛm maa. 32Ti ni lo kpara du Yawɛ ninni n-chaŋ Keenan tiŋgbɔŋ ni, ka ti tarili ni nyɛ shɛli ka ti yɛn su li maa kpalim be Jɔɔdɛn Mɔɣili duli ŋɔ na.”
33Ka Musa daa zaŋ Amɔrinim’ Naa Sihɔn mini Bashan Naa Ogi tiŋgbana mini di fɔntinsi ni di tintarisi ni di tiŋgbana maa puuni fɔntinsi zaa ti Gaad zuliya mini Rubin zuliya ni Yisifu bia Manaasa zuliya pirigili la. 34Ka Gaad zuliya daa lab’ mali me tin’ shɛŋa din yuya booni Dibɔn mini Atarɔt ni Aroa 35ni Atirɔtishɔfan ni Jaza ni Jɔgbɛha 36ni Bɛtinimira ni Bɛtiharan, ka me buzɔna zali bɛ piɛri mini buhi, ka me goondahi gil’ li. 37Ka Rubin zuliya daa lab’ mali me Hɛshibɔn mini Ɛliale ni Kiriataim 38ni Nɛbo ni Baalimiɔn (Di yuya maa shɛŋa taɣiya) ni Sibima; ka bɛ daa ti bɛ ni me tin’ shɛŋa maa yu’ pala. 39Ka Makiri zuliya ni ninvuɣ’ so ŋun daa nyɛ Manaasa bia daa chaŋ ti liri Giliadnima ŋ-ŋme n-deei li ka kari Amɔrinim’ bɛn daa be nimaani la. 40Ka Musa daa zaŋ Giliad maa ti Manaasa bia Makiri ka o ʒini nimaani. 41Ka Manaasa bia Jair daa chaŋ ti ŋme n-deei tiŋkpan’ shɛŋa, ka bol’ li Havɔtijairi. 42Ka Nɔba daa chaŋ ti ŋme n-deei Kɛnat mini di tiŋkpansi, ka zaŋ omaŋmaŋ’ yuli Nɔba boli tinsi maa.",https://www.bible.com/bible/2264/NUM.32.DBWDB
KALINLINIMA 33,"Izraɛlnim’ ni daa yi Ijipti chaŋ ti paai Mɔab tiŋgbɔŋ ni shɛm
1Musa mini Aduna ni daa gari tooni zaŋ Izraɛlnima ka bɛ yi Ijipti tiŋgbɔŋ ni chani kaman tɔbbihi la shɛm m-bɔŋɔ. 2Musa daa sabi bɛ ni daa piligiri chandi luɣ’ shɛŋa maa yiniyini yuya sɔŋ kaman Yawɛ ni daa zal’ o shɛm. Bɛ ni daa piligiri chandi luɣ’ shɛŋa maa yiniyini ni daa nyɛ shɛm m-bɔŋɔ: 3Gol’ so ŋun daŋ tooni biɛɣ’ pinaanu dali din daa nyɛ Yaɣigari chuɣu puhi kaai biɛɣu dal’ la, ka Izraɛlnim’ daa yi Ramɛsis n-chani nasara dibu chandi Ijiptinim’ zaa ninni. 4Di saha Ijiptinim’ daa sɔɣirila bɛ bikpamba shɛb’ zaa Yawɛ ni daa ku la. Yawɛ daa bi chɛ bɛ buɣa gba.
5Ka Izraɛlnim’ daa ti yi Ramɛsis maa n-chaŋ ti dɔni Sukɔt. 6Ka bɛ daa ti yi Sukɔt maa n-chaŋ ti dɔni Itam din miri tiŋgban’ nɛl’ la. 7Ka bɛ daa ti yi Itam maa ŋ-ŋmaligi labi Pihahirɔt din be Baalizɛfɔn wulimpuhili polo la nti dɔni miri Migidol. 8Ka bɛ daa ti yi Pihahirɔt n-chaŋ ti tim teeku sunsuuni gari kpe tiŋgban’ nɛl’ la ni n-daa chaŋ daba ata chandi Itam tiŋgban’ nɛli ni n-chaŋ ti dɔni Mara.
9Ka bɛ daa ti yi Mara n-chaŋ Ɛlim. Kɔbilisi pinaayi mini abie tihi pisopɔin n-daa be Ɛlim maa, ka bɛ daa dɔni nimaani.
10Ka bɛ daa ti yi Ɛlim maa n-chaŋ ti dɔni miri Teeku Ʒiɛɣu. 11Bɛ ni daa ti yi Teeku Ʒiɛɣu maa shee, bɛ daa chaŋ ti dɔnila Sin tiŋgban’ nɛl’ ni. 12Ka bɛ daa ti yi Sin tiŋgban’ nɛli maa ni n-chaŋ ti dɔni Dofika. 13Ka bɛ daa ti yi Dofika maa n-chaŋ ti dɔni Alushi. 14Ka bɛ daa ti yi Alushi maa n-chaŋ ti dɔni Rɛfidim, ka kom daa ka nimaani ka niriba maa ni nyu.
15Bɛ ni daa ti yi Rɛfidim maa, bɛ daa chaŋ ti dɔnila Sinai tiŋgban’ nɛl’ ni. 16Ka bɛ daa ti yi Sinai tiŋgban’ nɛl’ maa ni n-chaŋ ti dɔni Kiburɔtihataava. 17Bɛ ni daa ti yi Kiburɔtihataava maa, bɛ daa chaŋ ti dɔnila Hazɛrɔt. 18Ka bɛ daa ti yi Hazɛrɔt maa chaŋ ti dɔni Ritima. 19Bɛ ni daa ti yi Ritima maa, bɛ daa chaŋ ti dɔnila Rimɔnpɛrɛz. 20Ka bɛ daa ti yi Rimɔnpɛrɛz maa n-chaŋ ti dɔni Libina. 21Bɛ ni daa ti yi Libina maa, bɛ daa chaŋ ti dɔnila Risa. 22Bɛ ni daa ti yi Risa maa, bɛ daa chaŋ ti dɔnila Kɛhɛlata. 23Bɛ ni daa ti yi Kɛhɛlata maa, bɛ daa chaŋ ti dɔnila Shɛfa Zoli gbini. 24Bɛ ni daa ti yi Shɛfa Zoli maa gbini, bɛ daa chaŋ ti dɔnila Harada. 25Bɛ ni daa ti yi Harada maa, bɛ daa chaŋ ti dɔnila Makihilɔt. 26Bɛ ni daa ti yi Makihilɔt maa bɛ daa chaŋ ti dɔnila Tahat. 27Bɛ ni daa ti yi Tahat maa, bɛ daa chaŋ ti dɔnila Tɛra. 28Bɛ ni daa ti yi Tɛra maa, bɛ daa chaŋ ti dɔnila Mitika. 29Bɛ ni daa ti yi Mitika maa, bɛ daa chaŋ ti dɔnila Hashimɔna. 30Bɛ ni daa ti yi Hashimɔna maa, bɛ daa chaŋ ti dɔnila Mɔsɛrɔt. 31Bɛ ni daa ti yi Mɔsɛrɔt maa, bɛ daa chaŋ ti dɔnila Bɛnijaakan. 32Bɛ ni daa ti yi Bɛnijaakan maa, bɛ daa chaŋ ti dɔnila Hɔrihagidigad. 33Bɛ ni daa ti yi Hɔrihagidigad maa, bɛ daa chaŋ ti dɔnila Jɔtibata. 34Bɛ ni daa ti yi Jotibata maa, bɛ daa chaŋ ti dɔnila Abirɔna. 35Bɛ ni daa ti yi Abirɔna maa, bɛ daa chaŋ ti dɔnila Ɛziɔngɛba. 36Bɛ ni daa ti yi Ɛziɔngɛba maa, bɛ daa chaŋ ti dɔnila Zin mɔɣu ni (Kadɛshi m-bala). 37Bɛ ni daa ti yi Kadɛshi maa, bɛ daa chaŋ ti dɔnila Hɔr Zoli gbini din miri Ɛdom tiŋgbɔŋ tintariga la shee.
38 Ka maligumaana Aduna daa du Hɔr Zoli maa zuɣu nti kpi nimaani kaman Yawɛ ni daa zal’ o shɛm. Izraɛlnim’ ni daa yi Ijipti na nyaaŋa zaŋ chaŋ yuun’ pihinahi puuni gol’ so ŋun pahir’ anu dahin yini dali n-daa bala. 39Aduna yuma daa nyɛla yuun’ kɔbiga ni pisinaata saha shɛl’ o ni daa kpi Hɔr Zoli zuɣu maa.
40 Ka Keenannim’ Naa Arad ŋun daa be Nɛgɛb din be Keenan tiŋgbɔŋ ni la daa wum Izraɛlnim’ kandina damli.
41Ka bɛ daa ti yi Hɔr Zoli maa zuɣu n-chaŋ ti dɔni Zalimɔna. 42Bɛ ni daa ti yi Zalimɔna maa, bɛ daa chaŋ ti dɔnila Punɔn. 43Ka bɛ daa ti yi Punɔn maa n-chaŋ ti dɔni Obɔt. 44Bɛ ni daa ti yi Obɔt maa, bɛ daa chaŋ ti dɔnila Abarim din daa be Mɔab tintariga la. 45Ka bɛ daa ti yi Iyim n-chaŋ ti dɔni Dibɔngaad. 46Bɛ ni daa ti yi Dibɔngaad maa, bɛ daa chaŋ ti dɔnila Alimɔndibilataim. 47Ka bɛ daa ti yi Alimɔndibilataim maa n-chaŋ ti dɔni Abarim zoya ni miri Nɛbo. 48Bɛ ni daa ti yi Abarim zoya maa ni, bɛ daa chaŋ ti dɔnila Mɔab bɔpiɛligu ni miri Jɔɔdɛn Mɔɣili Jɛriko polo la. 49Bɛ daa dɔni mirila Jɔɔdɛn Mɔɣili, Bɛtijɛshimɔt zaŋ hal ni Ɛbɛlishitim din be Mɔab bɔpiɛligu ni la.
Naawuni ni daa yɛli Izraɛlnim’ shɛm pɔi ka bɛ naanyi du Jɔɔdɛn Mɔɣili
50Ka Yawɛ daa yɛli Musa Mɔab bɔpiɛligu din daa miri Jɔɔdɛn Mɔɣili Jɛriko maa: 51Yɛlim’ Izraɛlnima, “Yi yi gbaai Jɔɔdɛn Mɔɣili ŋɔ du m-paai Keenan tiŋgbɔŋ maa ni, 52yin’ karimiya ninvuɣ’ shɛb’ bɛn be tiŋgbɔŋ maa ni zaa, ka saɣim bɛ ni zaŋ kuɣa mini kuriti mali wun’ shɛŋa zaa, ka wurim bɛ ni jɛmdi buɣa luɣ’ shɛŋa zaa. 53Deemiya tiŋgbɔŋ maa n-ʒin’ di ni, dama mani n-zaŋ li tin ya ni yi su li. 54 Pihimiya kuɣa sɔŋ lihi nya, ka piri tiŋgbɔŋ maa ti taba kaman yi daŋ kam ni nyɛ shɛm. Timiya daŋ shɛli din niriba zooi tiŋgbani din galisi, ka ti daŋ shɛli bɛn bi zooi mi tiŋgbani din bi galisi. So kuɣili yi gbaai tiŋgban’ shɛli, o tarili n-yɛn bala. Pirimiya li ti taba kaman yi yaannim’ daŋ kam ni nyɛ shɛm. 55Amaa yi yi bi kari ninvuɣ’ shɛb’ bɛn be tiŋgbɔŋ maa ni zaa, bɛ ni shɛb’ bɛn yɛn kpalim beni ni bemi kaman dachɔhira la yi nina ni, ka be kaman gɔhi n-kuhiri yi luɣa ni, ka ni muɣisi ya pam yi ni yɛn be tiŋgbɔn shɛli ni maa. 56Ka n ni niŋ ya kaman n ni lo ni n niŋ ba shɛm.”",https://www.bible.com/bible/2264/NUM.33.DBWDB
KALINLINIMA 34,"Tiŋgbɔŋ maa tintarisi
1Ka Yawɛ daa yɛli Musa: 2Zalim’ Izraɛlnim’ zaligu. Yɛlim’ ba, yi yi ti paai Keenan tiŋgbɔŋ maa ni, Keenan tiŋgbɔn shɛli n ni yɛn zaŋ tin ya maa tintarisi n-yɛn bɔŋɔ, 3Nudirigu polo tintariga yɛn zaŋla Zin mɔɣu ni m-baɣisi Ɛdom tintariga chaŋ, ka yi tintariga piligu shee yɛn nyɛla Teeku Kpiŋ wulimpuhili polo. 4Ka yi tintariga maa ni ŋmaligi nudirigu polo n-zaŋ ti paai Akirabim kunkuni n-zaŋ ti gari Zin, ka di tariga ni nyɛla Kadɛshibarinia nudirigu polo; ka zaŋ nimaani hal ni Hazarada n-gari hal ni Azimɔn. 5Ka di tintariga maa lan ŋmaligi Azimɔn maa n-zaŋ hal ni Ijipti kulibɔŋ ni m-mali lala hal ni teeku ni.
6Wulinluhili polo tintariga yɛn nyɛla Mɛditirɛniɛn Teeku duli. Yi wulinluhili polo tintariga n-yɛn bala.
7Yi nuzaa polo tintariga vulo yɛn zaŋla Mɛditirɛniɛn Teeku duli hal ni Hɔr Zoli gbini. 8Ka yi lan zaŋ di vulo maa yi Hɔr Zoli maa gbini hal ni Lɛbohamat samban’ ni, ka di tintariga naabu shee yɛn nyɛla Zɛdad. 9Di nyaaŋa di tintariga maa ni lan zaŋ hal ti paai Zifurɔn, ka di tariga ni nyɛla Hazarɛnan; yi nuzaa polo tintariga n-yɛn bala.
10Yi wulimpuhili polo tintariga vulo yɛn zaŋla Hazarɛnan hal ni Shɛfam. 11Ka tintariga maa ni yi Shɛfam maa n-zaŋ hal ni Ribila din be Ain wulimpuhili polo la, ka tintariga maa ni lan zaŋ chaŋ hal ti paai Kinɛrɛt Teeku din be wulimpuhili polo la naɣiliŋga ni. 12Ka tintariga maa ni lan kpuɣi ni n-zaŋ hal ni Jɔɔdɛn Mɔɣili ni, di tariga yɛn nyɛla Teeku Kpiŋ ni. Yi tiŋgbɔŋ maa mini di tintarisi din gil’ li m-bala.
13Ka Musa daa yɛli Izraɛlnima, “Tiŋgbɔn shɛli yi ni yɛn pihi kuɣa sɔŋ lihi nya ka piri ti tab’ maa m-bɔŋɔ. Dina ka Yawɛ daa yɛli ni o ni zaŋ li ti zuliya awɛi ni pirigili la. 14Dama Rubin zuliya mini Gaad zuliya ni Manaasa zuliya pirigili la niriba daa pun deei bɛ tarili. 15Zuliya ayi ni pirigili maa daa pun deei bɛ tarili ka di be Jɔɔdɛn Mɔɣili duli zaŋ lab’ Jɛriko wulimpuhili polo.”
Toondaannim’ shɛb’ bɛn yɛn piri tiŋgbɔŋ maa tari
16Ka Yawɛ daa yɛli Musa, 17“Ninvuɣ’ shɛb’ bɛn yɛn piri tiŋgbɔŋ ŋɔ tin ya ka yi su li yuya m-bɔŋɔ: Maligumaana Ɛliɛza mini Nan bia Jɔshua. 18Piimiya zuliya kam ni toondaan’ yino ka bɛ pahi piri tiŋgbɔŋ maa ti ba ka bɛ su li. 19Niriba maa yuya m-bɔŋɔ: Juda zuliya ni toondana n-nyɛ Jɛfune bia Kalɛb. 20Simiɔn zuliya ni toondana n-nyɛ Ammihul bia Shɛmuɛl. 21Bɛnjamin zuliya ni toondana n-nyɛ Chisilɔn bia Ɛlidad. 22Dan zuliya ni toondana n-nyɛ Jɔgili bia Buki. 23Yisifu zuliya ni, Manaasa zuliya ni toondana n-nyɛ Ɛfɔd bia Hanniɛl. 24Ifriim zuliya ni toondana n-nyɛ Shifitan bia Kɛmuɛl. 25Zɛbulɔn zuliya ni toondana n-nyɛ Parinak bia Ɛlizafan. 26Isaka zuliya ni toondana n-nyɛ Azan bia Palitiɛl. 27Asha zuliya ni toondana n-nyɛ Shalomi bia Ahihud. 28Naftali zuliya ni toondana n-nyɛ Ammihud bia Pɛdahɛl.” 29Niriba ŋɔ ka Yawɛ daa zali Keenan tiŋgbɔŋ ni ni bɛ piri tiŋgbana maa tari Izraɛlnima ka bɛ su li.",https://www.bible.com/bible/2264/NUM.34.DBWDB
KALINLINIMA 35,"Bɛ ti Lɛvinim’ tinsi
1Ka Yawɛ daa yɛli Musa Mɔab bɔpiɛligu ni Jɔɔdɛn Mɔɣili duli zaŋ lab’ Jɛriko polo: 2Yɛlim’ Izraɛlnima ni bɛ piim’ tinsi bɛ ni deei tiŋgban’ shɛŋa la ni n-ti Lɛvinim’ ka bɛ be di ni, ka ti ba biŋkɔbiri mɔri ŋubbu shee tiŋgbana ka di do n-gili tinsi maa. 3Bɛna n-yɛn be tinsi maa ni ka su li, ka bɛ biŋkɔbiri mɔri ŋubbu shee la nyɛ bɛ niɣi mini bɛ biŋkɔbiri zaa dini. 4Tinsi maa biŋkɔbiri mɔri ŋubbu shee din nyɛ yi ni yɛn zaŋ luɣ’ shɛŋa ti Lɛvinim’ maa yɛn zaŋla tinsi maa goma gbini n-chaŋ ti paai mita kɔbisinahi ni pihinu tariga n-gili tinsi maa. 5Buɣisimiya tinsi maa sambana polo n-zaŋ kpa wulimpuhili polo nti zali mita kɔbisiwɛi tariga, ka buɣisi kpa nudirigu polo nti zali mita kɔbisiwɛi tariga, ka buɣisi kpa wulinluhili polo nti zali mita kɔbisiwɛi tariga, ka buɣisi kpa nuzaa polo nti zali mita kɔbisinahi ni pihinu tariga, ka tinsi maa ʒe sunsuuni, ka di nyɛ bɛ tinsi maa biŋkɔbiri mɔri ŋubbu shee. 6Yi ni yɛn ti Lɛvinim’ tin’ shɛŋa maa puuni, timiya ba tins’ ayɔbu din yɛn nyɛ nir’ ni yɛn ku ninsala ka zo n-kuli di ni tiligi, ka ti ba tinsi pihinahinaayi pahi. 7Yi ni yɛn ti Lɛvinim’ tin’ shɛŋa zaa kalinli nyɛla tinsi pihinuayika ni bɛ biŋkɔbiri mɔri ŋubbu shee. 8Yi ni yɛn yihi tinsi Izraɛlnim’ ni su tin’ shɛŋa maa ni ti ba shɛm m-bɔŋɔ: Yihimiya tinsi pam zuliya shɛb’ bɛn galisi sani, ka yihi tinsi biɛla zuliya shɛb’ bɛn bi galisi mi sani. Zuliya kam ni deei tiŋgban’ shɛŋa galisim ni nyɛ shɛm ka yi yɛn doli pii tinsi maa ti Lɛvinim’ maa.
Tiliginsim tinsi
(Zaligu Teebu 19.1-13; Jɔshua 20.1-9)
9 Ka Yawɛ daa yɛli Musa: 10Yɛlim’ Izraɛlnima, “Yi yi gbaai Jɔɔdɛn Mɔɣili du m-paai Keenan tiŋgbɔŋ ni, 11yin piimiya tin’ shɛŋa ka di nyɛ tiliginsim tinsi zali. Ka nir’ yi ku ninsal’ sarati kubu, o ni tooi zo n-kuli nimaani. 12Tinsi maa yɛn nyɛla nir’ ni yɛn zo n-kuli shɛli n-yi ŋun yɛn bɔhi biɛri nuu ni, ka lala chɛ ka ninvuɣ’ so ŋun ku ninsala ku kpi hal ti zani salo ni ka bɛ kar’ o saria. 13 Tins’ ayɔbu ka yi yɛn yihi zali ka di nyɛ yi tiliginsim tinsi maa. 14Yihimiya tins’ ata zali Jɔɔdɛn Mɔɣili duli, ka yihi tins’ ata zali Keenan tiŋgbɔŋ ni, ka di nyɛ tiliginsim tinsi. 15Tins’ ayɔbu maa yɛn nyɛla Izraɛlnim’ mini saamba bɛn ʒi bɛ sani ni saan’ shɛb’ bɛn gariti tiliginsim tinsi, ka ŋunkam ku ninsala sarati kubu ni tooi zo n-kuli nimaani.
16“Amaa nir’ yi zaŋ kurigu ŋme so ka o kpi, o nyɛla ninvuɣ’ kura, bɛn’ kum’ o. 17Ka nir’ yi zaŋ kuɣili din be o nuu ni ka nyɛ din ni ku nir’ lab’ so ka o kpi, o nyɛla ninvuɣ’ kura, bɛn’ kum’ o. 18Ka nir’ yi zaŋ kpaa din be o nuu ni ka nyɛ din ni ku nir’ ŋme so ka o kpi, o nyɛla ninvuɣ’ kura; bɛn’ kum’ o. 19Ka ninvuɣ’ so ŋun yɛn bɔhi ninvuɣ’ kura maa biɛri yi ti nya o, ŋun’ kum’ o.
20“Ka so yi je o kpee ka daag’ o luhi bee n-zaŋ bini lab’ o bee n-sɔɣi dɔni gu o ku o 21bee n-zaŋ o nuu ŋme o dim’ ku’ o, dindina ŋun ŋme o maa nyɛla ninvuɣ’ kura, ka ŋun yɛn bɔhi biɛri maa yi nya ninvuɣ’ kura maa, ŋun’ kum’ o.
22“Amaa nir’ yi daag’ o kpee luhi, ka di pala o dima n-nyɛ o bee n-zaŋ binshɛli lab’ o kpee ka di pala o dɔnimi gu o 23bee so yi gbib’ kuɣili din ni tooi ku nira, ka di faai lu o kpee zuɣu ku o, ka di mi pala o dima n-nyɛ o, ka o mi di bi pun lo ni o ti o daŋa, 24dindina niriba bɛn’ zaŋm’ zaligunim’ ni wuhi shɛm kpe ninvuɣ’ kura maa mini ŋun yɛn bɔhi ninvuɣ’ kubo biɛri maa sunsuuni m-mal li. 25Ka niriba maa ni fa ninvuɣ’ kura maa ŋun yɛn bɔhi biɛri maa nuu ni bahi, ka zaŋ o labisi o ni daa pun be tiliginsim tin’ shɛli’ ni maa, ka o ti be nimaani hal ka bɛ ni daa booi kpam din be kasi bahi maligumaaniba zuɣulaan’ so zuɣu ni ti kpi. 26Amaa ninvuɣ’ kura maa yi ti chaŋ yaɣi o ni zo n-kuli tiliginsim tin’ shɛli ni maa tiŋgbani tariga, 27ka ninvuɣ’ so ŋun yɛn bɔhi ninvuɣ’ kura maa biɛri maa ku o, ŋun bɔh’ o biɛri maa ku mali ninvuɣ’ kubo taali. 28Dama di simdi ni ninvuɣ’ kura maa kul kpalim be tiliginsim tiŋ’ maa ni hal ka maligumaaniba zuɣulan’ maa ti kpi, amaa maligumaaniba zuɣulan’ maa kum nyaaŋa, ninvuɣ’ kura maa ni tooi lab’ omaŋmaŋ’ ya. 29Dimbɔŋɔnima n-yɛn nyɛ yi zaligunima yi ni yɛn be luɣ’ shɛlikam yi ʒiɛmani kam ni.
30 “Nir’ yi ku ninsala, ka ninvuɣ’ bɔbili di li shɛhira, bɛn’ kum ninvuɣ’ kura maa, amaa di bi tuhi ni bɛ ku so ninvuɣ’ yino shɛhira dibu zuɣu. 31Amaa miriya ka yi deei binshɛli zali ninvuɣ’ kura ŋun simdi kubu zaani. Ninvuɣ’ kura simdi kubu. 32Yi mi miriya ka yi deei binshɛli ka chɛ ka ninvuɣ’ so ŋun zo nti be tiliginsim tiŋ’ ni lab’ ti be o ya ka maligumaaniba zuɣulan’ na bi kpi. 33Miriya ka yi saɣim yi ni be tiŋgbɔn shɛl’ ni maa, dama ninvuɣ’ kubo nyɛla din saɣindi tiŋgbani. Binshɛli kani ka yi ni tooi zaŋ mali tiŋgbani maa naɣila ninvuɣ’ so ŋun ku nir’ maa ʒim. 34Miriya ka yi ta yi ni be tiŋgbɔn shɛl’ ni maa daɣiri. N gba bela di ni, dama man’ Yawɛ bela Izraɛlnim’ sunsuuni.”",https://www.bible.com/bible/2264/NUM.35.DBWDB
KALINLINIMA 36,"Paɣ’ shɛb’ bɛn kuli dɔbba tarili yɛla
1Ka Makiri bia Giliad ŋun daa nyɛ Yisifu bia Manaasa yaaŋa la daŋ puuni dunoya dɔɣirikpamba daa ka Musa mini Izraɛlnim’ dunoya dɔɣirikpamba sanna 2 nti yɛli ba, “Yawɛ daa yɛli nyini n dan’ Musa ni a pihim’ kuɣa sɔŋ lihi nya ka piri tiŋgbɔŋ ŋɔ tari Izraɛlnima. Yawɛ daa lan yɛli nyini n dana ni a zaŋm’ ti mabia Zɛlɔfɛhad tarili ti o bipuɣinsi. 3Amaa bɛ yi kuli Izraɛl zuliya daŋ shɛli puuni niriba, dindina ti yaannim’ tarili ni ka bɛ tarili ni yina, ka bɛ zaŋ li pahi bɛ ni kuli daŋ shɛli puuni dɔbba maa tarili ni; di saha ka di yi ti tarili ni. 4Ka yuun’ shɛli Izraɛlnim’ ni labisiri nɛma tiri tab’ la saha yi ti paai, bɛn’ zaŋm’ bɛ tarili maa pahi bɛ ni kuli daŋ shɛli puuni dɔbba maa tarili ni, ka bɛ tarili maa ku lan be ti yaannim’ tarili ni.”
5Dinzuɣu ka Musa daa zaŋ zaligu din yi Yawɛ sanna zali Izraɛlnima. O daa yɛli ba, “Yisifu zuliya niriba maa ni yɛli shɛm maa nyɛla yɛlimaŋli. 6Yawɛ ni yɛli shɛm zaŋ chaŋ Zɛlɔfɛhad bipuɣinsi maa polo n-nyɛ ni bɛ kulim’ bɛ suhuri ni yu’ dɔbba shɛba, amaa ni bɛ lee kulimila bɛmaŋmaŋ’ daŋ puuni dɔbba. 7Di bi simdi ni di zaŋ Izraɛl zuliya shɛli fali tarili ni nyɛ shɛli n-tom ti Izraɛl zuliya daŋ shɛli nima; dama di simdi ni Izraɛlnim’ zaa kul gbibila bɛ yaannim’ daŋ fali tarili ni nyɛ shɛli. 8Ka bipuɣiŋga kam ŋun mali tarili Izraɛlnim’ daŋ shɛli puuni, di simdi ni o kulila o yaannim’ daŋ ni doo, ka lala chɛ ka Izraɛl nir’ kam kul su o yaannim’ fali tarili ni nyɛ shɛli. 9Miriya ka yi zaŋ daŋ shɛli niriba fali tarili n-tom ti daŋ shɛli niriba; dama di simdi ni Izraɛlnim’ daŋ kam niriba vili gbibila bɛmaŋmaŋ’ fali tarili.”
10Ka Zɛlɔfɛhad bipuɣinsi maa daa shiri niŋ kaman Yawɛ ni daa zali Musa shɛm maa. 11Mahila mini Tiriza ni Hɔgila ni Milika ni Nɔa bɛn daa nyɛ Zɛlɔfɛhad bipuɣinsi maa daa kulila bɛ ba tizɔbihi bidibisi. 12Bɛ daa kulila Yisifu bia Manaasa zuliya daŋ ni dɔbba, ka bɛ fali tarili daa kpalim bɛ yaannim’ daŋ puuni.
13Zaligunim’ ŋɔ ka Yawɛ daa chɛ ka Musa zali Izraɛlnima Mɔab bɔpiɛligu ni Jɔɔdɛn Mɔɣili duli zaŋ labi Jɛriko polo la.",https://www.bible.com/bible/2264/NUM.36.DBWDB
ZALIGU TEEBU PILIGU,"PILIGU
Zaligu Teebu Litaafi ŋɔ wuhirila Musa ni daa tɔɣisi Izraɛlnim’ yɛtɔɣ’ shɛŋa yɛla Mɔab tiŋgbɔŋ ni luɣ’ shɛli bɛ ni daa kpe mɔɣu chaŋ so’ wɔɣinli na ti zani, ka yɛn kpe Keenan tiŋgbɔŋ ni ti deei li su la.
Yɛlikpan’ shɛŋa bɛ ni sab’ niŋ litaafi ŋɔ ni n-nyɛ: 1) Musa daa teei ba yɛl’ kar’ shɛŋa din daa niŋ yuun’ pihinahi din daa gari la puuni yɛla. O daa yɛli niriba maa ni bɛ teem’ Naawuni ni daa zaŋ ba doli mɔɣu maa ni na shɛm yɛla, ka deeg’ o noli, ka ʒe o yim. 2) Musa daa teei ba Fukumsi Zaligunim’ pia la yɛla, ka daa kpaŋsi zaligu din daŋ tooni la gbinni yɛla pam, ka yɛli niriba maa ni bɛ kul jɛmmila Naawuni kɔŋko. Di nyaaŋa ka o daa lab’ lihi zaligu shɛŋa din yɛn gbibi bɛn’ Izraɛlnim’ maa zaŋ chaŋ bɛ biɛhigu polo alikauli tiŋgbɔŋ maa ni. 3) Musa daa lan teei niriba maa Naawuni ni daa lo ba alikauli shɛl’ la gbinni ni nyɛ shɛm yɛla, ka kpam ba jaande ni bɛ neemi bɛ ni daa saɣi ni bɛ ni niŋ shɛm zaŋ chaŋ di yɛla polo la. 4) Bɛ zaŋ Jɔshua leei Naawuni niriba toondana ŋun paya. Musa ni daa yili yilli paɣi Naawuni o ʒiɛyimtali la zuɣu nyaaŋa, ka o daa suhi Naawuni alibarika niŋ Izraɛl zuliya ni. Musa daa kpila Mɔab tiŋgbɔŋ ni Jɔɔdɛn Mɔɣili duli wulimpuhili polo.
Litaafi ŋɔ puuni yɛlikpani nyɛla Naawuni daa tilig’ o niriba ka niŋ alibarika niŋ o ni daa pii ninvuɣ’ shɛba ka yuri ba maa ni. Di simdi ni o niriba maa teei dimbɔŋɔ yɛla ka yur’ o, ka deer’ o noli din ni chɛ ka bɛ mali nyɛvili, ka mali alibarika sahakam.
Suurili 6.4-6 nyɛla zaɣ’ kpana litaafi ŋɔ puuni. Di puuni ka Yisa ni daa yɛli ni zaligu shɛli nyɛ zaligunim’ zaa kpɛm’ la be. Dina nyɛ: “Yum’ a Duuma NAAWUNI ni a suhu zaa min’ a shia zaa ni a kpiɔŋ zaa.”
Din be litaafi ŋɔ puuni
Musa yɛtɔɣa din daŋ tooni 1.1—4.49
Musa yɛtɔɣa din pahi buyi 5.1—26.19
a. Fukumsi zalikpana pia 5.1—10.22
b. Zaligu shɛŋa din pahi 11.1—26.19
Wuhibu shɛŋa din yɛn sɔŋ ba ka bɛ kpe Keenan tiŋgbɔŋ ni 27.1—28.68
Alikauli neebu 29.1—30.20
Musa yɛtɔɣa din bahindi nyaaŋa 31.1—33.29
Musa kum 34.1-12",https://www.bible.com/bible/2264/DEU.INTRO1.DBWDB
ZALIGU TEEBU 1,"1Musa ni daa tɔɣisi Izraɛlnim’ zaa yɛtɔɣ’ shɛŋa Jɔɔdɛn mɔɣili duli tiŋgban’ nɛli ni bɔpiɛligu din daa be Suf tooni, ka be Paran mini Tɔfɛl ni Leeban ni Hazɛrɔt ni Dizahab sunsuuni la m-bɔŋɔ. 2Zaŋ Sinai Zoli n-doli yi Siɛr Zoli polo hal ti paai Kadɛshibarinia nyɛla biɛɣ’ pinyini chandi. 3Yuun’ shɛli din daa pahiri yuun’ pihinahi gol’ so ŋun pahiri piniyini dahin yini dali ka Musa daa yɛli Izraɛlnim’ kaman Yawɛ ni daa zal’ o ni o yɛli ba shɛm. 4 Dimbɔŋɔ daa niŋla o ni daa nyaŋ Amɔrinim’ naa Sihɔn ŋun daa be Hɛshibɔn la mini Bashan naa Ogi ŋun daa diri ʒi Ashitarɔt din be Ɛdirɛi la nyaaŋa. 5Jɔɔdɛn Mɔɣili duli Mɔabnim’ tiŋgbɔŋ ni ka Musa daa piligi kahigiri zaligunim’ ŋɔ wuhiri ba yɛra: 6Yawɛ ŋun nyɛ ti Naawuni ŋɔ daa yɛli ti Sinai, “Yi be zoli ŋɔ zuɣu ka di yuui saɣi lala. 7Yiɣisimiya n-lan gbaai chandi ti kpe Amɔrinim’ zoya ni mini tiŋgbɔn shɛŋa din baɣi ba ka nyɛ Araba zoya ni tinsi ni ni Shɛfɛla ni Nɛgɛb ni teeku noli ni Keenannim’ tiŋgbɔŋ ni ni Lɛbanɔn n-zaŋ hal ti paai mɔɣ’ titali din nyɛ Yufretiiz Mɔɣili la ni. 8Nyamiya, tiŋgbɔŋ maa ka n zaŋ sɔŋ yi tooni maa, kpɛmiya di ni ti deei n ni daa po pɔri zaŋ tiŋgbɔn shɛli ti yi yaannim’ Ibrahimma mini Yisahaku ni Yaakubu ni bɛ zuliya la.”
Musa zali sariakaritiba
(Yibu 18.13-27)
9Di saha maa n daa yɛliya, “N kɔŋko ku tooi gbib’ ya. 10Yawɛ ŋun nyɛ yi Naawuni ŋɔ chɛ ka yi nabi, ka di zuɣu chɛ ka yi galisim ŋmanila saŋmarisi zuŋɔ dabisili ŋɔ. 11Yawɛ ŋun nyɛ yi yaannim’ Naawuni ŋɔ ni chɛ ka yi galisim maa pahi ʒii tuhili zuɣu, ka o niŋ alibarika niŋ yi ni kaman o ni daa lɔn ya alikauli shɛm la. 12Amaa wula ka n kɔŋko lee ni tooi maani yi yɛlimuɣisira ŋɔ, ka maani yi zabili yɛtɔɣa? 13Daŋ kam piimi bɛ daŋ ni ninvuɣ’ shɛb’ bɛn mali yɛm mini baŋsim ka mali yu’ suŋ ka bɛ leei yi zuɣulaannima.” 14Ka yi daa garigi yɛli ma, “A ni lo shɛm maa viɛla.” 15Dinzuɣu ka n daa pii yi daŋ kam ni zuɣulaannima bɛn mali yɛm, ka mali yu’ suma n-zaŋ ba leei yi zuɣulaannima. Ka bɛ su niriba tuhilituhili mini niriba kɔbigakɔbiga ni niriba pihinunu ni niriba piapia fukumsi, ka nyɛ yi daŋ kam ni kpamba.
16Di saha maa ka n daa yɛli yi sariakaritiba maa, “Wummiya yi niriba yɛtɔɣa viɛnyɛliŋga, ka karimiya yɛtɔɣa din be nir’ min’ o kpee sunsuuni zaŋ tabili saamba bɛn be yi sani saria ka di tuhi. 17Miriya ka yi ti be yaɣ’ yini polo kɔŋko yi saria karibu ni. Wummiya tarimba mini wɔɣira yɛtɔɣa. Di zɔnya so dabiɛm, dama saria karibu maa nyɛla Naawuni dini. Ka yɛl’ shɛli saria karibu yi ti kpɛm nyaŋ ya, yin’ zaŋmiya li ka n sanna ka n ti di di saria maa.” 18Dinzuɣu ka n daa zali ya yi ni yɛn niŋ shɛm zaa di saha maa.
Bɛ tim puɣisiriba ka bɛ yi Kadɛshibarinia chaŋ
(Kalinlinima 13.1-33)
19Di nyaaŋa ka ti daa yiɣisi Sinai n-chaŋ ti tim yi ni daa nya tiŋgban’ nɛli shɛli din galisi ka mali dabiɛm la ni zaa gari. Ka ti daa be soli chani Amɔrinim’ zoya ni tiŋgbɔŋ la ni hal ti paai Kadɛshibarinia kaman Yawɛ ŋun nyɛ ti Naawuni ŋɔ ni daa zali ti shɛm la. 20Ka n daa yɛli ya, “Yi paai Amɔrinim’ zoya ni tiŋgbɔn shɛli Yawɛ ŋun nyɛ ti Naawuni ŋɔ ni zaŋ ti ti la ni. 21Nyamiya, Yawɛ ŋun nyɛ yi Naawuni ŋɔ zaŋ tiŋgbɔŋ maa tin ya. Chamiya ti deei li su kaman Yawɛ ŋun nyɛ yi yaannim’ Naawuni ŋɔ ni daa lɔn ya alikauli shɛm la. Di zɔriya dabiɛm bee n-chɛ ka yi suhuri zɔhira.”
22Ka yi zaa daa ka n sanna ti yɛli, “Chɛ ka ti tim niriba ka bɛ daŋ ti tooni chaŋ ti puɣisi kaai tiŋgbɔŋ maa ti ti, ka ʒi lahibali labina ti yɛli ti ti ni yɛn doli so’ shɛli chaŋ fɔntiŋ’ shɛŋa ni ti ni yɛn chaŋ.”
23Ka yi ni daa wuhi shɛm maa daa viɛli n sani, ka n daa pii yi daŋ kam ni ninvuɣ’ yinoyino, ka bɛ kalinli yiɣisi ninvuɣ’ pinaayi. 24Ka bɛ daa ŋmaligi chaŋ zoya ni tiŋgbɔŋ maa ni nti paai Ɛshikol Vinvamli ni m-puɣisi chaŋ ti kaai li. 25Ka bɛ daa zaŋ tiŋgbɔŋ maa ni tiwal’ shɛŋa na nti ti ti. Bɛ daa lan ʒi lahibali na ti yɛli, “Tiŋgbɔn viɛlli ka Yawɛ ŋun nyɛ ti Naawuni ŋɔ zaŋ ti ti maa.”
26 Amaa ka yi daa zaɣisi Yawɛ ŋun nyɛ yi Naawuni ŋɔ zaligu ka bi chaŋ, 27ka be yi tanti suɣa ni ŋumdi yi kparima ni yɛra, “Yawɛ ni je ti maa zuɣu ka o daa yihi ti Ijipti tiŋgbɔŋ ni na ni o ti zaŋ ti niŋ Amɔrinim’ ŋɔ nuu ni ka bɛ ku ti. 28Ya polo ka ti lee chana? Ti mabihi maa ni labina ti yɛli shɛm maa chɛ ka ti suhuri fuŋ. Bɛ yɛliya, ‘Niriba maa mali yaa ka lan wɔɣiwɔɣ’ gari ti, ka bɛ fɔntinsi maa galisi, ka bɛ me goma gil’ li hal ti taɣi sagbana. Hal ti nyala Anakinim’ nimaani.’ ”
29N daa yɛli ya, “Di chɛliya ka yi suhuri zɔhira bee n-zɔri ba dabiɛm. 30Yawɛ ŋun nyɛ yi Naawuni ŋun be yi tooni ŋɔ maŋmaŋ’ ni tuhi tɔbu maa tin ya kaman o ni daa kul niŋ shɛm Ijipti tiŋgbɔŋ ni yi ninni la. 31 Yi daa lan nya Yawɛ ŋun nyɛ yi Naawuni ŋɔ ni gbibi ya shɛm tiŋgban’ nɛl’ la ni kaman nira ni buɣiri bia shɛm la, ka yi chaŋ na hal ti paai kpe. 32 Amaa dimbɔŋɔ zaa yoli, yi daa bi niŋ Yawɛ ŋun nyɛ yi Naawuni 33ŋun daa be yi tooni mali ya be soli chana ni o ti bo palo tin ya ka yi ti yi suɣa dɔni la yɛda. O daa bela buɣim ni yuŋ, ka be sagban’ ni wuntaŋ’ ni ni o wuhi ya yi ni yɛn doli so’ shɛli.”
Naawuni darigi Izraɛlnim’ tibili
(Kalinlinima 14.20-45)
34 Yawɛ ni daa wum yi yɛligu maa ka o suhu yiɣisi ka o po pɔri yɛli, 35“Ʒiɛman’ biɛɣu ŋɔ nim’ ninvuɣ’ yino gba nini ku nya n ni daa po pɔri ni n zaŋ tiŋgbɔŋ viɛl’ shɛli ti yi yaannim’ maa. 36Naɣila Jɛfune bia Kalɛb kɔŋko n-ni nya li, ka n ni ti zaŋ o napɔna ni no tiŋgban’ shɛli zuɣu ti o min’ o bihi, o ni ʒe Yawɛ yim ni o suhu zaa zuɣu.” 37Hal yi zuɣu ka Yawɛ je suli niŋ ma yɛli, “A gba ku kpe tiŋgbɔŋ maa ni. 38Nan bia Jɔshua ŋun nyɛ a sɔŋda ŋɔ n-naɣi ni ti kpe di ni. Kpaŋsim’ o, dama ŋuna n-yɛn chɛ ka Izraɛlnim’ deei li su.
39“Ka di yi nyɛla yi bibihi shɛb’ yi ni yɛli ni bɛ ni ŋme ŋ-gbahi ba la, yi bi’ shɛb’ bɛn bi mi din viɛla ni din bie zuŋɔ dabisili ŋɔ n-ni ti kpe di ni, bɛna ka n ni ti zaŋ li ti ka bɛ deei li su. 40Amaa yinim’ ŋmaligimiya labi yi nyaaŋa kpe tiŋgban’ nɛl’ ni zaŋ labi Teeku Ʒiɛɣu polo.”
41“Ka yi daa garigi yɛli ma, ‘Ti tum alahichi Yawɛ sani. Ti ni chaŋ ti tuhi tɔbu maa kaman Yawɛ ŋun nyɛ ti Naawuni ŋɔ ni zali ti shɛm maa.’ Ka yi ni doo kam daa zaŋ o tɔbutuhiri’ nɛma niŋ omaŋa, ka daa tɛhi ni zoya ni tiŋ’ maa ni chandi yɛn nyɛla asama.
42“Ka Yawɛ daa yɛli ma, ‘Yɛlim’ ba, Di chaŋya ti tuhi ba, dama n ku be yi sani, di yi pa lala yi dimnim’ maa ni nyaŋ ya.’ ” 43Hal n ni daa yɛli ya lala maa, yi daa zaɣisi wumbu ka zaɣisi Yawɛ zaligu, ka ŋme nyɔɣu chaŋ zoya ni tiŋ’ maa ni. 44Di saha ka Amɔrinim’ bɛn daa be zoya ni tiŋ’ maa ni daa ti kar’ doli ya kaman shihi la nti ŋmɛri ya luhira Ɛdom hal ti paai Hɔrima. 45Yi ni daa labina ti kum niŋ Yawɛ, Yawɛ daa bi wum yi kuhigu maa bee n-chɛ ka o baɣa be yi ni.
Mɔɣu ni biɛhigu yuma
46“Yi ni daa kpalim be Kadɛshi n-niŋ dabisi gbaliŋ la nyaaŋa.",https://www.bible.com/bible/2264/DEU.1.DBWDB
ZALIGU TEEBU 2,"1 “Ka ti daa labi ti nyaaŋa n-kpe tiŋgban’ nɛli maa ni zaŋ labi Teeku Ʒiɛɣu polo kaman Yawɛ ni daa yɛli ma shɛm, ka ti daa baɣisi Ɛdom Zoli chana n-niŋ dabisi’ gbaliŋ.”
2Di saha ka Yawɛ daa yɛli ma, 3“Yi chaŋ gili zoya ni tiŋgbani ŋɔ ni ka di yuui, kpamiya yi nuzaa polo. 4 Ka a yɛli niriba maa, ‘Yi yɛn kpɛla yi dɔɣiriba bɛn nyɛ Iso zuliya ka be Ɛdom la tiŋgban’ ni gari, bɛ ni zɔri ya dabiɛm. Dinzuɣu gbibiya yimaŋa, 5ka di chɛliya ka yi mini ba tuhi, n ti ku zaŋ bɛ tiŋgbani maa hal napɔŋ ŋmɛbu yim gba tin ya, dama n daa pun zaŋ Ɛdom Zoli maa tila Iso ni o su li. 6Yi ni ti zaŋ liɣiri da bindira bɛ sani di, ka lan zaŋ liɣiri da kom bɛ sani nyu.’
7“Yɛlimaŋli, Yawɛ ŋun nyɛ yi Naawuni ŋɔ pun niŋ alibarika niŋ yi ni yi tuma zaa puuni. O mi yi ni be tiŋgban’ nɛli din galisi ŋɔ ni chani ŋɔ yɛla. Yawɛ ŋun nyɛ yi Naawuni ŋɔ kul bela yi sani yuun’ pihinahi ŋɔ zaa, ka binshɛli bi pooi ya.
8“Di saha ka ti daa gari ka chɛ ti mabihi bɛn nyɛ Iso zuliya m-be Ɛdom maa, ka daa chɛ Araba soli bahi nyaaŋa, ka lan chɛ Ɛlat mini Ɛziɔngɛba bahi nyaaŋa. Ti ni daa ŋmaligi n-zaŋ kpa Mɔab yɔɣu polo, 9 ka Yawɛ daa yɛli ma, ‘Miri ka a muɣisi Mɔabnima bee n-tuhi ba tɔbu, dama n ku zaŋ bɛ tiŋgban’ shɛli tin ya ka yi su li, n ni pun zaŋ Ar ti Lɔt zuliya la zuɣu.’ ”
10(Ɛmim zuliya bɛn daa nyɛ wɔɣira ka wɔɣawɔɣa kaman Anaki zuliya, ka nyɛ bɛn galisi pam la n-daa pun be nimaani. 11Bɛ daa ŋmanila Anakinima, ka niriba booni ba Rɛfaimnima, amaa Mɔabnim’ daa booni ba la Ɛmimnima. 12Hɔrinim’ mi n-daa pun be Ɛdom, amaa ka Iso zuliya daa ti ŋme n-deei li, ka ku ba ka ʒini nimaani n-zani bɛ zaani kaman Izraɛlnim’ ni daa niŋ shɛm Yawɛ ni daa zaŋ tiŋgbɔn shɛli ti ba ni bɛ su li la ni la.)
13“Pumpɔŋɔ chamiya ti du Zɛrɛd kulibɔŋ. Di saha ka ti daa chaŋ ti du Zɛrɛd kulibɔŋ maa. 14 Saha shɛli ti ni daa zaŋ yi Kadɛshibarinia hal ti du Zɛrɛd kulibɔŋ maa daa nyɛla yuun’ pihinahaayika hal ka di ʒiɛman’ maa ni bɛn daa nyɛ tɔbutuhiriba zaa daa ti kpi sansani maa ni kaman Yawɛ ni daa shiri po pɔri yɛli ba shɛm la. 15Yɛlimaŋli, Yawɛ suhu daa yiɣisi bahi bɛ zuɣu ni o yihi ba sansani maa ni hal ka bɛ zaa daa ti shiri kpi.
16“Tɔbutuhiriba bɛn daa be niriba maa ni zaa ni daa ti kpi n-naai saha shɛli, 17ka Yawɛ daa yɛli ma, 18‘Zuŋɔ dabisili ŋɔ yi yɛn dolila Ar polo ti gari Mɔabnim’ tintariga. 19 Ka yi yi ti paai Ammɔnnim’ tintariga, yin’ di muɣisiya ba bee n-tuhi ba tɔbu, dama n ku zaŋ Ammɔnnim’ tiŋgbɔŋ maa tin ya ni yi su li, dama n daa pun zaŋ li tila Lɔt zuliya ni bɛ su li.’ ”
20(Niriba daa mi tiŋgbɔŋ maa gba la Rɛfaim, dama Rɛfaimnima n-daa pun be nimaani, amaa Ammɔnnim’ daa yi booni ba la Zamzumimnima. 21Bɛ daa nyɛla ninvuɣ’ shɛb’ bɛn mali yaa, ka zooi pam ka wɔɣawɔɣa kaman Anakinim’ la. Amaa ka Yawɛ daa ku ba ka chɛ ka Ammɔnnim’ maa deei bɛ tiŋgbɔŋ maa ʒini n-zani bɛ zaani. 22Lala ka o daa niŋ ti Iso zuliya bɛn be Ɛdom la, o daa kula Hɔrinima ka chɛ ka bɛ deei bɛ tiŋgbɔŋ maa ʒini n-zani bɛ zaani hal ni zuŋɔ dabisili ŋɔ. 23Ka di yi nyɛla Avimnim’ bɛn daa be tiŋkpansi zaŋ hal ni Gaza la, Kafitɔrimnim’ bɛn daa yi Kafitɔr na la daa ku ba ka ʒini bɛ ʒiishee maa.)
24“Yiɣisimiya gbaai soli chaŋ ti siɣi Arinɔn vinvamli ni du. Nyamiya, n zaŋ Sihɔn Amɔri nir’ ŋun nyɛ Hɛshibɔn naa ŋɔ min’ o tiŋgbɔŋ niŋ yi nuu ni, ŋmɛmiy’ o tɔbu m-piligi li deebu. 25Zuŋɔ dabisili ŋɔ n ni pili n-chɛ ka dunia ŋɔ luɣilikam niriba zɔn ya dabiɛm, bɛ yi wum yi yɛla dabiɛm ni gbahi ba, ka bɛ ni sɔhira ka biɛrim pam mali ba.”
Izraɛlnim’ nyaŋ Naa Sihɔn
(Kalinlinima 21.21-30)
26“Dinzuɣu ka n daa tim tuumba ka bɛ yi Kɛdɛmɔt tiŋgban’ nɛli ni n-chaŋ Hɛshibɔn naa Sihɔn sani nti zaŋ suhudoo yɛtɔɣa ŋɔ yɛl’ o, 27‘A yi saɣi ni n tim a tiŋgbɔŋ ŋɔ ni gari, n kul yɛn dolila solɔɣu gari, m bi yɛn birigi nudirigu bee nuzaa polo. 28N ni ti zaŋ liɣiri da bindirigu a sani di, ka zaŋ liɣiri da kom a sani nyu. N kul bɔri ni a chɛ ka n chaŋla n naba zuɣu na ti gari 29kaman Iso zuliya bɛn be Ɛdom la mini Mɔabnim’ bɛn be Ar la ni daa niŋ ma shɛm hal ka n ti gbaai Jɔɔdɛn Mɔɣili du n-chaŋ Yawɛ ŋun nyɛ ti Naawuni ŋɔ ni zaŋ tiŋgbɔn shɛli ti ti la ni.’
30“Amaa ka Hɛshibɔn naa Sihɔn daa bi saɣi ni ti gari, dama Yawɛ ŋun nyɛ yi Naawuni ŋɔ n-daa chɛ ka o suhu kpaŋ ka o niŋ tipawumli maa ni di chɛ ka o zaŋ o niŋ yi nuu ni kaman o ni niŋ shɛm pumpɔŋɔ ŋɔ.
31“Ka Yawɛ daa yɛli ma, ‘Nyama, M pun piligi zaŋdi Sihɔn min’ o tiŋgbɔŋ maa tiri ya, piligimiya o tiŋgbɔŋ maa deebu pumpɔŋɔ.’ 32Dinzuɣu Sihɔn min’ o niriba zaa ni daa yina ti liri ti n-tuhi ti Jahaz, 33Yawɛ ŋun nyɛ ti Naawuni ŋɔ daa zaŋ o ti ti, ka ti ku o min’ o bihi ni o niriba zaa. 34Ka ti daa ŋme n-deeg’ o fɔntinsi zaa di saha maa, ka ku dɔbba mini paɣiba ni bihi fɔntiŋ’ kam ni. Bɛ ninvuɣ’ yino gba daa bi tiligi. 35Naɣila biŋkɔbiri ka ti daa zaŋ leei ti ni ŋme tɔb’ di shɛli m-pahi ti ni daa ŋme n-fa neen’ shɛŋa fɔntin’ shɛŋa ti ni daa dee’ la ni. 36Zaŋ Aroa din be Arinɔn vinvamli tariga ni la hal ni fɔntin’ shɛli din be vinvamli maa ni la m-mali hal ni Giliad, tiŋ’ daa kani din goma du n-nyaŋ ti. Yawɛ ŋun nyɛ ti Naawuni ŋɔ daa zaŋ binshɛɣukam zaa ti ti. 37Amaa ti daa bi chaŋ miri Ammɔnnim’ tiŋgbɔŋ la ni zaŋ tabili Jabok kulibɔŋ dul’ la mini fɔntin’ shɛli din daa be zoya tiŋgbɔŋ ni la kaman Yawɛ ŋun nyɛ ti Naawuni ŋɔ ni daa zali shɛm la.”",https://www.bible.com/bible/2264/DEU.2.DBWDB
ZALIGU TEEBU 3,"Izraɛlnim’ nyaŋ Naa Ogi
(Kalinlinima 21.31-35)
1Ti ni daa lu soli chani Bashan saha shɛli ka Bashan Naa Ogi min’ o niriba zaa daa yina ti liri ti ni bɛ tuhi ti tɔbu Ɛdirɛi. 2Ka Yawɛ daa yɛli ma, “Di zɔr’ o dabiɛm, dama n zaŋ o min’ o niriba maa zaa ni o tiŋgbɔŋ maa niŋ a nuu ni. Niŋm’ o kaman a ni daa niŋ Amɔrinim’ Naa Sihɔn ŋun daa be Hɛshibɔn shɛm la.”
3Di saha ka Yawɛ ŋun nyɛ ti Naawuni ŋɔ daa lan zaŋ Bashan Naa Ogi min’ o niriba zaa niŋ ti nuu ni, ka ti daa ku ba hal ka o ninvuɣ’ yino gba daa bi kpalim. 4Ka ti daa ŋme n-deeg’ o fɔntinsi zaa di saha maa, ka bɛ ni me goma gili tin’ shɛli daa kani ka ti bi dee’ li bɛ sani. Di daa nyɛla fɔntinsi pihiyɔbu, Arigɔb yaɣili zaa mini Bashan din daa nyɛ Naa Ogi nam ʒiishee la. 5Fɔntinsi ŋɔ zaa daa nyɛla bɛ ni me goon’ wɔɣila gili tin’ shɛŋa, ka di mali dunoyɔriti din mali kpiɔŋ ni dunokparitisi m-pahi tiŋkpansi pam zuɣu. 6Ka ti daa ku bɛ zaa, ka ku tiŋ’ kam nima dɔbba mini paɣiba ni bihi zaa kaman ti ni daa niŋ Hɛshibɔn Naa Sihɔn shɛm la. 7Amaa fɔntinsi maa ni biŋkɔbiri mini di nɛma zaa, ti daa zaŋ li ka di leei ti ni tuhi tɔbu di neen’ shɛŋa.
8Di saha ka ti daa deei tiŋgbɔn shɛli din be Jɔɔdɛn Mɔɣili dul’ la Amɔrinim’ nanim’ maa nuu ni, zaŋ Arinɔn kulibɔŋ ni hal ti paai Hɛrimɔn Zoli gbini. 9(Sidɔnnim’ booni Hɛrimɔn la Siriɔn, ka Amɔrinim’ mi booni li Sɛnir). 10Fɔntinsi zaa din daa be tintan’ ni mini Giliad zaa ni Bashan zaa zaŋ hal ni Salɛka ni Ɛdirɛi, fɔn’ shɛŋa din daa be Bashan Naa Ogi nam sulinsi ni la.
11(Dama Bashan Naa Ogi maa kɔŋko n-daa nyɛ ŋun kpalim Rɛfaimnim’ zuliya maa ni, o garo daa nyɛla kurigu garo, di na kul be Raba din nyɛ Ammɔnnim’ tiŋ’ la ni. Di wɔɣilim daa nyɛla mita anahi, ka di yɛliŋ mi chɛ biɛla ni di niŋ mita ayi kaman sokam ni buɣisiri binyara shɛm).
Zuliya shɛb’ bɛn daa ʒini Jɔɔdɛn Mɔɣili wulimpuhili polo yɛla
(Kalinlinima 32.1-42)
12Ti ni daa deei tiŋgbɔŋ maa saha shɛli maa, ka n daa zaŋ Aroa nuzaa polo yaɣili din be Arinɔn kulibɔŋ nol’ la mini Giliad tiŋgbɔŋ ni zoya ni tinsi la pirigili mini di fɔntinsi ti Rubin mini Gaad zuliya niriba.
13Ka n daa lan zaŋ Giliad tiŋgbani din kpalim maa mini Bashan din daa nyɛ Naa Ogi ni daa su shɛl’ la zaa mi ti Manaasa zuliya niriba pirigili, dimbɔŋɔ wuhiya ni n daa zaŋ Arigɔb yaɣili zaa ti Manaasa zuliya niriba pirigili maa. (Arigɔb yaɣili zaa din daa be Bashan zaa la bɛ daa booni li la Rɛfaimnim’ tiŋgbani. 14Jair ŋun daa nyɛ Manaasa zuliya ni nir’ la n-daa deei Arigɔb yaɣili din daa be Bashan maa zaŋ hal ti paai Gɛshurinim’ mini Maakatinim’ tintariga, ka daa zaŋ omaŋmaŋ’ yuli boli Bashan, dina n-nyɛ Havɔtijairi kaman di ni nyɛ shɛm zuŋɔ dabisili ŋɔ).
15Ka n daa zaŋ Giliad ti Makiri. 16Ka daa lan zaŋ Giliad hal ni Arinɔn kulibɔŋ ni n-ti Rubin zuliya niriba mini Gaad zuliya niriba, ka kulibɔŋ maa sunsuuni nyɛ bɛ tintariga vulo zaŋ ti du Jabok, kulibɔŋ maa ni n-daa nyɛ Ammɔnnim’ tintariga. 17Ka n daa lan zaŋ Araba gba mini Jɔɔdɛn Mɔɣili mini di duli zaŋ Kinɛrɛt ni Araba Teeku din nyɛ Teeku Kpiŋ la ni Pisiga zo’ lɔŋ din be wulimpuhili polo la ti ba.
18 Di saha ka n daa zali ya zaligu yɛli, “Hal Yawɛ ŋun nyɛ yi Naawuni ŋɔ ni zaŋ tiŋgbɔŋ ŋɔ tin ya ni yi su ŋɔ zaa yoli, lomiya kpara gari yi mabihi Izraɛlnim’ ŋɔ tooni chaŋ ti du Jɔɔdɛn Mɔɣili. 19Yi paɣiba mini yi bihi ni yi biŋkɔbiri bɛn’ ni kpalim be n ni zaŋ fɔntin’ shɛŋa tin ya maa ni, (m mi ni yi mali biŋkɔbiri pam.) 20Yawɛ yi ti ti yi mabihi maa vuhim kaman o ni tin ya vuhim shɛm ŋɔ, ka bɛ gba ti nya tiŋgbani ʒini Yawɛ ŋun nyɛ yi Naawuni ŋɔ ni zaŋ tiŋgbɔn shɛli ti ba Jɔɔdɛn Mɔɣili dul’ la ni; di nyaaŋa ka yi ni yino kam naanyi labina ti ʒini tiŋgbɔn shɛli n ni zaŋ tin ya ni yi su li ŋɔ ni.”
21Di saha ka n daa yɛli Jɔshua, “Amaŋmaŋ’ nini nya Yawɛ ŋun nyɛ a Naawuni ŋɔ ni niŋ nanim’ ayi ŋɔ shɛm zaa, lala ka Yawɛ yɛn niŋ yi ni yɛn garina’ shɛb’ tinsi ni ŋɔ zaa. 22Di zɔri ba dabiɛm, dama Yawɛ ŋun nyɛ yi Naawuni ŋɔ n-tuhiri tɔb’ tiri ya.”
Musa bi nya soli kpe Keenan
23 Ka n daa suhi Yawɛ di saha maa gba yɛli, 24“Yaa n Duuma Yawɛ, a kul yoli piligimi n-wuhir’ a dabili a galisim min’ a yiko tuma ni nyɛ shɛm, wuni ŋuni n-lee be zuɣusaa bee tiŋgbani zuɣu n-ni tooi tum yiko tuma mini tuun’ kar’ shɛŋa a ni tum ŋɔ? 25Chɛ ka n gbaai Jɔɔdɛn Mɔɣili du n-chaŋ ti nya zoya ni tiŋgban’ viɛlli din be duli maa mini Lɛbanɔn.”
26Amaa ka Yawɛ daa je suli niŋ ma yi zuɣu, ka bi saɣi ka naɣ’ yɛli ma mi, “Di saɣiya, di lan yɛli ma yɛlli ŋɔ yaha. 27Dum’ Pisiga Zoli zuɣu nti kpuɣ’ a zuɣu lihi bahi wulinluhili polo mini nuzaa polo ni nudirigu polo ni wulimpuhili polo, lihim li viɛnyɛliŋga, dama a ku du Jɔɔdɛn Mɔɣili ŋɔ. 28Amaa wuhim’ Jɔshua ka kpaŋs’ o suhu, dama ŋuna n-yɛn leei niriba ŋɔ zuɣulana n-zaŋ ba du nti deei a ni yɛn nya tiŋgbɔn shɛli maa ti ba.
29“Dinzuɣu ka ti daa kpalim be vinvamli maa ni Bɛtipɛɔr tooni polo la.”",https://www.bible.com/bible/2264/DEU.3.DBWDB
ZALIGU TEEBU 4,"Musa kpaŋsi Izraɛlnim’ ni bɛ deeg’ o noli
1Dinzuɣu pumpɔŋɔ Izraɛlnima, wummiya n ni wuhiri ya zalikpan’ shɛŋa mini zaligu shɛŋa din pahi ŋɔ zaa, ka dol’ li din ni chɛ ka yi be, ka chaŋ ti ʒini tiŋgbɔn shɛli Yawɛ ŋun nyɛ yi yaannim’ Naawuni ŋɔ ni zaŋ tiri ya maa ni. 2 Miriya ka yi pahi yɛtɔɣ’ shɛli n ni zali ya zaligu shɛli ŋɔ ni bee n-yihi shɛli di ni. Amaa doliya Yawɛ ŋun nyɛ yi Naawuni ŋɔ fukumsi zaligu shɛŋa n ni zaŋ tiri ya ŋɔ. 3 Yimaŋmaŋ’ daa nya Yawɛ ni niŋ shɛm zaŋ chaŋ Pɛɔr Baal polo la, Yawɛ ŋun nyɛ yi Naawuni ŋɔ daa ku yi ni ninvuɣ’ shɛb’ bɛn daa doli Pɛɔr Baal maa. 4Amaa yinim’ bɛn daa kul ʒe Yawɛ ŋun nyɛ yi Naawuni ŋɔ yim la zaa n-na be yi nyɛviya ni zuŋɔ dabisili ŋɔ.
5“Nyamiya, pumpɔŋɔ n zaŋ zalikpana mini zaligu shɛŋa din pahi wuhi ya ni yi ti dol’ li yi ni chani ni yi ti ʒini tiŋgbɔn shɛli ni maa kaman Yawɛ ŋun nyɛ n Naawuni ŋɔ ni zali ma shɛm. 6Doliya li viɛnyɛliŋga, dina n-ni wuhi yi yɛm mini yi baŋsim ni nyɛ shɛm niriba sani; bɛ yi ti wum zaligunim’ ŋɔ zaa yɛla bɛ ni yɛli, ‘Yɛlimaŋli, zuliya titali ŋɔ niriba nyɛla bɛn mali yɛm mini baŋsim.’
7“Dama zuliya tital’ dini n-lee beni m-mali wuni ka di wuni maa miri ba kaman Yawɛ ŋun nyɛ ti Naawuni ŋɔ ni miri ti shɛm saha shɛli ti yi ti suh’ o ŋɔ? 8Ka zuliya tital’ dini n-lee beni m-mali zalikpana mini zaligunim’ din pahi ka wuntizɔbo be di ni kaman n ni zaŋ zaligu shɛŋa zaa zali ya zuŋɔ dabisili ŋɔ? 9Amaa yirigimiya yimaŋ’ zuɣu, ka gbibiya yi maŋ’ viɛnyɛliŋga din ni chɛ ka yi ku tam yi nina ni daa nya binshɛŋa la bee n-chɛ ka di yi yi suhuri ni saha shɛli zaa yi ni be yi nyɛviya ni ŋɔ; zaŋmiya li wuhi yi bihi mini yi yaansi. 10Yi ni daa ti zani Yawɛ ŋun nyɛ yi Naawuni ŋɔ tooni Sinai Zoli gbini ka Yawɛ yɛli ma, ‘Laɣimmi niriba maa na ka n ti chɛ ka bɛ wum n yɛligu din ni chɛ ka bɛ luri ma sizuura saha shɛli zaa bɛ ni be dunia ŋɔ ni, ka wuhi bɛ bihi lala.’
11 “Ka yi daa vu m-mirina ti zani zoli maa gbini, ka zoli maa daa taai buɣim n-kpuɣi du sagbana ni, ka sagbana daa zibigi lim li. 12Di saha ka Yawɛ daa tɔɣisi ya yɛtɔɣa buɣim maa sunsuuni; ka yi daa wum yɛtɔɣa maa vuri, amaa ka lee bi nya kɔtomsi shɛli, kukoli kɔŋko n-daa kul beni. 13 Ka o daa wuhi ya o daalikauli shɛli o ni zali ya ni yi doli, dina n-nyɛ o fukumsi zaligunim’ pia la. Ka o daa sabi li pa kuɣiparilana ayi zuɣu. 14 Di saha ka Yawɛ daa zali ma ni n wuhim’ ya zalikpana mini zaligu shɛŋa din pahi maa, ka yi ti gbib’ li yi ni chani ni yi ti deei tiŋgbɔn shɛli ʒini maa ni.
Zuɣu ni kpahibu zaŋ chaŋ buɣa jɛmbu polo
15“Yawɛ ni daa tɔɣisiri ya yɛtɔɣa buɣim sunsuuni Sinai Zoli gbin’ la, yi daa bi nya kɔtomsi shɛli, dinzuɣu gbaamiya yimaŋ’ viɛnyɛliŋga 16 din ni chɛ ka yi ku mali wuni ŋmahindi binshɛli n-tum alahichi. Di maliya li ŋmahindi bin’ lɔɣu bee bin’ nyaŋ. 17 Yi mi di maliya li ŋmahindi biŋkɔbigu ŋun be dunia ŋɔ ni bee ŋ-ŋmahindi nooŋa ŋun mali kpiŋkpama yiɣiri zuɣusaa 18bee ŋ-ŋmahindi binneen’ so ŋun gbamdi tiŋgbani zuɣu bee ŋ-ŋmahindi zahim bɛn be kom ni tiŋgbani puuni ŋɔ. 19Ka yi yi lihi zuɣusaa nya wuntaŋa mini goli ni saŋmarisi ni zuɣusaa binyara zaa, yin’ miriya ka yi damdi tiŋa n-jɛm li ka di chɛ ka yi birigi. Di nyɛla binshɛŋa Yawɛ ŋun nyɛ yi Naawuni ŋɔ ni zaŋ ti ninvuɣ’ shɛb’ bɛn be dunia ŋɔ ni zaa. 20 Amaa Yawɛ n-yihi ya kuriti nyɛligibu daaŋa ni na Ijipti ni yi ti leei omaŋmaŋ’ ni su ninvuɣ’ shɛba kaman yi ni nyɛ shɛm pumpɔŋɔ ŋɔ. 21 Ka din pahi nyɛla, Yawɛ je suli niŋ ma yi zuɣu, ka po pɔri yɛli ma ni n ku du Jɔɔdɛn mɔɣili ŋɔ, ni n ku kpe tiŋgbɔn viɛl’ shɛli ŋun’ Yawɛ ŋun nyɛ yi Naawuni ŋɔ ni zaŋ tin ya ni yi su la ni. 22Dama n ni kpi tiŋgbɔŋ ŋɔ ni; n ku du Jɔɔdɛn mɔɣili, amaa yinim’ ni du li chaŋ ti deei tiŋgbɔn viɛlli maa su. 23Dinzuɣu miriya ka yi ti tam Yawɛ ŋun nyɛ yi Naawuni ŋɔ ni daa lɔn ya alikauli shɛl’ la yɛla, ka mali wuni ŋmahindi binshɛŋa Yawɛ ŋun nyɛ yi Naawuni ŋɔ ni zali ya ni di nyɛla din chihiri la. 24 Dama Yawɛ ŋun nyɛ yi Naawuni ŋɔ nyɛla buɣim din dira, o nyɛla Naawuni ŋun zabiri nyuli.
25“Yi yi ti dɔɣi bihi, ka yi bihi maa mi dɔɣi bihi, ka yi nini ti tiɣi yimaŋ’ tiŋgbɔŋ maa ni, yi yi ti mali wuni ŋmahindi binshɛlikam n-tum alahichi Yawɛ ŋun nyɛ yi Naawuni ŋɔ sani n-chɛ ka o suhu yiɣisi, 26m bɔri ni zuɣusaa mini tiŋgbani dinya shɛhira zuŋɔ dabisili ŋɔ ni di ku yuui ka yi kpi zaa yi ni yɛn du Jɔɔdɛn mɔɣili chaŋ ti ʒini tiŋgbɔn shɛli ni maa; yi ti ku yuui di ni, amaa yi ni ti kpi zaa. 27 Yawɛ ni ti wurim ya kpɛhi zuliya shɛb’ ni, ka yi kalinli ti ku lan galisi Yawɛ ni yɛn kari ya bahi zuliya shɛb’ ni maa. 28Nimaani ka yi ni ti jɛmdi wuna din nyɛ kuɣa mini dari, ka nyɛ ninsalinim’ ni zaŋ bɛ nuhi mali binshɛŋa, ka di ku tooi nya bee n-wum bee n-di bee n-wum nyom ŋɔ. 29 Nimaani ka yi ni ti lihi bo Yawɛ ŋun nyɛ yi Naawuni ŋɔ; ka yi yi ti bo o ni yi suhu zaa ni yi shia zaa, yi ni nya o. 30Dimbɔŋɔnim’ zaa yi ti paai ya saha shɛli yi nandahima maa ni, yi ni ŋmaligi labi Yawɛ ŋun nyɛ yi Naawuni ŋɔ sani nti deeg’ o yɛligu. 31Dama Yawɛ ŋun nyɛ yi Naawuni ŋɔ nyɛla Naawuni ŋun zɔri nambɔɣu, o ku chɛn ya bahi bee n-kun ya; o mi ku tam o ni daa po pɔri lo yi yaannim’ alikauli shɛl’ la yɛla.
32“Dinzuɣu pumpɔŋɔ bɔhimiya ʒiɛmana din gari la yɛla, ʒiɛman’ shɛli din daŋ yi dini ŋɔ tooni ka di yuui la, Naawuni ni daa nam daadamnim’ dunia ŋɔ ni dahin shɛl’ la, bɔhimiya gili dunia ŋɔ ni luɣ’ shɛlikam zaa; tuun’ kara ŋɔ tatabo na mi n-tum bee so na mi n-wum di tatabo yɛla? 33Ninvuɣ’ shɛb’ daa na mi n-wum wuni kukoli ni tɔɣisiri ba yɛtɔɣa buɣim ni kaman yi ni daa wum shɛm maa, ka be? 34Bee wun’ so na mi m-buɣisi ni o chaŋ ti pii niriba zuliya shɛli sunsuuni n-zaŋ ba leeg’ o dahalali niriba, ka zaŋ zahimbunim’ mini shihira ni alahiziba tuma ni tɔbu, ka teeg’ o nuu din mali kpiɔŋ n-wuhi yiko din mali dabiɛm pam kaman Yawɛ ŋun nyɛ yi Naawuni ŋɔ ni daa niŋ shɛm tin ya yi nimbansi ni Ijipti la? 35 O daa niŋ li wuhi ya ni di chɛ ka yi baŋ ni Yawɛ n-nyɛ Naawuni, ka so lan kani pah’ o zuɣu. 36O daa chɛ ka o kukoli yi zuɣusaa na ka yi wum li ni di chɛ ka o wuhi ya. O daa wuhi ya o buɣim titali dunia ŋɔ ni, ka yi daa wum o kukoli buɣim sunsuuni. 37O ni daa yuri yi yaannim’ la zuɣu ka o daa pii bɛ bihi bɛ kalinsi nyaaŋa, ka daa be yi sani n-yihi ya Ijipti na. O daa zaŋ o yiko 38n-kari zuliya shɛb’ bɛn daa galisi ka mali kpiɔŋ gari ya, ka zaŋ ya na ti zaŋ bɛ tiŋgbɔŋ tin ya, ka yi su li kaman di ni nyɛ shɛm zuŋɔ dabisili ŋɔ. 39Dinzuɣu baŋmiya zuŋɔ dabisili ŋɔ, ka zaŋ li niŋ yi suhuri ni ni Yawɛ n-nyɛ zuɣusaa mini dunia ŋɔ Naawuni, ka so lan kani pah’ o zuɣu. 40Gbibiy’ o zalikpana min’ o zaligu shɛŋa n ni zaani ya zuŋɔ dabisili ŋɔ yi mini yi bihi biɛrisuŋ zuɣu, ka lala zuɣu chɛ ka yi yuui Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya sahakam ŋɔ ni.”
Tiliginsim fɔntinsi din be Jɔɔdɛn mɔɣili wulimpuhili polo
41 Dimbɔŋɔ nyaaŋa ka Musa daa yihi fɔntinsi ata Jɔɔdɛn mɔɣili duli wulimpuhili polo, 42ka di nyɛ nir’ ni yɛn ku daadam ka zo n-kuli luɣ’ shɛli. Ŋun bi yuri ka ku o kpee ka di pala dimdi m-pun be bɛ sunsuuni, ŋun ku nira maa ni tooi zo n-kuli fɔntinsi maa zaɣ’ yin’ ni tilig’ o nyɛvili. 43O daa piila Bɛza din be tiŋgban’ nɛl’ ni tintani ni la n-ti Rubin zuliya niriba, ka pii Ramɔt din be Giliad la n-ti Gaad zuliya niriba, ka pii Golan din be Bashan la mi ti Manaasa zuliya niriba.
Naawuni fukumsi zaligunim’ tibu kahigibu
44Musa ni daa zaŋ fukumsi zaligu shɛŋa ti Izraɛlnim’ m-bɔŋɔ; 45zalikpana ŋɔ mini zaligu shɛŋa din pahi ŋɔ ka Musa daa zaŋ ti Izraɛlnima bɛ ni daa yi Ijipti na m-be 46Jɔɔdɛn mɔɣili duli Bɛtipɛɔr tooni vinvamli din daa be Amɔrinim’ naa Sihɔn ŋun daa be Hɛshibɔn la tiŋgbɔŋ ni la. Ŋuna ka Musa mini Izraɛlnim’ daa tuhi nyaŋ saha shɛli bɛ ni daa yi Ijipti na la. 47Ka bɛ daa deeg’ o mini Bashan naa Ogi bɛn daa nyɛ Amɔrinim’ nanim’ ayi bɛn daa be Jɔɔdɛn mɔɣili duli wulimpuhili polo maa tiŋgbɔna ʒini, 48zaŋ Aroa din daa be Arinɔn vinvamli naŋgbaŋgbiriŋ la hal ti paai Siriɔn Zoli (din nyɛ Hɛrimɔn la), 49zaŋ tabili Araba din daa be Jɔɔdɛn mɔɣili duli wulimpuhili polo la zaa hal ti taɣi Araba Teeku Pisiga zolɔŋ la ni.",https://www.bible.com/bible/2264/DEU.4.DBWDB
ZALIGU TEEBU 5,"Fukumsi zaligunim’ pia
(Yibu 20.1-17)
1Ka Musa daa boli Izraɛlnim’ zaa na ti yɛli ba, “Yinim’ Izraɛlnima, wummiya zalikpan’ shɛŋa mini zaligu shɛŋa n ni wuhiri ya zuŋɔ dabisili ŋɔ. Bɔhimmiya li ka dol’ li viɛnyɛliŋga. 2Yawɛ ŋun nyɛ ti Naawuni ŋɔ daa lo ti alikauli Sinai zoli gbini. 3Pa ti yaannim’ kɔŋko ka Yawɛ daa lo alikauli ŋɔ, amaa tinim’ bɛn zaa na be ti nyɛviya ni zuŋɔ dabisili ŋɔ. 4Yi ninni ka Yawɛ daa tɔɣisi ya yɛtɔɣa buɣim puuni zoli gbini la. 5Di saha maa n daa ʒiɛla yi mini Yawɛ sunsuuni ni n zaŋ Yawɛ yɛtɔɣa maa tɔɣisi ya, dama yi daa zɔrila dabiɛm buɣim maa zuɣu, ka daa bi du zoli maa zuɣu. Ka o daa yɛli, 6‘Man’ Yawɛ ŋun nyɛ yi Naawuni ŋɔ n-daa yihi ya Ijipti tiŋgbɔŋ ni dabitim ni na.’ ”
7Miriya ka yi mali wun’ shɛŋa pahi n zuɣu.
8 Miriya ka yi ti mali wuni ŋ-ŋmahindi binshɛli din be zuɣusaa bee binshɛli din be tiŋgbani puuni bee binshɛli din be kom ni tiŋgbani puuni. 9 Miriya ka yi ti damdi li tiŋa bee n-jɛm li; dama man’ Yawɛ ŋun nyɛ yi Naawuni ŋɔ nyɛla Naawuni ŋun zabiri nyuli, n darigiri ninvuɣ’ shɛb’ bɛn zaɣisi ma bihi tiba bɛ banima taali zuɣu hal ti paai ʒiɛmani din pahir’ ata mini din pahir’ anahi ni. 10Amaa ninvuɣ’ tusa bɛn yuri ma, ka doli n fukumsi zaligunima, n wuhiri n yurilim maŋli bɛ sani.
11 “Miriya ka yi booni Yawɛ ŋun nyɛ yi Naawuni ŋɔ yuli yiriŋyiriŋ, dama Yawɛ ku chɛ ŋunkam boon’ o yuli yiriŋyiriŋ taali.
12 “Gbibiya Vuhim Dabisili ka chɛ ka di be kasi kaman Yawɛ ŋun nyɛ yi Naawuni ŋɔ ni zali ya shɛm. 13 Zaŋmiya daba ayɔbu tum yi tuma zaa, 14amaa dabisi’ shɛli din pahir’ ayopɔin maa nyɛla Yawɛ ŋun nyɛ yi Naawuni ŋɔ Vuhim Dabisili; di tumiya tuuni kam yi maŋmaŋa bee yi bidibisi bee yi bipuɣinsi bee yi daba bɛn nyɛ dɔbba bee yi paɣiba bee yi naɣilaa bee yi buŋa bee yi biŋkɔb’ so bee saan’ so ŋun be yi tinsi ni din ni chɛ ka yi daba bɛn nyɛ dɔbba mini paɣiba gba ni vuhi kaman yi ni yɛn vuhi shɛm. 15Di simdi ni yi baŋ ni yi gba daa nyɛla daba Ijipti tiŋgbɔŋ ni, ka Yawɛ ŋun nyɛ yi Naawuni ŋɔ daa teeg’ o yiko nuu yihi ya nimaani na. Dinzuɣu ka Yawɛ ŋun nyɛ yi Naawuni ŋɔ zali ya ni yi gbibi Vuhim Dabisili maa.
16 “Tim’ a ba mini a ma jilima kaman Yawɛ ŋun nyɛ a Naawuni ŋɔ ni zal’ a shɛm din ni chɛ ka a mali nyɛvili wɔɣinli ka binshɛɣukam niŋ viɛnyɛla a sani Yawɛ ŋun nyɛ a Naawuni ŋɔ ni zaŋ tiŋgbɔn shɛli tiri ya ŋɔ ni.
17 “Miri ka a ku ninsala.
18 “Bee miri ka a tum zina.
19 “Bee miri ka a zu.
20 “ Bee miri ka a di ʒiri shɛhira jɛndi a kpee.
21 “ Bee miri ka a bo a kpee paɣa, ka miri ka a chɛ ka a suhu ye a kpee yili zuɣu bee o puu zuɣu bee o dabili ŋun nyɛ doo bee paɣa bee o naɣilaa bee o buŋa bee a kpee ni su binshɛlikam zuɣu.
22 “Yɛtɔɣa ŋɔ ka Yawɛ daa duh’ o yee yɛli yi salo maa zaa zoli maa gbini buɣim mini sagbani ni zibisim titali sunsuuni la; ka o daa bi lan pahi yɛtɔɣ’ shɛli. O daa sab’ li pala kuɣ’ parilana ayi zuɣu n-zaŋ li ti ma.”
Dabiɛm gbahi niriba maa
(Yibu 20.18-21)
23“Ka yi ni daa wum kukoli maa zibisim maa sunsuuni ka buɣim dir’ zoli maa, yi zuliya zuɣulaannim’ mini yi kpamba daa vumi miri ma na 24ti yɛli ‘Nyama, Yawɛ ŋun nyɛ ti Naawuni ŋɔ wuhi ti o jilima min’ o galisim ni nyɛ shɛm, ka ti wum o kukoli buɣim sunsuuni; zuŋɔ dabisili ŋɔ ti nyaya ni Naawuni ni tooi tɔɣisi ninsal’ yɛtɔɣa, ka ninsal’ maa na be o nyɛvili ni. 25Dinzuɣu pumpɔŋɔ bɔzuɣu ka ti lan yɛn bo kum ti timaŋa? Dama buɣim titali ŋɔ ni ti di ti. Ti yi lan wum Yawɛ ŋun nyɛ ti Naawuni ŋɔ kukoli pahi, ti ni kpi. 26Dama bɛn mali niŋgbuŋ zaa ŋuni n-na mi n-wum Naawuni ŋun be ŋɔ kukoli ni tɔɣisiri yɛtɔɣa buɣim sunsuuni kaman ti ni wum shɛm ŋɔ, ka na be o nyɛvili ni? 27Amaŋmaŋ’ cham’ miri ha ti wum Yawɛ ŋun nyɛ ti Naawuni ŋɔ ni yɛn yɛli shɛm. Di nyaaŋa ka a yɛli ti Yawɛ ŋun nyɛ ti Naawuni ŋɔ ni yɛl’ a shɛm zaa, ka ti wum ka niŋ li.’
28“Ka Yawɛ daa wum yi ni yɛli ma yɛtɔɣ’ shɛŋa maa, ka yɛli ma, ‘N wum niriba maa ni yɛl’ a yɛtɔɣ’ shɛŋa maa, bɛ mali yɛlimaŋli bɛ ni tɔɣisi yɛtɔɣa shɛŋa maa zaa puuni. 29Bɛ yi daa pun mali tɛha ŋɔ tatabo ni bɛ zɔri ma, ka doli n fukumsi zaligunima zaa sahakam, dindina binshɛɣukam naan niŋ viɛnyɛliŋga bɛ mini bɛ bihi sani. 30Cham’ ti yɛli ba ka bɛ labi bɛ suɣa ni. 31Amaa nyini zanim’ baɣili ma kpe, ka n yɛl’ a fukumsi zalikpana mini zaligu shɛŋa din pahi, ka a zaŋ wuhi ba ka bɛ ti dol’ li n ni zaŋ tiŋgbɔn shɛli ti ba ni bɛ su maa ni.’
32“Dinzuɣu gbaamiya yimaŋa, ka tummiya Yawɛ ŋun nyɛ yi Naawuni ŋɔ ni zali ni yi tum shɛm maa, ka miriya ka yi birigi kpa yi nudirigu polo bee yi nuzaa polo. 33Doliya Yawɛ ŋun nyɛ yi Naawuni ŋɔ ni zali ya so’ shɛŋa la zaa din ni chɛ ka yi be, ka binshɛɣukam niŋ viɛnyɛliŋga yi sani, ka yi ti mali nyɛvili wɔɣila tiŋgbɔn shɛli yi ni ti yɛn su maa ni.”",https://www.bible.com/bible/2264/DEU.5.DBWDB
ZALIGU TEEBU 6,"Naawuni zalikpana
1“Pumpɔŋɔ fukumsi zalikpana ŋɔ mini zaligu shɛŋa din pahi ŋɔ ka Yawɛ ŋun nyɛ yi Naawuni ŋɔ zali ma ni n zaŋ wuhi ya ka yi ti doli li yi ni chani ni yi ti ʒini tiŋgbɔn shɛli maa ni 2din ni chɛ ka yi mini yi bihi ni yi yaansi ti jɛmdi Yawɛ ŋun nyɛ yi Naawuni ŋɔ yi nyɛvili ni zaa, ka dol’ o fukumsi zaligunim’ min’ o zaligu shɛŋa zaa n ni zaŋ wuhiri ya ŋɔ din ni chɛ ka yi mali nyɛvili wɔɣila. 3Dinzuɣu yinim’ Izraɛlnima, wummiya, ka dol’ li viɛnyɛliŋga din ni chɛ ka binshɛɣukam niŋ viɛnyɛliŋga yi sani, ka yi nab’ pam pahi tiŋgbɔn shɛli din mali bihim mini shiri pam ŋɔ ni kaman Yawɛ ŋun nyɛ yi yaannim’ Naawuni ŋɔ ni daa lɔn ya alikauli shɛm la.
4 “Izraɛlnima, wummiya: Yawɛ n-nyɛ ti Naawuni, kulla Yawɛ kɔŋko. 5 Di simdi ni yi yu Yawɛ ŋun nyɛ yi Naawuni ŋɔ ni yi suhuri zaa ni yi shia zaa ni yi yaa zaa. 6 Zaŋmiya n ni zaani ya yɛtɔɣ’ shɛŋa zuŋɔ dabisili ŋɔ niŋ yi suhuri ni. 7Zaŋmiya li wuhi yi bihi, ka tɔɣisim’ di yɛla yi yi be yiŋa ni yi yi ti be luɣ’ shɛli polo ni yi yi ti doya ni yi yi ti yiɣisi. 8Zaŋmiya li lo yi nuhi ni ka di leei shihirili, ka zaŋ li lo m-pa yi gbɛri zuɣu kaman saba la. 9Ka sabi li pa yi yiŋ’ dunɔpaɣirisi zuɣu mini yi dunɔdaya zuɣu.”
Saɣisigu zaŋ chaŋ zaligu zaɣisibu polo
10 “Yawɛ ŋun nyɛ yi Naawuni ŋɔ yi ti zaŋ ya ti niŋ o ni daa lo yi yaannim’ bɛn nyɛ Ibrahimma mini Yisahaku ni Yaakubu alikauli ni o ni zaŋ tiŋgbɔn shɛli tin ya la ni, tiŋgbɔn shɛli din mali fɔntin’ kara din viɛla, ka pa yi ni me shɛŋa 11mini nɛma balibu kam ni pali yiya shɛŋa, ka di pala yinima n-zaŋ li niŋ di ni ni kɔbil’ shɛŋa din gbi n-doya, ka di pala yinima n-gbi li ni wain tihi mini olivi tihi puri, ka di pala yinima n-sa li, ka yi yi ti di n-tiɣi, 12yin’ miriya ka yi tam Yawɛ ŋun daa yihi ya Ijipti tiŋgbɔŋ ni dabitim ni na la yɛla. 13 Di simdi ka yi ti zɔri Yawɛ ŋun nyɛ yi Naawuni ŋɔ ka jɛmd’ o, ka zaŋm’ o yuli kɔŋko pom’ pɔri. 14Miriya ka yi jɛm ninvuɣ’ shɛb’ bɛn gili ya ŋɔ zaa wuna. 15Dama Yawɛ ŋun nyɛ yi Naawuni be yi sani ŋɔ nyɛla Naawuni ŋun zabiri nyuli. Yawɛ ŋun nyɛ yi Naawuni ŋɔ suhu ni yiɣisi bahi yi zuɣu, ka o kpihim’ yi birili dunia ŋɔ ni.
16 “Miriya ka yi zahim Yawɛ ŋun nyɛ yi Naawuni ŋɔ kaman yi ni daa zahim o shɛm Masa la. 17Di simdi ka yi gbibi Yawɛ ŋun nyɛ yi Naawuni ŋɔ ni zali ya fukumsi zalikpan’ shɛŋa min’ o zaligu shɛŋa din pahi la viɛnyɛliŋga. 18Di simdi ni yi tumdi din tuhi mini din viɛli Yawɛ sani, ka binshɛɣukam niŋ viɛnyɛliŋga yi sani, ka yi ti chaŋ ti ʒini tiŋgbɔn viɛl’ shɛli ŋun’ Yawɛ ni daa po yi yaannim’ sani ni o ni zaŋ tin ya la ni, 19ka yi ti kari yi dimnim’ bɛn zaa be di ni kaman Yawɛ ni lɔn ya alikauli shɛm.
20“Ka yi bihi yi ti bɔhi ya saha shɛli, ‘Yawɛ ŋun nyɛ ti Naawuni ŋɔ ni daa zali ya fukumsi zalikpan’ shɛŋa mini zaligu shɛŋa din pahi ŋɔ gbinni lee nyɛla wula?’ 21Di saha yin’ ti yɛlimiya yi bihi maa, ‘Ti daa nyɛla Firawuna daba be Ijipti, amaa ka Yawɛ daa zaŋ o nuu din mali yaa yihi ti Ijipti maa na. 22Yawɛ daa wuhi ti shihira ka tum alahiziba tuun’ kara din mali dabiɛm pam jɛndi Ijipti mini Firawuna ni o yiŋnim’ zaa ti ninni. 23Ka o daa yihi ti nimaani na nti zaŋ o ni daa po pɔri ni o ni zaŋ tiŋgbɔn shɛli ti ti yaannim’ la ti ti. 24Di saha ka Yawɛ daa zali ti ni ti doli zaligunim’ ŋɔ zaa; ka zom’ ŋun’ Yawɛ ŋun nyɛ ti Naawuni ŋɔ ti zaɣ’ viɛlli nyabu zuɣu sahakam din ni chɛ ka ti be kaman di ni nyɛ shɛm pumpɔŋɔ ŋɔ. 25Ka ti yi doli fukumsi zaligunim’ ŋɔ zaa viɛnyɛliŋga kaman Yawɛ ŋun nyɛ ti Naawuni ŋɔ ni zali ti shɛm, dindina ti niŋ din tuhi.’ ”",https://www.bible.com/bible/2264/DEU.6.DBWDB
ZALIGU TEEBU 7,"Naawuni dahalali niriba
(Yibu 34.11-16)
1 “Yawɛ ŋun nyɛ yi Naawuni ŋɔ yi ti zaŋ ya tahi yi ni yɛn kpe tiŋgbɔn shɛli ni ti ʒini maa ni, ka kari zuliya pam bahi ka chɛn ya, bɛn nyɛ Hitinim’ mini Gɛrigashinima ni Amɔrinima ni Keenannima ni Pɛrizinima ni Hivinima ni Jɛbusinima bɛn nyɛ zuliya ayopɔin shɛb’ bɛn galisi ka mali yaa gari ya ŋɔ, 2Yawɛ ŋun nyɛ yi Naawuni ŋɔ yi ti zaŋ ba niŋ yi nuu ni, ka yi nyaŋ ba, di saha yin’ kumiya bɛ zaa. Di ti lɔnya ba alikauli, yi mi di ti zo ba nambɔɣu. 3Miriya ka yi mini ba ti kpuɣiri taba, di zaŋya yi bipuɣinsi ti bɛ bidibisi bee n-kpuɣi bɛ bipuɣinsi ti yi bidibisi. 4Dama lala ni chɛ ka yi bihi maa chɛ ma dolibu ka jɛmdi binnana, di saha Yawɛ suhu ni ti yiɣisi bahi yi zuɣu, ka o kun ya yomyom. 5 Amaa yi ni ti yɛn niŋ ba shɛm m-bɔŋɔ: Ti daamiya bɛ maligu bimbina luhi, ka wurim bɛ binwɔɣila la, ka chɛ ŋ-ŋmaai bɛ Ashɛrim la luhi tiŋa, ka nyo bɛ wuna buɣim. 6 Dama yi nyɛla ninvuɣ’ shɛb’ bɛn be kasi Yawɛ ŋun nyɛ yi Naawuni ŋɔ sani, Yawɛ ŋun nyɛ yi Naawuni ŋɔ m-pii ya dunia ŋɔ niriba zaa sunsuuni n-zaŋ ya leeg’ o niriba bɛn nyɛ o ninvuɣ’ gahinda.
7“Di pala yi kalinli n-daa zooi gari zuliya shɛb’ zuɣu n-daa chɛ ka Yawɛ suhu gbaai ya ka o pii ya maa, dama yinima n-daa pɔri gari zuliya kam zaa. 8Di daa nyɛla Yawɛ ni yuri ya, ka gbib’ o ni daa po yi yaannim’ pɔri shɛl’ la zuɣu ka ŋun’ Yawɛ daa zaŋ o nuu din mali kpiɔŋ n yihi ya dabitim ni, ka fan ya Ijipti naa Firawuna nuu ni bahi maa. 9 Dinzuɣu baŋmiya ni Yawɛ ŋun nyɛ yi Naawuni ŋɔ n-nyɛ Naawuni, o nyɛla Naawuni ŋun ʒe yim, ka gbib’ alikauli ni yɛlimaŋli zaŋ chaŋ ninvuɣ’ shɛb’ bɛn yur’ o ka dol’ o fukumsi zaligunim’ sani zaŋ ti paai ʒiɛmani tuhili niriba. 10O darigiri ninvuɣ’ shɛb’ bɛn zaɣis’ o tibili. Yawɛ ku niŋ zinchili zaŋ chaŋ ninvuɣ’ shɛb’ bɛn zaɣis’ o tibili darigibu polo. 11Dinzuɣu doliya n ni zaŋdi fukumsi zalikpan’ shɛŋa mini zaligu shɛŋa din pahi n-tiri ya zuŋɔ dabisili ŋɔ viɛnyɛliŋga.”
Noli deebu alibarika
(Zaligu Teebu 28.1-14)
12 “Yi yi wum zaligunim’ ŋɔ ka dol’ li viɛnyɛliŋga, Yawɛ ŋun nyɛ yi Naawuni ŋɔ ni gbib’ o ni daa po pɔri lo yi yaannim’ alikauli shɛli zaŋ chaŋ yi sani la. 13O ni yuri ya ka niŋ alibarika niŋ yi ni, ka chɛ ka yi zuliya nabi. O ni lan niŋ alibarika niŋ yi bihi mini yi puri atam ni ni yi chi ni yi wain tihi ni ni yi olivi kpam ni, ka chɛ ka yi niɣi nabi, ka yi biŋkɔbbaligu nabi o ni daa po pɔri yi yaannim’ sani ni o ni zaŋ tiŋgbɔn shɛli tin ya maa ni. 14Yi ni ti mali alibarika gari zuliya kam. Ka dɔɣibu kalinsi ti ku be yi ni bee yi biŋkɔbiri ni. 15Yawɛ ni ti yihi dɔriti balibu kam yi ni, ka Ijipti dɔr’ biɛ’ shɛŋa zaa din daa gbahiri ya la, o ku lan chɛ ka di gbahi ya. Amaa o ni chɛ ka di gbahi ninvuɣ’ shɛb’ bɛn zaa jɛn ya. 16Ka yi ti ku Yawɛ ŋun nyɛ yi Naawuni ŋɔ ni zaŋ ninvuɣ’ shɛb’ niŋ yi nuu ni la zaa, ka ku zo ba nambɔɣu. Miriya ka yi ti jɛm bɛ wuna, dama di ni ti leei zana yi sani.
17“Ka yi yi yɛli yi suhu ni, ‘Zuliyanim’ ŋɔ galisiya gari ti, wula ka ti lee yɛn tooi niŋ kari ba?’ 18Di zɔriya ba dabiɛm, kul teemiya Yawɛ ŋun nyɛ yi Naawuni ŋɔ ni daa niŋ Firawuna mini Ijiptinim’ zaa shɛm la yɛla, 19yi nina ni daa nya zahimbu kar’ shɛŋa mini shihiri shɛŋa ni alahiziba tuun’ shɛŋa Yawɛ ŋun nyɛ yi Naawuni ŋɔ ni daa teeg’ o nuu din mali yaa yihi ya na shɛm la, lala ka Yawɛ ŋun nyɛ yi Naawuni ŋɔ yɛn niŋ yi ni zɔri ninvuɣ’ shɛb’ dabiɛm maa zaa. 20Din pahi, Yawɛ ŋun nyɛ yi Naawuni ŋɔ ni chɛ ka alɔbo lu bɛ zuɣu hal ka bɛ ni ninvuɣ’ shɛb’ bɛn daa kpalim mini bɛn daa zo n-tiligi ti kpi. 21Miriya ka yi zɔri ba, dama Yawɛ ŋun nyɛ yi Naawuni ka be yi sani ŋɔ nyɛla Naawuni ŋun galisi ka o yɛla mali dabiɛm. 22Yawɛ ŋun nyɛ yi Naawuni ŋɔ ni kari zuliya shɛb’ bɛn be yi tooni maa zaa biɛlabiɛla; yi ku tooi kari ba naai yomyom, di yi niŋ lala mɔɣu ni biŋkɔb’ biɛri ni ti galisi nyaŋ ya. 23Amaa Yawɛ ŋun nyɛ yi Naawuni ŋɔ ni ti zaŋ ba niŋ yi nuu ni ka chɛ ka bɛ suhuri fuŋ hal ka yi ti ku ba naai. 24O ni ti zaŋ bɛ nanim’ niŋ yi nuu ni, ka yi ti kpihim bɛ yuya dunia ŋɔ ni. So ti ku tooi zaŋ o nyɔɣu yɔn ya hal ka yi ti ku bɛ zaa. 25Ka yi ti nyo bɛ ni zaŋ dari mali bɛ wuna binnan’ shɛŋa la buɣim, miriya ka yi chɛ ka yi kɔre ti kpe bɛ ni zaŋ anzinfa bee salima shɛŋa yɛli ba ni, ka yi ti yihi li n-zaŋ li ye, di yi niŋ lala di ni leei zana gbahi ya, dama di nyɛla din chihiri Yawɛ ŋun nyɛ yi Naawuni ŋɔ sani. 26Di bi simdi ka yi zaŋ binshɛli din chihiri niŋ yi yinsi puuni, di yi pa lala bɛ ni woligi ya kun ya kaman di ni simdi ni bɛ saɣim li shɛm maa. Di simdi ka yi ti siŋ li ka zaɣisi li, dama di nyɛla di ni simdi ni yi saɣim binshɛli.”",https://www.bible.com/bible/2264/DEU.7.DBWDB
ZALIGU TEEBU 8,"Bɛ ni yɛn deei tiŋgbɔŋ viɛl’ shɛli su
1“N ni zaŋ zalikpan’ shɛŋa zaa tiri ya zuŋɔ dabisili ŋɔ, doliya li viɛnyɛliŋga, dina n-ni chɛ ka yi be ka nabi, ka chaŋ ti ʒini Yawɛ ni daa po pɔri lo alikauli n-zaŋ tiŋgbɔn shɛli ti yi yaannim’ la ni. 2Teemiya Yawɛ ŋun nyɛ yi Naawuni ŋɔ ni daa zaŋ ya doli tiŋgban’ nɛli ni so’ wɔɣinli yuun’ pihinahi ni o chɛ ka yi leei tarimba, ka o zahim ya nya yi ni dol’ o fukumsi zalikpana la bee yi ku dol’ li la yɛla. 3 O daa chɛ ka kum gbahi ya, ka yi siɣisi yimaŋa ka o zaŋ manna dihi ya, din daa nyɛ yi mini yi yaannim’ ni ʒi shɛli ni di chɛ ka yi baŋ ni pa bindirigu kɔŋko n-chɛ ka daadam be, amaa yɛtɔɣili kam din yiri Yawɛ nol’ ni na n-chɛ ka daadam be. 4Yuun’ pihinahi ŋɔ zaa puuni, yi niŋgbuna ni situra daa bi chahi, ka yi naba mi daa bi mɔri. 5Baŋmiya yi suhuri ni ni nir’ ni saɣisir’ o bidibiga shɛm, lala ka Yawɛ ŋun nyɛ yi Naawuni ŋɔ gba saɣisiri ya. 6Dinzuɣu doliya Yawɛ ŋun nyɛ yi Naawuni ŋɔ fukumsi zalikpana maa ka dol’ o soya ka zɔr’ o. 7Dama Yawɛ ŋun nyɛ yi Naawuni ŋɔ zaŋ ya mi tahiri tiŋgbɔn viɛlli ni, tiŋgbɔn shɛli din mali kulibɔna din kom zɔri mini kɔbil’ nina ni tiŋgbani puuni kom din puhiri yiri vinvama ni mini daboya ni na; 8di nyɛla tiŋgbɔn shɛli din mali alikama mini chi ni wain tihi ni fiig tihi ni pumpɔrinchihi tihi. Di lan nyɛla tiŋgbɔn shɛli din mali olivi tihi mini shikpam. 9Di nyɛla tiŋgbɔn shɛli ni yi ni ti yɛn di bindirigu tiɣi, ka binshɛli ku pooi ya. Tiŋgbɔn shɛli din kuɣa nyɛ kuriti, ka yi ni ti gbiri tahiʒiɛɣu di daboya zuɣu. 10Yi ni ti di n-tiɣi ka paɣi Yawɛ ŋun nyɛ yi Naawuni ŋɔ, o ni zaŋ tiŋgban’ viɛli shɛli tin ya maa zuɣu.”
Bɛ kpahi niriba zuɣuri ni ni bɛ di tam Naawuni yɛla
11 “Gbibiya yimaŋa ka di ti tamya Yawɛ ŋun nyɛ yi Naawuni ŋɔ yɛla, ka di zuɣu chɛ ka yi kɔŋ n ni zaŋ o fukumsi zalikpana mini zaligu shɛŋa din pahi tiri ya zuŋɔ dabisili ŋɔ gbibbu. 12Yi yi ti di n-tiɣi, ka me yiya viɛla be di ni, 13ka yi niɣi mini yi biŋkɔbbaligu nabi, ka yi daazinfa mini yi salima nabi, ka yi binshɛɣukam nabi, 14di saha yin’ miriya ka yi ti tam Yawɛ ŋun nyɛ yi Naawuni ŋun daa yihi ya Ijipti tiŋgbɔŋ ni dabitim ni na la yɛla. 15Ŋuna n-daa zaŋ ya tim tiŋgban’ nɛli din galisi ka mali dabiɛm, ka nyɛ tiŋgban’ kuŋ puuni gari wɔɣ’ biɛri mini nɔnsi ni be tiŋgban’ shɛli ni. O daa chɛ ka kom yi chɛribo kuɣa ni na ka yi nyu, 16ka zaŋ manna shɛli yi yaannim’ ni daa ʒi n-dihi ya tiŋgban’ nɛli maa ni ni o chɛ ka yi siɣisi yimaŋa ka o zahim ya, ka niŋ ya din viɛla di bahigu ni. 17Miriya ka yi ti yɛli yi suhuri ni, “Timaŋmaŋ’ yiko mini ti nuhi kpiɔŋ ka ti zaŋ nya azichi ŋɔ.” 18Amaa teemiya Yawɛ ŋun nyɛ yi Naawuni ŋɔ yɛla, dama ŋuna n-niŋdi ya yiko ka yi nyari buni maa ni di chɛ ka o pal’ o ni daa po pɔri lo yi yaannim’ alikauli shɛl’ la kaman o ni niŋdi shɛm zuŋɔ dabisili ŋɔ. 19Ka yi yi tam Yawɛ ŋun nyɛ yi Naawuni ŋɔ yɛla, ka doli wun’ shɛŋa n-tumdi bɛ ni bɔri shɛm ka jɛmdi li, nimmoo ka n yɛri ya zuŋɔ dabisili ŋɔ, biɛhiŋ kani, yi ni kpi. 20Kaman Yawɛ ni daa kul chɛ ka zuliya shɛb’ bɛn be yi tooni kpiri shɛm la, lala ka yi gba yɛn kpi, yi ni zaɣisi ni yi ku wum Yawɛ ŋun nyɛ yi Naawuni ŋɔ yɛligu maa zuɣu.",https://www.bible.com/bible/2264/DEU.8.DBWDB
ZALIGU TEEBU 9,"Niriba zaɣisi Naawuni noli
1“Yinim’ Izraɛlnima, wummiya, zuŋɔ dabisili ŋɔ ka yi yɛn gbaai Jɔɔdɛn Mɔɣili ŋɔ du n-chaŋ ti deei zuliya shɛb’ bɛn galisi ka mali yaa gari ya fɔntin’ shɛŋa bɛ ni me goma gili hal ka di ti tɔri sagbana. 2Bɛ nyɛla ninvuɣ’ shɛb’ bɛn mali yaa ka wɔɣawɔɣa, ka nyɛ Anaki zuliya bɛn nyɛ yi ni pun mi shɛb’ la. Yi pun wum ka niriba yɛri bɛ yɛla, ‘Ŋuni n-leei ni tooi zani Anakinim’ tooni?’ 3Dinzuɣu baŋmiya zuŋɔ dabisili ŋɔ ni Yawɛ ŋun nyɛ yi Naawuni ŋɔ n-nyɛ ŋun yɛn daŋ yi tooni du kaman buɣim din dira. O ni nyaŋ ba ka gbarigi ba tin ya din ni chɛ ka yi kari ba yihi, ka ku ba yomyom kaman Yawɛ ni daa lɔn ya alikauli shɛm.
4“Yawɛ ŋun nyɛ yi Naawuni ŋɔ yi ti kari ba yihi tin ya, yin’ di yɛliya yi suhuri ni, ‘Ti wuntitali zuɣu ka Yawɛ zaŋ ti na ni ti ti ʒini tiŋgbɔŋ ŋɔ ni.’ Di nyɛla niriba maa ninvuɣ’ biɛtali zuɣu ka Yawɛ kari ba tin ya maa. 5Di pala yi wuntitali bee yi ʒiɛyimtali yi suhuri ni zuɣu ka yi yɛn chaŋ ti ʒini bɛ tiŋgbɔŋ maa ni maa, amaa di nyɛla niriba maa ninvuɣ’ biɛtali zuɣu ka Yawɛ ŋun nyɛ yi Naawuni ŋɔ kariti ba ka chɛri ya maa ni di chɛ ka Yawɛ ni daa po pɔri n-lo yi yaannim’ bɛn nyɛ Ibrahimma mini Yisahaku ni Yaakubu alikauli shɛl’ la niŋ pali. 6Dinzuɣu pumpɔŋɔ baŋmiya ni Yawɛ ŋun nyɛ yi Naawuni ŋɔ bi zaŋdi tiŋgbɔn viɛlli ŋɔ tiri ya la yi wuntitali zuɣu, dama yi nyɛla tipawumlinima.
7“Di tamiya, teemiya yi ni daa chɛ ka Yawɛ ŋun nyɛ yi Naawuni ŋɔ suhu yiɣisi shɛm tiŋgban’ nɛl’ ni la yɛla. Dahin shɛli yi ni daa yi Ijipti tiŋgbɔŋ ni mali hal ti paai kpe na ŋɔ yi kul nyɛla bɛn zaɣisiri Yawɛ. 8Hal yi daa chɛ ka Yawɛ suhu yiɣisi pam, Sinai Zoli gbini, ka o daa je suli n- yɛn kun ya. 9 Ka n ni daa du zoli zuɣu ni n ti deei kuɣ’ parilana ayi din nyɛ Yawɛ ni daa lɔn ya alikauli shɛli kuɣ’ parilana la, n daa kpalim be zoli maa zuɣu la wuntaŋ’ ni mini yuŋ biɛɣ’ pihinahi. N daa bi di bindirigu bee n-nyu kom. 10Ka Yawɛ daa zaŋ o ni daa zaŋ o nubil sabi sabbu shɛli pa kuɣ’ parilana ayi shɛŋa zuɣu la ti ma, ka Yawɛ ni daa yɛli ya yɛtɔɣ’ shɛŋa zaa buɣim sunsuuni zoli la gbini laɣiŋgu dal’ la sabi pa di zuɣu. 11Ka wuntaŋ’ ni mini yuŋ biɛɣ’ pihinahi maa naabu dali daa ti paai ka Yawɛ zaŋ kuɣ’ parilana ayi din daa nyɛ alikauli kuɣ’ parilana maa ti ma.
12“Di saha ka Yawɛ daa yɛli ma, ‘Yiɣisima, yim’ kpe siɣi tiŋ’ yomyom, dama a ni daa zaŋ a ninvuɣ’ shɛb’ yi Ijipti na la tum tuumbiɛɣu, bɛ ŋmaligiya yomyom ka chɛ n ni daa zali ba ni bɛ doli so’ shɛli maa; ka doola binnani zali bɛmaŋa.’
13“Yawɛ daa lan yɛli ma yaha, ‘N nyaya ka niriba maa nyɛla tipawumlinim’ ni yɛlimaŋli. 14Chɛli ma ka n ku ba n-kpihim bɛ yuli dunia ni, ka chɛ ka a nam zuliya shɛb’ bɛn mali yaa, ka galisi gari ba.’ 15Lala zuɣu ka n daa ŋmaligi zoli maa zuɣu siɣina, ka buɣim daa diri zoli maa, ka alikauli kuɣ’ parilana ayi la daa be n nuh’ ayi ni. 16Ka n daa nya ka yi tum alahichi ni yɛlimaŋli Yawɛ ŋun nyɛ yi Naawuni ŋɔ sani. Yi daa ŋmaligiya yomyom ka chɛ Yawɛ ni zali ya ni yi doli so’ shɛli maa, ka doola naɣibil’ kɔtomsi zali yimaŋa. 17Dinzuɣu ka n daa zaŋ kuɣ’ parilana ayi maa bahi, ka di yi n nuh’ ayi maa ni lu tiŋ’ ŋ-ŋma yi ninni. 18Di nyaaŋa ka n daa teei dɔni m puli zuɣu Yawɛ tooni wuntaŋ’ ni mini yuŋ biɛɣ’ pihinahi kaman n ni daa pun niŋ shɛm la, n daa bi di bindirigu bee n-nyu kom yi ni daa tum alahichi shɛŋa zaa n-chɛ ka Yawɛ suhu yiɣisi yi tuumbiɛri maa zuɣu la. 19 Dama n suhu daa zɔhirimi ni Yawɛ suhu ni yiɣisi pam bahi yi zuɣu shɛm maa, o ni kun ya. Amaa ka Yawɛ daa lan wum n suhigu di saha maa gba. 20Yawɛ suhu daa yiɣisi bahi Aduna zuɣu hal ka o ti bɔr’ ni o ku o, amaa ka n daa lan suhi Naawuni Aduna gba zuɣu di saha maa. 21Di nyaaŋa ka n daa zaŋ yi ni mali naɣibil’ so ka di nyɛ alahichi bini maa nyo buɣim wurim li, ka baɣisi li zaa hal ka di ti be kaman zim la, ka n daa zaŋ di zim maa bahi kulibɔn shɛli din kom zɔri yiri zoli zuɣu sirigirina la ni.
22 “Ti ni daa be Tabɛra mini Masa ni Kiburɔtihataava la gba, yi daa lan chɛ ka Yawɛ suhu yiɣisimi. 23 Ka yi ni daa be Kadɛshibarinia, ka Yawɛ tim ya ka yɛli ya, ‘Chamiya ti deei n ni zaŋ tiŋgbɔn shɛli tin ya maa, ka yi daa zaɣisi Yawɛ ŋun nyɛ yi Naawuni ŋɔ zaligu maa, ka bi niŋ o yɛda bee n-deeg’ o yɛligu. 24N ni baŋ ya saha shɛli zaŋ kana zuŋɔ, yi nyɛla bɛn kul zaɣisiri Yawɛ. 25Yawɛ ni daa lo ni o ni kun ya la, n daa teemi dɔni m puli zuɣu Yawɛ tooni wuntaŋ’ ni mini yuŋ biɛɣ’ pihinahi 26n-suhi Yawɛ yɛli, ‘N Duuma Yawɛ, di ku a niriba bɛn nyɛ a dahalali ninvuɣ’ shɛb’ a ni daa fa m-bahi a yiko ni, ka zaŋ a nuu din mali kpiɔŋ yihi ba Ijipti maa na. 27Teem’ a daba bɛn nyɛ Ibrahimma mini Yisahaku ni Yaakubu yɛla, ka di doli niriba ŋɔ tipawumli bee bɛ ninvuɣ’ biɛtali bee bɛ daalahichi ŋɔ, 28di yi pa lala a ni daa yihi ti tiŋgbɔn shɛli ni na maa nim’ ni yɛli, ‘Yawɛ ni kɔŋ ba zaŋ tahi o ni daa lo ba alikauli ni o ni zaŋ ba tahi tiŋgbɔn shɛli ni la zuɣu min’ o ni je ba zuɣu ka o yihi ba tahi tiŋgban’ nɛl’ ni ni o ti chɛ ka bɛ kpi. 29Dama bɛ nyɛla a dahalali niriba, ka nyɛ a ni daa teeg’ a bɔɣu ni yiko din galisi yihi shɛb’ na.’ ”",https://www.bible.com/bible/2264/DEU.9.DBWDB
ZALIGU TEEBU 10,"Musa lan deei fukumsi zalikpana yaha
(Yibu 34.1-10)
1“Di saha ka Yawɛ daa yɛli ma, ‘Kpɛm’ kuɣ’ parilana ayi kaman tuuli dina la, ka zaŋ dari mali adaka n-zaŋ li du zoli ŋɔ zuɣu ka n sanna, 2ka n ti sabi yɛtɔɣ’ shɛŋa din daa be tuuli kuɣ’ parilan’ shɛŋa a ni daa wurim la zuɣu m-pa kuɣ’ parilana ayi maa zuɣu, ka a zaŋ li niŋ adaka maa puuni.’
3“Dinzuɣu ka n daa zaŋ gɔpiɛliga dari mali adaka ka kpe kuɣ’ parilana ayi kaman tuuli dina la n-zaŋ kuɣ’ parilana ayi maa gbibi n nuu ni du zoli maa zuɣu. 4Ka o daa sabi yɛtɔɣ’ yinsi shɛŋa o ni daa tuui sab’ la pa kuɣ’ parilana maa zuɣu. Yɛtɔɣa maa n-nyɛ fukumsi zalikpana pia shɛli Yawɛ ni daa zaŋ yɛli ya buɣim sunsuuni yi laɣiŋgu dal’ la, ka Yawɛ daa zaŋ li ti ma. 5Di nyaaŋa ka n daa ŋmaligi zoli maa zuɣu siɣina ti zaŋ kuɣ’ parilana maa niŋ n ni daa mali adaka shɛli maa puuni, ka di be di ni kaman Yawɛ ni daa zali ma shɛm maa.”
6 (Ka Izraɛlnim’ maa daa yiɣisi Bɛrɔtibɛnɛjaakan n-chaŋ Mɔsɛra. Nimaani ka Aduna daa kpi, ka bɛ daa sɔɣ’ o nimaani, ka o bidibiga Ɛliɛza daa leei maligumaana zan’ o zaani. 7Ka bɛ daa yi nimaani chaŋ Gujɔda n-daa ti yi nimaani chaŋ Jɔtibata tiŋgbɔn shɛli din kulibɔna mali kom la. 8 Di saha ka Yawɛ daa pii Lɛvi zuliya niriba zali ni bɛ ʒiri Yawɛ Daalikauli Adaka maa, ka zaan’ o tooni tumd’ o tuma, ka zaŋd’ o yuli niŋdi alibarika niŋdi niriba ni hal ni zuŋɔ dabisili ŋɔ. 9Dinzuɣu ka Lɛvinim’ ka tarili bee fali bɛ mabihi maa sani. Yawɛ n-nyɛ bɛ fali kaman ŋun’ Yawɛ ŋun nyɛ yi Naawuni ŋɔ ni daa lo o alikauli shɛm maa.)
10 “N daa be zoli maa zuɣu la wuntaŋ’ ni mini yuŋ biɛɣ’ pihinahi kaman n ni daa pun niŋ shɛm tuuli la. Ka Yawɛ daa lan deei n suhigu, ka daa bi lan lo ni o kun ya. 11Ka Yawɛ daa yɛli ma, ‘Yiɣisima, garim’ niriba maa tooni leei bɛ zuɣulana ka yi lan gbaai soli, ka bɛ chaŋ ti ʒini n ni daa po pɔri bɛ yaannim’ sani ni n ni zaŋ tiŋgbɔn shɛli ti ba la ni.’
12“Dinzuɣu Pumpɔŋɔ Izraɛlnima, bɔ ka Yawɛ ŋun nyɛ yi Naawuni ŋɔ lee bɔri yi sani? Lumiyala ŋun’ Yawɛ ŋun nyɛ yi Naawuni ŋɔ sizuura, ka dol’ o soya zaa ka yur’ o ka jɛmdi ŋun’ Yawɛ ŋun nyɛ yi Naawuni ŋɔ ni yi suhuri zaa ni yi shihi zaa, 13ka doli ŋun’ Yawɛ ŋun nyɛ yi Naawuni ŋɔ fukumsi zalikpana min’ o zaligu shɛŋa n ni zaani ya zuŋɔ dabisili ŋɔ yimaŋmaŋ’ biɛrisuŋ zuɣu. 14Hal Yawɛ ŋun nyɛ yi Naawuni ŋɔ n-su zuɣusaa ni zuɣusaa mi zuɣusaa mini dunia ni binshɛɣukam din be di ni zaa; 15amaa Yawɛ suhu daa yuri yi yaannim’ ka pii yinim’ bɛn nyɛ bɛ zuliya ŋɔ zuliya kam sunsuuni kaman di ni nyɛ shɛm zuŋɔ dabisili ŋɔ. 16Dinzuɣu taɣimiya biɛhigu yi suhuri ni, ka di lan nyɛnya tipawumlinima. 17 Dama Yawɛ ŋun nyɛ yi Naawuni ŋɔ n-nyɛ wuna zaa Naawuni mini duumanim’ zaa Duuma. Ŋuna n-nyɛ Naawuni ŋun galisi ka mali kpiɔŋ ka o yɛla mali dabiɛm, ŋun’ bi gaŋdi so bee n-diri birapu. 18O doli zaligu soli n-zabiri kpibisi mini pakoya zuɣu, ka yuri saamba, ka tiri ba bindirigu mini situra. 19Yi gba yumiya saamba, dama yi daa nyɛla saamba Ijipti tiŋgbɔŋ ni. 20Lumiya Yawɛ ŋun nyɛ yi Naawuni ŋɔ sizuura, ka jɛmiy’ o kɔŋko, ka zaŋya yimaŋ’ ti o, ka zaŋd’ o yuli pɔri pɔri. 21Paɣimiy’ o; ŋuna n-nyɛ yi Naawuni ŋun tum tuun’ kara din mali dabiɛm ka yi nina nya maa. 22 Yi yaannim’ bɛn daa chaŋ ti ʒini Ijipti la daa nyɛla ninvuɣ’ pisopɔin, ka pumpɔŋɔ Yawɛ ŋun nyɛ yi Naawuni ŋɔ chɛ ka yi galisi kaman saŋmarisi bɛn be zuɣusaa ŋɔ.”",https://www.bible.com/bible/2264/DEU.10.DBWDB
ZALIGU TEEBU 11,"Naawuni galisim ni nyɛ shɛm
1“Dinzuɣu yumiya Yawɛ ŋun nyɛ yi Naawuni ŋɔ, ka dol’ o ni yɛli shɛm min’ o fukumsi zalikpana ni o zaligu shɛŋa din pahi sahakam. 2Teemiya zuŋɔ dabisili ŋɔ ni pa yi bihi bɛn bi mi, ka bɛ nina mi bi nya Yawɛ ŋun nyɛ yi Naawuni ŋɔ ni daa tum tuun’ shɛŋa la. Amaa yinima n-nyɛ bɛn ni wuh’ o galisim min’ o nuu din mali kpiɔŋ ni o ni daa teeg’ o bɔɣu shɛm 3 ni o ni daa tum Firawuna ŋun daa nyɛ Ijipti naa la min’ o tiŋgbɔŋ zaa alahiziba tuun’ shɛŋa Ijipti la; 4 o ni daa niŋ Ijipti tɔbbihi mini bɛ yuri ni bɛ chɛchɛbunsi shɛm la ni o ni daa chɛ ka Teeku Ʒiɛɣu di ba shɛm saha shɛli bɛ ni daa kariti doli ya la. Yawɛ ni daa ku ba shɛm hal ni zuŋɔ dabisili ŋɔ 5ni o ni daa tum tuun’ shɛli tin ya tiŋgban’ nɛl’ ni hal ka yi ti paai kpe ŋɔ na. 6 O ni daa niŋ Rubin bia Ɛliab bidibisi Datan mini Abiram shɛm la, tiŋgbani ni daa bɔɣi n-vali bɛ mini bɛ malibu ni bɛ suɣa ni binnɛɔŋ kam ŋun daa be bɛ sani Izraɛlnim’ zaa sunsuuni la. 7Dama yimaŋmaŋ’ nina daa nya Yawɛ ni tum tuun’ kar’ shɛlikam maa zaa.”
Alibarika shɛŋa din be alikauli tiŋgbɔŋ ni
8“Dinzuɣu gbibiya fukumsi zaligu shɛŋa zaa n ni zaani ya zuŋɔ dabisili ŋɔ, dina n-ni chɛ ka yi nya yaa n-chaŋ ti ʒini tiŋgbɔn shɛli yi ni yɛn du n-chaŋ ti ʒini maa ni. 9Ka yi ni ti be Yawɛ ni daa po pɔri yi yaannim’ sani ni o ni zaŋ tiŋgbɔn shɛli ti bɛ mini bɛ zuliya la ni yuui, di nyɛla tiŋgban’ shɛli din mali bihim mini shiri pam. 10Dama yi ni kpɛri tiŋgbɔn shɛl’ ni ni yi ti deei li su maa bi be kaman yi ni daa yi Ijipti tiŋgbɔn shɛli ni na la, nimaani yi daa yi biri yi bimbira, yi chanila yi naba zuɣu ti ŋɔŋ kom na ti yɔɣi li kaman ʒiɛvari puu la. 11Amaa yi ni chani ni yi ti deei tiŋgbɔn shɛli ʒini maa nyɛla zoya mini vinvama tiŋgbɔŋ, ka saa miri nimaani. 12Di nyɛla Yawɛ ŋun nyɛ yi Naawuni ŋɔ zaŋsim ni be tiŋgbɔn shɛl’ ni. Yawɛ ŋun nyɛ yi Naawuni ŋɔ kul lihirila tiŋgbɔŋ maa viɛnyɛliŋga yuuni piligu ni hal ni di naabu ni.
13 “Yi yi ni dol’ o fukumsi zalikpan’ shɛlikam n ni zaani ya zuŋɔ dabisili ŋɔ, ka yuri Yawɛ ŋun nyɛ yi Naawuni ŋɔ, ka jɛmd’ o ni yi suhuri zaa ni yi shihi zaa, 14dindina o ni tin ya saa yi tiŋgbɔŋ ni saha dɛde, saa ŋun daŋ tooni mini saa ŋun bahindi nyaaŋa, ka yi puri atam niŋ pam, ka yi nya wain mini kpam. 15Ka o ti chɛ ka mɔri niŋ mɔɣu ni ka yi biŋkɔbiri ŋubira, ka yi di n-tiɣi. 16Miriya ka yi ti chɛ ka bɛ yɔhim ya ka yi ŋmaligi doli wuna jɛmdi li, dama di saha 17Yawɛ suhu ni ti yiɣisi bahi yi zuɣu, ka o chɛ ka saa ku lan min ya, ka yi bindira ku niŋ, ka di zuɣu chɛ ka yi kpi yomyom Yawɛ ni zaŋ tiŋgbɔŋ viɛl’ shɛli tiri ya maa ni.
18 “Dinzuɣu zaŋmiya n yɛligu ŋɔ niŋ yi suhuri ni mini yi biɛhigu ni, zaŋmiya li lo yi nuhi ni ka di leei shihirili, ka zaŋ li lo m-pa yi gbɛri zuɣu kaman saba la. 19Zaŋmiya li wuhi yi bihi. Yi yi ʒi yi yinsi puuni, yin’ tɔɣisimiya di yɛla, ka yi yi ti be luɣ’ shɛli polo bee yi yi ti dɔni bee yi yi ti yiɣisi, yin’ tɔɣisimiya di yɛla. 20Ka yi ti sab’ li pa yi yinsi dunɔpaɣirisi zuɣu mini yi dunɔdaya zuɣu. 21Ka lala zuɣu chɛ ka yi mini yi bihi dabisa ti nabi tiŋgbɔn shɛli Yawɛ ni daa po pɔri ni o ni zaŋ ti yi yaannim’ la ni n-yuui nimaani kaman sagbana ni be tiŋgbani zuɣusaa shɛm ŋɔ. 22Yi yi ni doli n ni zaŋ fukumsi zalikpan’ shɛŋa zaa zaani ya ŋɔ viɛnyɛliŋga, ka yuri Yawɛ ŋun nyɛ yi Naawuni ŋɔ, ka dol’ o soya zaa, ka zaŋ yimaŋ’ ti o, 23dindina Yawɛ ni kari zuliya shɛb’ zaa bɛn be yi tooni ŋɔ bahi, ka yi ti deei zuliya shɛb’ bɛn galisi ka mali kpiɔŋ gari ya tinsi su. 24 24 Yi napɔna yi ti kul no di luɣ’ shɛlikam di ni leei yi dini. Yi tintariga ni ti zanila Lɛbanɔn tiŋgban’ nɛl’ ni n-zaŋ Yufretiiz Mɔɣili ni hal ti paai Wulinluhili polo teeku la ni. 25So ti ku tooi zaŋ o nyɔɣu yɔn ya. Yawɛ ŋun nyɛ yi Naawuni ŋɔ ni ti chɛ ka yi yɛla gbahi yi ni yɛn chaŋ tiŋgbɔn shɛli ni maa nim’ zaa dabiɛm kaman o ni daa lɔn ya alikauli shɛm la.
26“Nyamiya, n zaŋla alibarika mini noli dibu zali ya zuŋɔ dabisili ŋɔ: 27Yi yi doli Yawɛ ŋun nyɛ yi Naawuni ŋɔ fukumsi zalikpan’ shɛŋa n ni zaani ya zuŋɔ dabisili ŋɔ, dina n-nyɛ alibarika maa, 28ka yi yi zaɣisi Yawɛ ŋun nyɛ yi Naawuni ŋɔ fukumsi zalikpana maa, ka ŋmaligi ka chɛ n ni zaani ya ni yi doli so’ shɛli zuŋɔ dabisili ŋɔ, ka chaŋ ti jɛmdi wun’ shɛŋa yi ni bi mi, din’ mi n-nyɛ noli dibu maa. 29 Ka Yawɛ yi ti zaŋ ya tahi yi ni kpɛri tiŋgbɔn shɛli ni ni yi ti ʒini maa, yin’ zaŋmiya alibarika ŋɔ ti tam Gɛrizim Zoli zuɣu, ka zaŋya noli dibu ŋɔ mi ti tam Ɛbal Zoli zuɣu. 30Yi mi ni di bela Jɔɔdɛn Mɔɣili duli zaŋ labi wulinluhili polo Keenannim’ bɛn be Araba la tiŋgban’ ni. Tiŋgbani din be Giligal tooni polo m-baɣi Mɔre oki tia la. 31Yi yi ti du Jɔɔdɛn Mɔɣili chaŋ ti ʒi tiŋgbɔn shɛli Yawɛ ŋun nyɛ yi Naawuni ŋɔ ni zaŋ tiri ya maa ni, yi yi ti ʒini di ni ka be di ni, 32yin’ doliya n ni zaŋ zaligu shɛŋa zaa zaani ya zuŋɔ dabisili ŋɔ viɛnyɛliŋga.”",https://www.bible.com/bible/2264/DEU.11.DBWDB
ZALIGU TEEBU 12,"Luɣ’ yini din nyɛ Naawuni jɛmbu shee
1“Zaligu shɛŋa yi ni yɛn doli viɛnyɛliŋga Yawɛ ŋun nyɛ yi yaannim’ Naawuni ŋɔ ni zaŋ tiŋgbɔn shɛli tin ya ni yi ʒini di ni saha shɛli zaa yi ni yɛn be dunia yili m-bɔŋɔ: 2Saɣimmiya yi ni yɛn kari ninvuɣ’ shɛb’ ka deei bɛ tiŋgbɔŋ maa buɣa jɛmbu shee zaa, din be zoya zuɣu mini daboya zuɣu ni ti’ maha gbina ni zaa. 3 Daamiya maligu bimbina la luhi, ka wurim bɛ buɣa bin’ wɔɣila la, ka nyo bɛ wuni Ashɛra binnana la buɣim, ka lala chɛ ka yi kpihim bɛ yuli nimaani. 4Miriya ka yi ti doli soya ŋɔ n-jɛm Yawɛ ŋun nyɛ yi Naawuni ŋɔ. 5Amaa bomiya nya Yawɛ ŋun nyɛ yi Naawuni ŋɔ ni pii luɣ’ shɛli yi zuliyanim’ maa zaa sani n-leeg’ o biɛhigu shee ni bɛ jɛmd’ o nimaani la. 6Nimaani ka yi ni ti mali yi ni zaŋdi sara shɛli nyɔri buɣim la mini yi sara maligunima ni bina pirigibu bupia puuni vaabu yim ni yi pina ni yi ni po pɔri ni yi mali sara shɛŋa ni yi suhuyubu sara maligunima ni yi niɣi mini yi biŋkɔbbaligu ni tuui dɔɣi bi’ shɛba maligunima. 7Nimaani ka yi mini yi yinsinim’ ni ti di li Yawɛ ŋun nyɛ yi Naawuni ŋɔ tooni, ka mali suhupiɛlli. Yawɛ ŋun nyɛ yi Naawuni ŋɔ ni niŋ alibarika niŋ yi ni yi tuuni kam zaa ni zuɣu. 8Yi ti bi yɛn niŋdi kaman ti ni niŋdi shɛm kpe zuŋɔ dabisili ŋɔ. Ti zaa kul niŋdila ti suhuri ni yu shɛm, 9dama yi na bi paai vuhim shee mini Yawɛ ŋun nyɛ yi Naawuni ŋɔ ni zaŋ luɣ’ shɛli tiri ya maa ni. 10Yi yi ti du Jɔɔdɛn Mɔɣili n-chaŋ ti be Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya maa ni, ka o ti tin ya vuhim yi dimnim’ bɛn gili ya la zaa sani, ka chɛ ka yi be ni alaafee, 11di saha Yawɛ ŋun nyɛ yi Naawuni ŋɔ ni pii luɣ’ shɛli din nyɛ o jɛmbu shee, ka yi ti zaŋdi n ni zali ya binshɛŋa ŋɔ zaa na. Yi ni ti zaŋdi sara shɛli bɛ ni zaŋdi nyɔri buɣim la mini yi sara maligunima ni yi binyɛra pirigibu bupia kam yim zuɣu ni yi pina ni yi ni po pɔri ni yi ni zaŋ pin’ shɛŋa zaa ti Yawɛ na la. 12Ka yi mini yi bidibisi ni yi bipuɣinsi ni yi daba bɛn nyɛ dɔbba mini paɣiba ni Lɛvinim’ bɛn be yi tinsi ni ti mali suhupiɛlli, dama Lɛvinim’ maa ka tarili bee fali yi sani. 13Miriya ka yi ti mali yi ni zaŋdi sara shɛli nyɔri buɣim la yi ni kul paai luɣ’ shɛlikam zaa. 14Amaa luɣ’ shɛli Yawɛ ni pii yi zuliya yini sani, nimaani kɔŋko ka yi ni ti maani bɛ ni zaŋdi sara shɛli nyɔri buɣim maa, ka niŋmiya n ni zali ya ni yi niŋ shɛlikam maa zaa nimaani.
15“Amaa saha shɛlikam yi yi ti bɔra, yi ni tooi kɔri yi biŋkɔbiri ŋubi yi tin’ shɛŋa ni yi ni be kaman Yawɛ ni niŋ alibarika niŋ yi ni shɛm; bɛn be kasi mini bɛn bi be kasi zaa ni tooi ŋub’ li kaman yi ni ŋubiri kparibuhi bee wolisi shɛm la. 16 Amaa lee miriya ka yi ti ŋubi binʒim, chɛliya ka di yi m-bahi tiŋgban’ ni kaman kom la. 17Miriya ka yi ti di yi kawana pirigibu bupia kam ni yim zuɣu bee yi wain bee yi kpam bee yi niɣi ni tuui dɔɣi naɣibihi shɛba bee yi biŋkɔbbaligu ni tuui dɔɣi bi’ shɛba bee yi ni po pɔri ni yi zaŋ pin’ shɛŋa ti bee yi suhuyubu pina bee yi pin’ shɛŋa din pahi ti tinsi maa ni. 18Amaa yi mini yi bidibisi ni yi bipuɣinsi ni yi daba bɛn nyɛ dɔbba mini paɣiba ni Lɛvinim’ bɛn be yi tinsi maa ni ni ti ŋub’ li ni suhupiɛlli Yawɛ ŋun nyɛ yi Naawuni ŋɔ tooni yi tuma zaa zuɣu. 19Miriya ka yi ti niŋ Lɛvinim’ yi baɣaka saha shɛli zaa yi ni yɛn be yi tiŋgbɔŋ maa ni.
20“Ka Yawɛ ŋun nyɛ yi Naawuni ŋɔ yi ti chɛ ka yi tiŋgbɔŋ maa yɛligi kaman o ni lɔn ya alikauli shɛm la, ka yi ti bɔri ni yi ŋubi nimdi, dama nimdi kɔre ni ti mali ya, yi ni tooi ŋubi yi ni bɔri li saha shɛli. 21Ka Yawɛ ŋun nyɛ yi Naawuni ŋɔ ni yɛn pii luɣ’ shɛli leeg’ o jɛmbu shee maa mini yi ya yi waɣa pam, ka yi kɔrigi yi niɣi bee yi biŋkɔbbaligu shɛb’ Yawɛ ni tin ya maa kaman n ni zali ya shɛm, dindina yi ni tooi ŋub’ li saha shɛli yi ni bɔra. 22Yi ni kul ŋubiri kparibuhi mini wolisi shɛm, lala ka yi ni ti ŋub’ ba, bɛn ka kasi mini bɛn be kasi zaa ni tooi ŋub’ li. 23 Naɣ’ kul miriya ka yi ti ŋubila binʒim, dama ʒim nyɛla nyɛvili, ka di bi simdi ni yi ti ŋubi nimdi mini di nyɛvili. 24Miriya ka yi ti ŋub’ li, ti kpaamiya li bahi tiŋa kaman kom la. 25Di ŋubiya li, ka binshɛɣukam ti niŋ viɛnyɛliŋga yi sani ni yi bihi sani yi kalinsi nyaaŋa, yi ni tum din tuhi Yawɛ sani zuɣu. 26Amaa pin’ kasi shɛŋa din yi yi sanna mini yi ni po pɔri ni yi zaŋ pin’ shɛŋa ti dina, zaŋmiya li chaŋ Yawɛ ni yɛn pii luɣ’ shɛli maa. 27Zaŋmiya yi ni zaŋdi sara shɛŋa nyɔri buɣim la nimdi mini di binʒim mali sara Yawɛ ŋun nyɛ yi Naawuni ŋɔ sara maligu bimbini la zuɣu. Kpaamiya yi sara maligu shɛŋa din kpalim binʒim bahi Yawɛ ŋun nyɛ yi Naawuni ŋɔ sara maligu bimbini luɣili zuɣu, amaa yi ni tooi ŋubi di nimdi maa dina. 28Doliya n ni zaŋ yɛtɔɣ’ shɛŋa zaa zaani ya zuŋɔ dabisili ŋɔ viɛnyɛliŋga din ni chɛ ka binshɛɣukam niŋ viɛnyɛliŋga yi sani ni yi bihi sani yi kalinsi nyaaŋa sahakam, dama yi yɛn niŋdila din viɛl’ mini din tuhi Yawɛ ŋun nyɛ yi Naawuni ŋɔ sani.”
Saɣisigu zaŋ chaŋ buɣa jɛmbu polo
29“Yawɛ ŋun nyɛ yi Naawuni ŋɔ yi ti ku yi ni chani ni yi ti deei zuliya shɛb’ tiŋgbɔŋ maa, ka chɛ ka yi deei tiŋgbɔŋ maa, yi yi ti deei li ʒini bɛ tiŋgbɔŋ maa ni, 30yin’ miriya ka yi ti doli bɛ tuma, ka zana gbahi ya. Di ti bɔhiya bɛ wuna yɛla n-yɛra, “Wula ka niriba ŋɔ daa lee jɛmdi bɛ wuna ŋɔ? Ti gba bɔri ni ti jɛm li.” 31Miriya ka yi ti niŋ Yawɛ ŋun nyɛ yi Naawuni ŋɔ lala, dama binshɛŋa din chihira ka nyɛ Yawɛ ni je shɛŋa zaa, bɛ niŋdi li tiri bɛ wuna maa, dama hal bɛ daa mi n-zaŋ bɛ bidibisi mini bɛ bipuɣinsi nyo buɣim mali bɛ wuna maa.
32 Niŋmiya n ni zali ya ni yi niŋ shɛlikam maa zaa viɛnyɛliŋga. Di pahiya shɛli di ni bee n-yihi shɛli di ni.",https://www.bible.com/bible/2264/DEU.12.DBWDB
ZALIGU TEEBU 13,"1Anabinim’ bee ninvuɣ’ shɛb’ bɛn baŋdi zahima gbinni yi ka yi sanna ti wuhi ya shihirili bee alahiziba tuun’ shɛli, 2ka di shiri niŋ pali, ka bɛ yɛli ya, “Chɛliya ka ti doli wun’ shɛŋa (yi ni bi mi wun’ shɛŋa) ka jɛmdi li,” 3yin’ di wumya anabinim’ maa bee bɛn baŋdi zahima gbinni maa yɛtɔɣa, dama Yawɛ ŋun nyɛ yi Naawuni ŋɔ n-zahindi ya maa ni o nya yi shiri yuri ŋun’ Yawɛ ŋun nyɛ yi Naawuni ŋɔ ni yi suhu zaa mini yi shihi zaa. 4Di simdi ka yi doli Yawɛ ŋun nyɛ yi Naawuni ŋɔ, ka lumiy’ o kɔŋko sizuura, ka dol’ o zaligunima, ka deeg’ o noli, ka jɛmiy’ o, ka ʒe o yim. 5Amaa anabinim’ maa bee bɛn baŋdi zahima gbinni maa, di simdi ni yi ku ba, dama bɛ wuhi ya ni yi zaɣisi Yawɛ ŋun nyɛ yi Naawuni ŋun daa yihi ya Ijipti tiŋgbɔŋ ni, ka tiligi ya dabitim ni la, ka lan bɔri ni bɛ chɛ ka yi zaŋ Yawɛ ŋun nyɛ yi Naawuni ŋɔ ni daa zali ya ni yi doli so’ shɛl’ la bahi, dinzuɣu ti yihimiya zaɣ’ biɛɣu maa yi sunsuuni.
6So yi kpɛh’ a kɔre ashilɔni yɛl’ a, “Ti jɛmmi wuna,” yi mini yi yaannim’ ni bi mi wun’ shɛŋa, hal o yi nyɛla a mabia ŋun nyɛ doo ka nyɛ a ba bia bee a ma bia bee a amaŋmaŋ’ bidibiga bee bipuɣiŋga bee a paɣ’ yura bee a zo simo, 7ka di nyɛ niriba bɛn gili ya wuna, bɛn be yoma bee katiŋ’ ni yinima, ka nyɛ bɛn be dunia yaɣ’ yini zaŋ ti kpa yaɣ’ din’ la; 8yin’ miriya ka yi ti wum lala niriba maa yɛligu. Di zɔnya ba nambɔɣu bee n-fa ba bahi. 9Amaa kumiya ba. Yinima n-nyɛ ninvuɣ’ shɛb’ bɛn ni be tooni bɛ kubu maa ni, ka sokam zaa naanyi kana ti pahi. 10Labimiya ba kuɣa ku, dama bɛ bɔrimi ni bɛ birigi ya Yawɛ ŋun nyɛ yi Naawuni ŋun daa yihi ya Ijipti tiŋgbɔŋ ni, ka yihi ya dabitim ni na la sani. 11Di saha Izraɛlnim’ zaa yi ti wum li, dabiɛm ni gbahi ba, ka bɛ ku lan tum zaɣ’ biɛɣu lala tatabo yaha.
12Ka yi yi ti wum ka bɛ yɛli ni Yawɛ ŋun nyɛ yi Naawuni ŋɔ ni zaŋ fɔntiŋ’ shɛŋa tin ya ni yi be di ni la tin’ yin’ ni 13ninvuɣ’ yoya shɛb’ yila yi ni n-chaŋ ti chɛ ka tiŋ’ maa nim’ birigi ka yɛra, ‘Chɛliya ka ti chaŋ ti jɛm wun’ shɛŋa yi ni bi mi,’ 14di saha yin’ bɔhimiya ka vihi di zuɣu viɛnyɛliŋga; di yi shiri nyɛla yɛlimaŋli ni bɛ tum din chihiri ŋɔ yi sunsuuni, 15yin’ zaŋmiya takɔbi ku tiŋ’ maa nima ka saɣim tiŋ’ maa zaa mini binshɛɣukam din be di ni hal ka zaŋ takɔb’ ku bɛ biŋkɔbiri. 16Yi ni ti laɣim tiŋ’ maa nɛma zaa na ti sɔŋ palɔni n-niŋ buɣim nyo tiŋ’ maa tabili di nɛma maa zaa, ka di leei bɛ ni zaŋ binshɛli nyo buɣim zaa mali sara ti Yawɛ ŋun nyɛ yi Naawuni ŋɔ, ka di simdi ka yi chɛ ka di kul nyɛ dabari doya sahakam, ka so ku lan lab’ me li yaha. 17Miriya ka yi ti chɛ ka di ni simdi ni bɛ saɣim binshɛŋa la shɛli ti kpalim be yi nuu ni, ka lala zuɣu chɛ ka Yawɛ chɛ o suhuyiɣisili maa, ka zɔn ya nambɔɣu, ka chɛ ka yi zuliya nabi o nambɔzɔbo maa puuni kaman o ni daa po pɔri yi yaannim’ sani shɛm la. 18Deemiya Yawɛ ŋun nyɛ yi Naawuni ŋɔ yɛligu, ka doli n ni zaŋ o fukumsi zalikpan’ shɛŋa zaa zaani ya zuŋɔ dabisili ŋɔ, ka tumdi din tuhi Yawɛ ŋun nyɛ yi Naawuni maa sani.",https://www.bible.com/bible/2264/DEU.13.DBWDB
ZALIGU TEEBU 14,"Binshɛŋa din chihiri niŋbu kuyili
(Lɛvinima 11.1-47)
1 Yi nyɛla Yawɛ ŋun nyɛ yi Naawuni ŋɔ niriba, miriya ka yi ti zaŋ bini ŋmaai yimaŋa bee m-pini yi gbɛri yi kpiimba zuɣu. 2 Dama yi nyɛla Yawɛ ŋun nyɛ yi Naawuni ŋɔ niriba bɛn be kasi. Yawɛ n-daa pii ya dunia ŋɔ zuliya pam sunsuuni n-leeg’ omaŋmaŋ’ niriba.
3Miriya ka yi di binshɛŋa din chihiri dibu. 4Yin’ ni di biŋkɔb’ shɛba n-nyɛ niɣi mini piɛri ni buhi 5ni muli ni wolisi ni kparibuhi ni bambuhi. 6Biŋkɔbigu kam ŋun mali takarifiɛma din wɔrigi, ka nyɛ ŋun gbuɣiri ŋubira, yin’ ŋubimiy’ o. 7Amaa biŋkɔb’ shɛb’ bɛn gbuɣiri ŋubira, ka bɛ takarifiɛma bi wɔrigi, yin’ di ŋubiya ba. Bɛna n-nyɛ laakuma mini soonsi ni ŋɔŋa, dama bɛ nyɛla bɛn gbuɣiri ŋubira, amaa bɛ ka takarifiɛma din wɔrigi, bɛ nyɛla bɛn bi be nyam yi sani. 8Di ŋubiya kuruchunima, dama bɛ nyɛla bɛn mali takarifiɛma din wɔrigi, amaa bɛ bi gbuɣiri ŋubira, dinzuɣu bɛ nyɛla bɛn bi be nyam yi sani. Miriya ka yi ti ŋubi bɛ nimdi, yi mi di ti shihi bɛ zaɣ’ kpima.
9Yin’ ni tooi di binshɛŋa zaa bɛn be kom ni n-nyɛ: binshɛɣukam bɛn mali gɔhi mini paɣiri. 10Amaa binshɛɣukam bɛn ka gɔhi mini paɣiri, yin’ di ŋubiya ba. Bɛ nyɛla bɛn bi be nyam yi sani.
11Yi ni tooi ŋubi noombil’ kam ŋun be nyam. 12Amaa bɛmbɔŋɔ n-nyɛ di ni bi simdi ni yi ŋubi shɛba: tɔrili mini juɣu ni zinyaarigu 13ni suligu ni baŋtooŋa balibu kam zaa 14ni kahiŋkɔɣu balibu kam zaa 15ni taataa ni yuŋ nooŋa ni teeku ni laɣipiɛliga ni wubiga balibu kam 16ni vikpiluɣu mini viɣu zaɣ’ titali ni kulinoo 17ni tiŋgban’ nɛl’ ni viɣu ni jukangba ni kulijuɣu 18ni shinshingooro ni wɔɣivaana balibu kam ni napakoli ni zɔŋ.
19Binneembihi zaa bɛn mali kpiŋkpama nyɛla bɛn nyɛ daɣiri bini yi sani, ka di bi simdi ni yi ŋub’ ba. 20Ka binshɛb’ bɛn mali kpiŋkpama ka be nyam, yin’ ŋubimiya ba.
21 Binshɛɣukam ŋun kpi nyiŋgo’ muni, yin’ di ŋubiy’ o, yi ni tooi zaŋ o ti tinzunnim’ bɛn be yi tinsi ni ka bɛ ŋubi bee yi ni tooi zaŋ o kɔhi tinzun nira zuɣu, dama yinima nyɛla Yawɛ ŋun nyɛ yi Naawuni ŋɔ niriba bɛn be kasi.
Miriya ka yi zaŋ bubil’ ma bihim duɣ’ o.
Pirigibu bupia zuɣu yim zaligu
22 Di simdi ni yi yihi yi ni kpuɣi atam shɛli yi puri ni pirigibu bupia puuni yim zuɣu zali yuuni kam. 23Di simdi ni yi ti di li la Yawɛ ŋun nyɛ yi Naawuni ŋɔ tooni o ni pii luɣ’ shɛli ni bɛ jɛmd’ o la. Yi ni tooi di yi puri atam pirigibu bupia zuɣu yim mini yi wain ni yi kpam ni yi niɣi mini yi biŋkɔbbaligu ni tuui dɔɣi bi’ shɛb’ zaa din ni chɛ ka yi bɔhim Yawɛ ŋun nyɛ yi Naawuni ŋɔ sizuura lubu sahakam. 24Amaa Yawɛ ŋun nyɛ yi Naawuni ŋɔ yi niŋ alibarika niŋ yi ni, ka yi biɛhigu shee wɔɣa, ka yi ku tooi zaŋ li chaŋ nimaani, ka di nyɛla Yawɛ ŋun nyɛ yi Naawuni ŋɔ ni pii tin’ shɛli ni bɛ jɛmd’ o nimaani wɔɣilim maa zuɣu, 25dindina yin’ zaŋmiya li kɔhi deei liɣiri n-zaŋ liɣiri maa mali chaŋ Yawɛ ŋun nyɛ yi Naawuni ŋɔ ni pii luɣ’ shɛli ni bɛ jɛmd’ o maa 26nti zaŋ li da yi suhu ni bɔri shɛli; yi ni tooi da niɣi bee piɛri bee wain bee dam din mali kpiɔŋ bee yi suhu ni kul bɔri shɛli, ka yi mini yi yinsinim’ ti di li nimaani Yawɛ ŋun nyɛ yi Naawuni ŋɔ tooni, ka laɣim mali suhupiɛlli.
27Miriya ka yi ti tam Lɛvinim’ bɛn be yi tinsi maa ni la yɛla, dama bɛ ka tarili bee fali yi sani. 28Yuma ata kam puuni, zaŋmiya yi puri atam pirigibu bupia zuɣu yim sɔŋ yi tinsi ni, 29ka Lɛvinim’ bɛn ka tarili bee fali yi sani la mini tinzunnim’ bɛn be yi sani ni kpibisi ni pakoya bɛn be yi tinsi ni gba di n-tiɣi, ka Yawɛ ŋun nyɛ yi Naawuni ŋɔ niŋ alibarika niŋ yi tuma zaa ni.",https://www.bible.com/bible/2264/DEU.14.DBWDB
ZALIGU TEEBU 15,"Yuun’ shɛli din pahir’ ayopɔin
(Lɛvinima 25.1-7)
1Yuma ayopɔin kam ni di simdi ni yi ku sama. 2Yi ni yɛn niŋ shɛm ku li m-bɔŋɔ: Ŋunkam samli dol’ o ʒiʒiinikpee, ŋun’ kum’ li, ka di lan yɛli ni o ʒiʒiinikpee maa yom’ li, dama bɛ moli Yawɛ ni zali ni bɛ kum’ sama saha shɛli molo. 3Tinzun’ nira yi di a samli, a ni tooi bɔh’ o dee’ li, amaa a mabia ŋun be yi ʒilɛl’ ni ŋuna, di simdi ni a ku san’ shɛli din be a min’ o sunsuuni. 4Binshɛli ti ku pooi yi ni so, dama Yawɛ shiri niŋ alibarika niŋ yi ni ŋun’ Yawɛ ŋun nyɛ yi Naawuni ŋɔ ni zaŋ tiŋgbɔn shɛli tin ya ni yi ʒini maa ni. 5Yi yi ni deei Yawɛ ŋun nyɛ yi Naawuni ŋɔ noli, ka dol’ o fukumsi zaligu shɛŋa zaa n ni zaani ya zuŋɔ dabisili ŋɔ viɛnyɛliŋga, 6Yawɛ ŋun nyɛ yi Naawuni ŋɔ yi ti niŋ alibarika niŋ yi ni kaman o ni lɔn ya alikauli shɛm la, yi ni ti dihi zuliyanim’ pam samli; amaa yinim’ ti ku paŋ shɛli. Yi ni ti su zuliyanim’ pam, amaa bɛn’ ti ku sun ya.
7 So yi be yi ni n-nyɛ ŋun ka, ka nyɛ yi ʒilɛl’ ni nira m-be yi tin’ shɛl’ ni Yawɛ ŋun nyɛ yi Naawuni ŋɔ ni zaŋ tiŋgbɔn shɛli tin ya maa ni, yin’ di kuuya yi nini niŋ’ o bee n-kpibi yi nuu zaŋ chaŋ yi ʒiʒiinikpee ŋun ka maa polo. 8Amaa yin’ teemiya yi nuu n-zaŋ o ni bɔri shɛli maa paŋ o ni yi suhu zaa ka di saɣ’ o, hal di yi kul nyɛ shɛlikam. 9Miriya ka yi ti zaŋ biɛm tɛha kpɛhi yi suhu ni, ka yɛli ni yuun’ shɛli din pahir’ ayopɔin ka nyɛ samli kubu yuuni la bi lan waɣa, ka di zuɣu chɛ ka yi kuui yi nini niŋ yi ʒiʒiinikpee ŋun ka maa, ka bi ti o shɛli. Yi ʒiʒiinikpee maa yi fabili niŋ Yawɛ, yi ni kpe taali ni. 10Timiya ni yi suhu zaa, ka yi yi yɛn niŋ li yin’ di ŋumdiya yi kparima ni, dama dimbɔŋɔ n-ni chɛ ka Yawɛ ŋun nyɛ yi Naawuni ŋɔ niŋ alibarika niŋ yi tuma mini yi ni niŋdi shɛlikam ni. 11 Nandaamba kul ku kɔŋ dunia ŋɔ ni, dinzuɣu ka n zali ya, “Teemiya yi nuu n-tim’ faranim’ mini yi ʒiʒiinitab’ bɛn nyɛ nandaamba bɛn be yi tiŋgbɔŋ ni pina.”
Bɛ ni yɛn niŋdi daba shɛm
(Yibu 21.1-11)
12 Bɛ yi kɔhi a ʒilɛl’ ni Yɛhudia doo bee paɣa a zuɣu, ka o tum tuma ti a yuma ayɔbu, yuun’ shɛli din pahira ayopɔin ni, nyin’ bahimi dilana ka o chaŋ. 13Ka a yi bahi a dabili ni o chaŋ, nyin’ di chɛ ka o chaŋ ni nu’ zaŋa. 14Di simdi ka a ti o Yawɛ ŋun nyɛ a Naawuni ŋɔ ni ti a binshɛŋa zaa la ni shɛli. A ni tooi piig’ a biŋkɔbbaligu ti o bee a puu atam bee a wain tɔɣiri bɔɣili ni wain ti o ni a suhu zaa. 15Teemiya ni yi daa nyɛla daba Ijipti tiŋgbɔŋ ni, ka Yawɛ ŋun nyɛ yi Naawuni ŋɔ daa fan ya bahi, dinzuɣu ka n zaani ya zaligu ŋɔ zuŋɔ dabisili ŋɔ. 16Amaa a dabili maa yi yɛl’ a, ‘N ku chaŋ ka chɛ a, ka di nyɛla o ni yur’ a mini a yiŋnima yi ni gbib’ o viɛnyɛliŋga zuɣu, 17dindina nyin’ bom’ peeŋkpaa n-zaŋ o tibili tabili dunoli naŋgbanyee n-chib’ li voli, ka o nyɛ a dabili sahakam. Zaŋ chaŋ a dabili ŋun nyɛ paɣ’ gba polo, di simdi ni a niŋ o lala. 18Ka a yi yɛn bah’ o ka o chaŋ, nyin’ di chɛ ka di muɣis’ a, dama o tum tuma yuma ayɔbu ti a, ka di gar’ a ni di yɛn zaŋ laɣ’ shɛli bu padiriba paa ʒii buyi, ka Yawɛ ŋun nyɛ a Naawuni ŋɔ niŋ alibarika niŋ a tuuni kam ni.
Naɣibihi tuuli mini piɛbihi tuuli
19 Yi niɣi ni tuui dɔɣi naɣilabihi shɛb’ mini yi biŋkɔbbaligu ni tuui dɔɣi zaɣ’ la’ shɛb’ zaa, yin’ zaŋmiya ba ti Yawɛ ŋun nyɛ yi Naawuni ŋɔ. Di zaŋya yi naɣilabihi tuulinim’ tum tuma, yi mi di chɛnya yi biŋkɔbbaligu ni tuui dɔɣi bi’ shɛb’ kɔbiri. 20Di simdi ni yi mini yi yinsinim’ ti zaŋdi ba chani Yawɛ ŋun nyɛ yi Naawuni ŋɔ ni pii luɣ’ shɛli ni bɛ jɛmd’ o maa nti kɔriti ba ŋubiri Yawɛ tooni yuuni kam. 21Amaa o yi mali daŋa, ka di nyɛ dan’ titali, kaman o yi nyɛ napombara bee o yi nyɛ zoma, yin’ di zaŋy’ o mali sara ti Yawɛ ŋun nyɛ yi Naawuni ŋɔ. 22Yi ni tooi ŋub’ ba yi tinsi ni, bɛn be nyam mini bɛn bi be nyam zaa yi ni tooi ŋub’ ba kaman yi ni kul ŋubiri kparibuhi mini wolisi shɛm la. 23 Amaa miriya ka yi ti ŋubi bɛ ʒim; yi ni ti kpaai li mi bahi tiŋgban’ ni kaman kom la.",https://www.bible.com/bible/2264/DEU.15.DBWDB
ZALIGU TEEBU 16,"Yaɣigari
(Yibu 12.1-20)
1 Puhimiya Yawɛ ŋun nyɛ yi Naawuni ŋɔ Yaɣigari chuɣu Abib goli ni, dama Abib goli maa ni yuŋ ka Yawɛ ŋun nyɛ yi Naawuni ŋɔ daa yihi ya Ijipti tiŋgbɔŋ ni. 2Di simdi ni yi ti zaŋ biŋkɔbbihi bee niɣi mali Yaɣigari chuɣu sara ti Yawɛ ŋun nyɛ yi Naawuni ŋɔ luɣ’ shɛli ŋun’ Yawɛ ni pii ni bɛ jɛmd’ o la. 3Miriya ka yi ti ŋubi di mini dabindi ni be binshɛlikam ni. Yi ni ti ŋubila di mini bɔrɔbɔro din ka dabindi daba ayopɔin, ka di nyɛ nahiŋgu bɔrɔbɔro, dama yi daa kul niŋla yomyom yi Ijipti tiŋgbɔŋ ni din ni chɛ ka yi teeri yi ni daa yi Ijipti dahin’ shɛli maa yɛla yi nyɛvili ni zaa. 4Di ti chɛliya ka so nya dabindi yi sani daba ayopɔin ŋɔ puuni, yi ni be luɣ’ shɛlikam zaa bee n-chɛ ka yi ni kɔrigi biŋkɔb’ so dabisi tuuli dali maa nimdi zani yuŋ hal ti neei biɛɣu.
5Miriya ka yi ti mali Yaɣigari chuɣu sara maa Yawɛ ŋun nyɛ yi Naawuni ŋɔ ni zaŋ tin’ shɛŋa tin ya maa tin’ shɛli ni. 6Amaa ti malimiya li la luɣ’ shɛli Yawɛ ŋun nyɛ yi Naawuni ŋɔ ni pii ni yi jɛmd’ o nimaani kɔŋko, ka yi ni ti mali Yaɣigari chuɣu sara maa zaawuni wuntan’ luhili saha, yi ni daa yi Ijipti tiŋgbɔŋ ni dahin shɛl’ la saha. 7Ka yi yi ti duɣi li ŋubi luɣ’ shɛli Yawɛ ŋun nyɛ yi Naawuni ŋɔ ni yɛn pii maa n-yi biɛɣu asiba, yin’ labimiya yi suɣa ni. 8Yi ni ti ŋubiri la bɔrɔbɔro din ka dabindi la hal ni daba ayɔbu, ka dabisi’ shɛli din pahir’ ayopɔin dali, di simdi ni yi ti laɣim jɛm Yawɛ ŋun nyɛ yi Naawuni ŋɔ, ka di ti tumiya tuun’ shɛli dindali maa.
Puri atam kpuɣibu chuɣu
(Yibu 34.22; Lɛvinima 23.15-21)
9 Yi yi ti piligi kachɛɣu dahin’ shɛli, yin’ piligimiya kali dindali maa hal ni bakɔi ayopɔin, 10di saha ka yi ti puhi dakulɔdakulo chuɣu, ka zaŋ yi suhuyubu pina kaman Yawɛ ŋun nyɛ yi Naawuni ŋɔ ni niŋ alibarika niŋ yi ni, ka yi nya shɛlikam na. 11Ka yi mini yi bidibisi ni yi bipuɣinsi ni yi daba bɛn nyɛ dɔbba ni yi dabipaɣiba ni Lɛvinim’ bɛn be yi tinsi ni ni saamba ni kpibisi ni pakoya bɛn be yi sani ti mali suhupiɛlli Yawɛ ŋun nyɛ yi Naawuni ŋɔ tooni, luɣ’ shɛli ŋun’ Yawɛ ŋun nyɛ yi Naawuni ŋɔ ni yɛn pii leeg’ o jɛmbu shee maa. 12Teemiya ni yi daa nyɛla daba Ijipti tiŋgbɔŋ ni, ka doliya zaligunim’ ŋɔ viɛnyɛliŋga.
Suɣa tibu chuɣu
(Lɛvinima 23.33-43)
13 Yi yi ti kpuɣi yi puri atam, ka kahim yi wain naai, yin’ zaŋmiya daba ayopɔin puhi suɣa tibu chuɣu. 14Ka yi mini yi bidibisi ni yi bipuɣinsi ni yi daba bɛn nyɛ dɔbba ni yi daba bɛn nyɛ paɣiba ni Lɛvinima ni kpibisi ni pakoya bɛn be yi tinsi ni ti puhi chuɣu maa ni suhupiɛlli. 15Zaŋmiya daba ayopɔin puhi chuɣu maa Yawɛ ŋun nyɛ yi Naawuni ŋɔ ni yɛn pii luɣ’ shɛli maa, dama Yawɛ ŋun nyɛ yi Naawuni ŋɔ ni niŋ alibarika niŋ yi puri atam mini yi ni tum tuun’ shɛlikam zaa ni. Ka di simdi ni yi shiri puhi chuɣu maa.
16Yi zuliya ni dɔbba zaa ni laɣim Yawɛ ŋun nyɛ yi Naawuni ŋɔ sani o ni yɛn pii luɣ’ shɛli maa buta yuuni puuni. Bɔrɔbɔro din ka dabindi chuɣu puhibu ni mini dakulɔdakulo chuɣu puhibu ni ni suɣa tibu chuɣu puhibu ni. Di bi simdi ni bɛ ti ka Yawɛ sanna ni nu’ zaŋa. 17Di simdi ni sokam ti ti o yaa tariga kaman Yawɛ ŋun nyɛ yi Naawuni ŋɔ ni niŋ alibarika niŋ o ni shɛm.
Yɛlimaŋli saria karibu soli
18Piimiya sariakaritiba mini tuma kpamba Yawɛ ŋun nyɛ yi Naawuni ŋɔ ni zaŋ fɔntin’ shɛŋa tin ya maa zaa ni kaman yi daŋdaŋ ni nyɛ shɛm, ka bɛ ti doli zaligu soli maani niriba yɛla. 19 Miriya ka yi ti ti nimmira yɛlimaŋli, yi mi di ti zaŋ gaŋbu bee birapu dibu kpɛhi yi bebu ni, dama birapu dibu nyɛla din chɛ ka baŋda nina bi ne, ka chɛ ka bɛn mali yɛlimaŋli kɔŋdi yɛlimaŋli. 20Kul doliya zaligu ni wuhi shɛm kɔŋko din’ ni chɛ ka yi be, ka ti ʒini Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya maa ni.
21 Miriya ka yi ti sa Ashɛra tia baɣili yi ni ti yɛn me Yawɛ ŋun nyɛ yi Naawuni ŋɔ sara maligu bimbin’ shɛl’ la. 22 Yi mi miriya ka yi ti zaŋ kuɣa me binwɔɣinli zali, dimbɔŋɔnim’ nyɛla Naawuni ni je shɛŋa.",https://www.bible.com/bible/2264/DEU.16.DBWDB
ZALIGU TEEBU 17,"1Miriya ka yi ti zaŋ nahu bee piɛɣu ŋun mali daŋ’ mini binshɛɣukam din bi niŋ kamaata mali sara ti ŋun’ Yawɛ ŋun nyɛ yi Naawuni ŋɔ, dama di nyɛla din chihiri ŋun’ Yawɛ ŋun nyɛ yi Naawuni ŋɔ sani.
2Yi yi ti nya ka doo bee paɣa ŋun be yi ni tum tuumbiɛɣu ŋun’ Yawɛ ŋun nyɛ yi Naawuni ŋɔ sani, ŋun’ Yawɛ ŋun nyɛ yi Naawuni ŋɔ ni zaŋ tin’ shɛŋa tin ya ŋɔ tin’ shɛl’ ni m-birig’ o daalikauli la, 3 ka di nyɛla o chaŋmi ti jɛm wuna, di yi nyɛla wuntaŋa bee goli bee saŋmarisi din nyɛ din chihiri n san’ la, 4bɛ yi yɛli ya di yɛla bee yi yi wum di yɛla, ka yi vihi li viɛnyɛliŋga, ka di nyɛla yɛlimaŋli ni din chihiri maa shiri tumiya Izraɛl tiŋgbɔŋ ni, 5dindina yin’ zaŋmiya do’ so bee paɣ’ so ŋun tum tuumbiɛɣu maa ti zali tiŋ’ maa dunɔdali gbini n-labi doo maa bee paɣa maa kuɣa ku o. 6 Niriba ayi bee niriba ata yi di shɛhira yin’ kumiy’ o. Miriya ka yi ku nira ninvuɣ’ yino kɔŋkɔ shɛhira dibu zuɣu. 7 Di simdi ni shɛhiranim’ maa n-nyɛ ninvuɣ’ shɛb’ bɛn ni daŋ zaŋ bɛ nuhi niŋ bɛ ni yɛn ku ninvuɣ’ so maa kubu ni, di nyaaŋa ka sokam naanyi zaŋ bɛ nuhi kpɛhi di ni. Lala ka yi yɛn niŋ yihi zaɣ’ biɛɣu maa yi sunsuuni.
8Ninvuɣ’ kubo yɛtɔɣ’ shɛli yi ti beni, ka di ŋmaabu to yi sani bee zaŋ chaŋ nir’ ni su binshɛli polo bee yɛtɔɣ’ shɛli zaŋ chaŋ nir’ lir’ o kpee polo bee naŋgbankpeeni yɛtɔɣ’ shɛli din be yi tinsi maa ni, di saha yin’ zaŋmiya li yomyom tahi Yawɛ ŋun nyɛ yi Naawuni ŋɔ ni yɛn pii tin’ shɛli ni 9nti mali Lɛvi nir’ ŋun nyɛ maligumaana mini sariakarita ŋun be tuma ni di dabisa maa ni saawara, ka bɛ ti wuhi ya yi ni yɛn ŋmaai yɛtɔɣa maa shɛm. 10Kul niŋmiya bɛ ni wuhi ya ni yi ŋmaai yɛtɔɣa maa shɛm Yawɛ ni pii tin’ shɛl’ maa ni, ka doliya bɛ ni wuhi ya ni yi niŋ shɛlikam zaa viɛnyɛliŋga. 11Di simdi ni yi doli bɛ ni kahigi zaligu maa wuhi shɛm bee bɛ ni ŋmaai yɛtɔɣa maa shɛm. Di ti ŋmaligiya kpa yi nudirigu polo bee yi nuzaa polo ka chɛ bɛ ni ŋmaai yɛtɔɣa maa shɛm tin ya. 12Ninvuɣ’ so yi ti yi n-zani ni o zaɣisi Yawɛ ŋun nyɛ yi Naawuni ŋɔ ni pii maligumaana so bee sariakarita so zali nimaani yɛligu maa, bɛn’ kum dilana. Lala ka yi yɛn niŋ yihi zaɣ’ biɛɣu maa Izraɛl tiŋgbɔŋ ni. 13Ka niriba zaa wum di yɛla, ka dabiɛm gbahi ba, ka bɛ ku lan niŋ tipawumli yaha.
Wuhibu zaŋ chaŋ Naa polo
14 Yi yi ti paai Yawɛ ŋun nyɛ yi Naawuni ŋɔ ni zaŋ tiŋgbɔn shɛli tin ya maa ni ti dee’ li su n-ʒini di ni ka yɛli, “Ti ni bo naa ka o su ti kaman zuliya kam bɛn gil’ ti ŋɔ ni mali nanim’ shɛm,” 15yɛlimaŋli, yi ni tooi zaŋ Yawɛ ŋun nyɛ yi Naawuni ŋɔ ni pii ninvuɣ’ so n-leei yi naa ka o sun ya. Yi ni tooi zaŋ yi zuliya ni nira n-leei yi naa. Miriya ka yi ti zaŋ tinzun nira ŋun pa yi mabia n-leei yi naa. 16 Hal di yi niŋ lala ŋun’ di laɣim yuri pam lo bee n-chɛ ka niriba maa labi Ijipti ni bɛ ti laɣim yuri pam na ti pahi; dama Yawɛ daa yɛliya, “Di lan labiya nimaani yaha.” 17 Di mi bi simdi ni o ti kpuɣi paɣiba pam niŋ o paɣiba, di yi niŋ lala o suhu ni lɛbigi. O mi di ti va anzinfa bee salima pam mali. 18Ka o yi ti ʒin’ o nam ʒiishee, ŋun chɛ ka bɛ yaai zaligu ŋɔ niŋ litaafi ni Lɛvinim’ bɛn nyɛ maligumaaniba la ninni ti o, 19ka di be o sani, ka o karindi li dabisili kam o biɛhigu ni din ni chɛ ka o bɔhim Yawɛ ŋun nyɛ o Naawuni ŋɔ sizuura lubu, ka doli yɛtɔɣ’ shɛŋa din be zaligu ŋɔ ni mini zaligu shɛŋa din pahi viɛnyɛliŋga. 20Ka lala chɛ ka o ku duh’ omaŋ’ yaɣ’ o mabihi maa sani, ka mi ku birigi fukumsi zaligu maa n-kpa nudirigu polo bee nuzaa polo din ni chɛ ka o min’ o zuliya ti di nam yuui Izraɛl tiŋgbɔŋ maa ni.",https://www.bible.com/bible/2264/DEU.17.DBWDB
ZALIGU TEEBU 18,"Maligumaaniba tarili
1Lɛvinim’ bɛn nyɛ maligumaaniba la, Lɛvi zuliya niriba maa zaa ti ku mali tarili bee fali Izraɛl tiŋgbɔŋ ni, bɛ ni ti dirila sara binshɛŋa din nyɛ Yawɛ dini. 2 Amaa bɛ ku mali fali bɛ mabihi sani, Yawɛ n-nyɛ bɛ fali kaman o ni daa lo ba alikauli shɛm la.
3Maligumaaniba ni su shɛli niriba maa sani n-nyɛ: Ŋunkam yɛn mali sara, ka di nyɛla nahu bee piɛɣu, di simdi ka o yihi bimbɔɣigbini mini yɛno ni bimpuli ti maligumaana. 4Zaŋmiya yi kawaan’ daŋda mini yi wain daŋda ni yi kpa’ daŋda ni yi ni tuui chɛ biŋkɔbiri kɔb’ shɛŋa ti o. 5Dama Yawɛ ŋun nyɛ yi Naawuni ŋɔ m-pii Lɛvi yi zuliya zaa ni ni o min’ o bihi zani zaŋ ŋun’ Yawɛ yuli tumdi tuma sahakam.
6Lɛvi zuliya ni nira yi yi tin’ shɛl’ ni o ni pun be Izraɛl tiŋgbɔŋ ni n-ka Yawɛ ni yɛn pii luɣ’ shɛli na (ka o mi ni tooi kana o ni bɔri saha shɛli), 7dindina o ni tooi zaŋ Yawɛ ŋun nyɛ o Naawuni ŋɔ yuli tum tuma kaman o Lɛvi tab’ zaa ni zaani Yawɛ tooni tumdi tuma nimaani shɛm. 8Ka bɛ zaa dihili ni ti nyɛla dɛde hal bɛ ni mali tarili bɛ dɔɣiriba ni kɔhiri bɛ daŋ ni neen’ shɛŋa ni la zaa yoli.
Saɣisigu zaŋ chaŋ chɛfiritali tuma polo
9Yi yi ti paai Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya maa ni, yin’ miriya ka yi ti tumdi zuliya shɛb’ bɛn be nimaani tuun’ shɛŋa din tumbu chihiri la. 10 Yi ni so miri ka o ti zaŋ o bidibiga bee o bipuɣiŋga nyo buɣim mali sara bee n-ŋmɛri bihigu bee m-buɣiri baɣa bee n-nyɛ bɔha bee bukpaha 11 bee n-niŋdi shiriku bee n-nyɛ dɔdihira bee kpilikparisilana. 12Dama ŋunkam niŋdi dimbɔŋɔnima nyɛla Yawɛ ni bi bɔri so, binyɛra din chihiri ŋɔ niŋbu zuɣu ka Yawɛ ŋun nyɛ yi Naawuni ŋɔ daŋ kariti ba maa. 13 Di simdi ni yi kul ʒe Yawɛ ŋun nyɛ yi Naawuni ŋɔ yim.
Naawuni lo alikauli ni o ni tim anabi na
14Dama yi ni yɛn kari zuliya shɛb’ maa nyɛla bɛn doli baɣisi mini bihiŋmɛriba yɛligu, amaa yinim’ bɛna, Yawɛ ŋun nyɛ yi Naawuni ŋɔ bi saɣi ni yi niŋ lala. 15 Yawɛ ŋun nyɛ yi Naawuni ŋɔ ni ti chɛ ka anabi yi yimaŋmaŋ’ niriba ni na kaman n ni be shɛm ŋɔ, ti wummiya anabi maa yɛligu. 16Yi ni daa suhi Yawɛ ŋun nyɛ yi Naawuni ŋɔ dahin’ shɛli yi ni daa laɣim Sinai Zoli gbini la yɛli shɛm m-bɔŋɔ, “Ti yi lan wum Yawɛ ŋun nyɛ ti Naawuni ŋɔ kukoli pahi bee n-nya buɣim titali ŋɔ yaha, ti ni kpi.” 17Di saha ka Yawɛ daa garigi yɛli ma, “Bɛ ni yɛli shɛm maa tuhiya. 18N ni chɛ ka anabi ŋun be kaman nyini ŋɔ yi bɛmaŋmaŋ’ niriba maa ni na m-be bɛ sani, ka n zaŋ n zilinli niŋ anab’ maa nol’ ni, ka o ti yɛri ba n ni zal’ o ni o yɛli ba shɛlikam zaa. 19 Ka ŋunkam ti zaɣisi anab’ maa ni yɛn zaŋ n yuli tɔɣisi yɛtɔɣ’ shɛŋa maa wumbu, mmaŋmaŋ’ ni ti kari dilan’ saria. 20Amaa anabi so ŋun ti zaŋ wuna yuya tɔɣisiri yɛtɔɣa bee anab’ so ŋun zaŋ n yuli tɔɣisiri yɛtɔɣ’ shɛŋa n ni bi zal’ o ni o tɔɣisi, di daanab’ maa ni kpi.
21Yi ni tooi bɔhi yimaŋa, ‘Wula ka ti lee yɛn niŋ baŋ yɛtɔɣ’ shɛli Yawɛ ni bi yɛli?’ 22Anabi yi zaŋ Yawɛ yuli tɔɣisi yɛtɔɣ’ shɛli ka di bi niŋ bee ka shɛli bi wuhi ni di nyɛla yɛlimaŋli, di pala Yawɛ ni yɛli yɛtɔɣ’ shɛli: Anabi maa n-kul ŋme nyɔɣu n-tɔɣisi yɛtɔɣa maa; yin’ di chɛ ka dabiɛm mali ya.”",https://www.bible.com/bible/2264/DEU.18.DBWDB
ZALIGU TEEBU 19,"Tin’ shɛŋa nir’ ni yɛn zo n-kuli tiligi
(Kalinlinima 35.9-28; Jɔshua 20.1-9)
1 Yawɛ ŋun nyɛ yi Naawuni ŋɔ yi ti kari ŋun’ Yawɛ ŋun nyɛ yi Naawuni ŋɔ ni zaŋ zuliya shɛb’ tiŋgbɔŋ tiri ya maa, ka yi yihi ba, ka ʒini bɛ fɔntinsi ni n-kpe m-be bɛ yiya ni, 2yin’ piimiya fɔntins’ ata Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya ni yi su maa ni. 3Yi ni ti ŋma solɔri pirigi Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya ni yi su maa yaɣa ata zuɣu, ka ŋunkam ti ku ninsala ni tooi zo n-kuli di zaɣ’ yin’ ni. 4Dimbɔŋɔ ni ti nyɛla ninvuɣ’ so ŋun ku ninsala ni yɛn zo n-kuli luɣ’ shɛli tiligi. So yi bi yuri ka ku o kpee ka di mi pala dimdi pun bela bɛ niriba ayi maa sunsuuni. 5Di yi nyɛla nir’ min’ o kpee chaŋla mɔɣu ni ni bɛ ti ŋma dari, ka o ti yaai kpaŋ ni o ŋmaai tia luhi, ka kpan zuɣu ŋooi n-ŋme o kpee maa ka o kpi, ŋun ku o maa ni tooi zo n-kuli fɔntinsi ŋɔ tin’ yin’ ni tiligi. 6Amaa tiŋ’ maa shee yi waɣa, ŋun yɛn bɔhi biɛri maa ni ti zo m-paag’ o ni suhuyiɣisili pam n-ku ŋun ku nir’ maa, hal bɛ ni bi kari saria n-wuhi ni o simdila kubu maa, dama dimdi pun bi be bɛ niriba ayi maa sunsuuni. 7Dinzuɣu ka n zali ya ni yi piim’ fɔntins’ ata maa.
8Yawɛ ŋun nyɛ yi Naawuni ŋɔ yi ti chɛ ka yi tiŋgbɔŋ yɛligi kaman o ni daa lo yi yaannim’ alikauli shɛm la, 9ka yi yi ti doli n ni zaani ya zaligu shɛŋa zaa zuŋɔ dabisili ŋɔ viɛnyɛliŋga, ka yuri Yawɛ ŋun nyɛ yi Naawuni ŋɔ ka dol’ o soya sahakam, dindina yi ni tooi pii fɔntins’ ata pahi tins’ ata maa zuɣu, 10ka lala chɛ ka yi ku ku ninvuɣ’ shɛb’ bɛn ka taali Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya ni yi su maa ni, ka di zuɣu chɛ ka ʒim yihibu taali ʒi yi zuɣu.
11Amaa dimdi yi be so min’ o kpee sunsuuni, ka o do’ n-gu o nti chaŋ ti lir’ o ku dilana ka zo n-kuli fɔntinsi ŋɔ tin’ yin’ ni, 12dindina ŋun ku nir’ maa ya kpamba bɛn’ timmi tiŋ’ maa ni ti zaŋ o na ti ti ŋun yɛn bɔh’ o biɛri, ka bɛ ku o. 13Miriya ka yi ti zo o nambɔɣu. Amaa yihimiya ninvuɣ’ so ŋun ka taali maa ʒim yihibu taali Izraɛl tiŋgbɔŋ ni din ni chɛ ka binshɛɣukam niŋ viɛnyɛliŋga yi sani.
Kurimbuni tiŋgban’ tarisi
14 Ka yi yi ti be Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya ni yi su maa ni, yin’ ti miriya ka yi vuɣi yi kpee tiŋgbani tariga kpaa din nyɛ kurimbuni ha niriba ni daa kpa shɛli, ka di be bɛ ni yɛn piri tiŋgban’ shɛŋa tin ya la ni.
Zaŋ chaŋ shɛhira dibu polo
15 Ninvuɣ’ yino shɛhira dibu bi saɣi ni bɛ wuhi ni nir’ mali taali bee galimi zaŋ chaŋ taali shɛlikam tumbu polo naɣila niriba ayi bee niriba ata shɛhira dibu ka yi ni doli n-wuhi ni nir’ mali taali. 16Shɛhira dira ŋun nyɛ nia biɛɣulana yi kana ti wuhi ni so tum tuumbiɛɣu, 17dindina bɛ niriba ayi bɛn mali yɛtɔɣa maa bɛn’ cham’ Yawɛ tooni maligumaaniba mini sariakaritiba bɛn be tuma ni di saha maa sani. 18Ka sariakaritiba maa ti vihi li viɛnyɛliŋga, shɛhira maa yi nyɛla ʒiri shɛhira zaŋ chaŋ o kpee maa polo, 19dindina yin’ niŋmiya ʒiri shɛhiralan’ maa kaman o ni di lo ni o niŋ o kpee maa shɛm maa, ka di zuɣu chɛ ka yi yihi zaɣ’ biɛɣu maa yi sunsuuni. 20Ka bɛn kpalim wum li, ka dabiɛm gbahi ba, ka tuumbiɛɣu lala tatabo ku lan tum yi sunsuuni yaha. 21 Miriya ka yi zo nambɔɣu, di ni ti nyɛla nyɛvil’ la nyɛvili, nin’ la nini, nyin’ la nyini, nuu la nuu, napɔŋ la napɔŋ.",https://www.bible.com/bible/2264/DEU.19.DBWDB
ZALIGU TEEBU 20,"Zaŋ chaŋ tɔbu tuhibu polo
1Yi yi ti lo tɔb’ chaŋ ni yi ti tuhi yi dimnima, ka nya bɛ yuri mini bɛ chɛchɛbunsi ni bɛ tɔbbihi bɛn galisi pam gari yi tɔbbihi, yin’ di chɛ ka dabiɛm mali ya. Dama Yawɛ ŋun nyɛ yi Naawuni ŋun daa yihi ya Ijipti tiŋgbɔŋ ni na la be yi sani. 2Ka yi yi ti yɛn kpe tɔb’ maa tuhibu ni, yin’ chɛliya ka maligumaaniba kana ti zani tooni n-tɔɣisi tɔbbihi maa 3yɛtɔɣa yɛli ba, “Izraɛlnima wummiya, yi vu m-miri ni yi ti tuhi yi dimnim’ zuŋɔ dabisili ŋɔ. Di chɛliya ka yi suhuri zɔhira bee n-zɔriya dabiɛm bee n-chɛ ka yi ni sɔhira bee n-zɔri ba dabiɛm. 4Dama yi mini Yawɛ ŋun nyɛ yi Naawuni ŋɔ n-yɛn chaŋ ti tuhi yi dimnim’ maa, ka o chɛ ka yi di nasara.”
5Di nyaaŋa ka sapashin’ kpamba mi tɔɣisi tɔbbihi maa yɛtɔɣa yɛli, “So beni m-me yili palli ka na bi suhi Naawuni ka kpe di ni? O labimi kul’ o yili maa ni, di pa shɛli ka o ti lu tɔb’ maa ni ka so ti suhi Naawuni ka kpe o yili maa ni. 6Ka yi ni ŋuni n-lee ko o wain tihi puu ka na bi di di wala? Dilan’ labimi kul’ o yiŋa, di pa shɛli ka o ti lu tɔb’ maa ni ka so di di nyaɣisim maa. 7Ka yi ni ŋuni n-lee bo paɣa ka bɛ na bi kulis’ o na? Dilan’ labimi kuli yiŋa, di pa shɛli ka o ti lu tɔb’ maa ni ka so kpuɣ’ o paɣ’ maa.”
8Sapashin’ kpamba maa ni lan yɛli tɔbbihi maa yaha, “Dabiɛm yi gbaai so bee so suhu yi fuŋ, dilana ŋun’ labimi kul’ o yiŋa, di yi pa lala o ni chɛ ka o tab’ suhuri fuŋ kaman o suhu ni fuŋ shɛm maa.” 9Ka sapashin’ kpamba maa yi tɔɣisi tɔbbihi maa yɛtɔɣa maa naai, sapashinnim’ bɛn’ leemi bɛn su tɔbbihi maa fukumsi.
10Yi yi ti chaŋ ni yi ti tuhi tinsheenima, yin’ tɔɣisimiya ba suhumahili yɛtɔɣa. 11Ka bɛ yi saɣi suhumahili yɛtɔɣa maa, ka zaŋ bɛmaŋ’ tin ya, dindina ninvuɣ’ shɛb’ bɛn be nimaani zaa ni tum dabitim tuma tin ya. 12Amaa tiŋ’ maa nim’ yi bi zaŋ bɛmaŋ’ tin ya ni suhumahili, ka lo tɔbu ni bɛ tuhi ya, dindina yin’ teemiya gili tiŋ’ maa, 13ka Yawɛ ŋun nyɛ yi Naawuni ŋɔ yi ti zaŋ tiŋ’ maa niŋ yi nuu ni, yin’ zaŋmiya takɔbi ku dɔbba zaa. 14Ka yi ni tooi zaŋ paɣiba mini biliɛri ni niɣi ni binshɛɣukam din be tiŋ’ maa ni zaa leei yi ni tuhi tɔbu di neen’ shɛŋa. Yi ni tooi di Yawɛ ŋun nyɛ yi Naawuni ŋɔ ni zaŋ yi dimnim’ neen’ shɛŋa tin ya maa. 15Lala ka yi ni ti niŋ yi mini tiŋ’ shɛŋa din wɔɣa ni taba, ka pa zuliya shɛb’ bɛn be kpe ŋɔ tinsi la nima.
16Amaa di yi nyɛ Yawɛ ŋun nyɛ yi Naawuni ŋɔ ni zaŋ’ ninvuɣ’ shɛb’ tinsi tiri ya ni yi su maa ni, yin’ di ti chɛnya binvuhirigu kam; 17kumiya bɛ zaa, Hitinim’ mini Amɔrinim’ ni Keenannim’ ni Pɛrizinim’ ni Hivinim’ ni Jɛbusinima kaman Yawɛ ŋun nyɛ yi Naawuni ŋɔ ni zali ya shɛm. 18Dina n-ni chɛ ka bɛ ku wuhi ya ka yi tum bɛ ni tumdi tuun’ shɛŋa zaa tiri bɛ buɣa ka di nyɛ din chihiri la, ka di zuɣu chɛ ka yi ti tum alahichi Yawɛ ŋun nyɛ yi Naawuni ŋɔ sani.
19Yi yi ti teei gili tin’ shɛli ni yi tuhi deei li ka di ti yuui, yin’ di ŋmahi di tiwala tihi bahi. Yi ni tooi di di wala, amaa miriya ka yi ti ŋmahi li luhi. Tihi din be puri ni maa nyɛla ninsalinima ka yi kana ti teei gil’ li? 20Yi ni tooi ŋma ti’ shɛŋa yi ni mi ka di bi wandi wala. Yi ni tooi ŋma li n-zaŋ li mali bindura tabili tiŋ’ maa gooni din ni chɛ ka yi tooi kpe di ni ti nyaŋ ba.",https://www.bible.com/bible/2264/DEU.20.DBWDB
ZALIGU TEEBU 21,"Zaŋ chaŋ ninvuɣ’ kubo din yɛla bi luhi polo
1Yi yi nya ka ninsal’ kpi n-do mɔɣu ni ka yi bi mi ŋun ku o, Yawɛ ŋun nyɛ yi Naawuni ŋɔ ni yɛn zaŋ tiŋgbɔn shɛli tin ya ka yi su li maa ni, 2dindina yi kpamba mini sariakaritiba bɛn cham’ ti buɣisi o ni do luɣ’ shɛli maa zaŋ chaŋ fɔntin’ shɛŋa din miri nimaani wɔɣilim, 3ka fɔntin’ shɛli din ti miri kpim’ maa ni do luɣ’ shɛli maa kpamba ni bo naɣisa’ so bɛ ni na ʒi n-zaŋ tum tuma bee n-zaŋ dapua pa o nyiŋgoli zuɣu. 4Ka fɔntiŋ’ maa kpamba zaŋ naɣisaa maa chaŋ vinvamli ni kulibɔŋ shɛli din kom zɔr’ ni, ka so na ʒi n-ko nimaani bee m-biri binshɛli nimaani nti kabi naɣisaa maa nyiŋgoli vinvamli maa ni. 5Di saha ka maligumaaniba bɛn nyɛ Lɛvi bidibisi la ni kana, dama Yawɛ ŋun nyɛ yi Naawuni ŋɔ m-pii ba ni bɛ tumd’ o tuma, ka zaŋdi ŋun’ Yawɛ yuli suhiri alibarika niŋdi niriba ni, ka bɛ ni yɛli shɛm n-nyɛ din ŋmaari naŋgbankpeeni mini tab’ liribu yɛtɔɣa zaa. 6Ka tin’ shɛli din miri kpim’ maa ni do luɣ’ shɛli maa kpamba zaa ni paɣi bɛ nuhi bahi bɛ ni kabi naɣisa’ so nyiŋgoli vinvamli maa ni la zuɣu 7ka yɛli, “Ti nuhi ka doo ŋɔ ʒim yihibu ni bee n-di di shɛhira.
8Yawɛ, di zaŋ a niriba Izraɛlnim’ bɛn nyɛ a ni tiligi shɛb’ ŋɔ taali; ka di chɛ ka ŋun ka taali ŋɔ ʒim yihibu taali be a niriba Izraɛlnim’ sunsuuni.” Di saha ka bɛ ni yi ʒim yihibu taali ni. 9Lala ka yi ni ti niŋ n-yihi ŋun ka taali maa ʒim yihibu taali yi sunsuuni. Dama di simdi ni yi niŋ din tuhi Yawɛ sani.
Zaŋ chaŋ bɛ ni tuhi tɔbu gbahi paɣ’ shɛb’ polo
10Yi yi ti lo tɔbu chaŋ ni yi ti tuhi yi dimnima, ka Yawɛ ŋun nyɛ yi Naawuni ŋɔ zaŋ ba niŋ yi nuu ni, ka yi gbahi ba daba, 11di yi niŋ ka a nya paɣ’ viɛlli yi ni gbahi shɛb’ daba maa ni, ka bɔri ni a zaŋ o leeg’ a paɣa, 12ka zaŋ o kuli a yiŋa, di simdi ka o pini o zuɣu, ka ŋmah’ o nyinyɛhi, 13ka yeeg’ o dabitim binyɛrigu, ka o niŋ a yiŋa goli muni n-kum o banim’ min’ o manim’ kuli. Dimbɔŋɔ nyaaŋa a ni tooi zaŋ o niŋ a paɣa, ka a leeg’ o yidana ka o mi leeg’ a paɣa. 14Amaa a nini yi ti bi tiɣ’ o, nyin’ bahim’ o ka o chaŋ, ka di zaŋ o kɔhi. Di bi simdi ni a niŋ o kaman dabili la, a ni zaŋ o dɔni m-baŋ o daashil’ la zuɣu.
Zaŋ chaŋ bikpɛm’ sani fali polo
15Doo yi mali paɣiba ayi ka yuri yino ka bi yuri ŋun’ la, ka o ni yuri paɣ’ so maa min’ o ni bi yuri paɣ’ so maa zaa dɔɣ’ o bidibisi, ka o ni bi yuri paɣ’ so maa bidibiga n-nyɛ o bituuli, 16ka o yi ti zal’ o ni yɛn pirig’ o ni su shɛli ti ba dahin’ shɛli, o ka soli ni o niŋ o ni yuri paɣ’ so maa bidibiga kaman o bikpɛm’ sani, ka chɛ o ni bi yuri o paɣ’ so maa bia ŋun nyɛ kpɛm’ maa. 17Amaa di simdi ni o baŋ ni o bidib’ tuuli nyɛla o ni bi yur’ paɣ’ so la bidibiga maa, ka pirig’ o ni su shɛli maa ʒiibuyi zuɣu ti o, dama ŋuna n-nyɛ o kpiɔŋ saha bia, ka bituuli tarili nyɛla o dini.
Zaŋ chaŋ bi’ so ŋun zaɣis’ o ba noli polo
18Ka do’ so yi mali bidibiga ŋun nyɛ tipawumlilana ŋun bi deer’ o ba min’ o ma noli, ka bɛ yi darig’ o tibili o ni bi deeri bɛ yɛligu zuɣu, 19dindina o ba min’ o ma maa bɛn’ gbaam’ o n-zaŋ o tahi bɛ ya kpamba sani nti zaŋ o zali tiŋ’ maa dunɔdali ni, 20ka yɛli tiŋ’ maa kpamba maa, “Ti bia ŋɔ nyɛla tipawumlilana ni nɔzaɣisira; o bi deeri ti noli; o nyɛla pulaandana ni danyura.” 21Di saha tiŋ’ maa dɔbba zaa bɛn’ labim’ o kuɣa ku o. Lala ka yi ni niŋ n-yihi zaɣ’ biɛɣu maa yi sunsuuni, ka Izraɛlnim’ zaa wum di yɛla ka dabiɛm gbahi ba.
Zaligu shɛŋa din pahi
22So yi tum taali din simdi ni bɛ ku o, ka bɛ zaŋ o yili tia ku o, 23 yin’ di chɛ ka o gbe tia maa zuɣu, amaa yin’ sɔɣimiy’ o dindali maa, dama bɛ ni yili ninvuɣ’ so mia nyɛla Naawuni noli ni di so, di bi simdi ni yi ta Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya ni yi su maa daɣiri.",https://www.bible.com/bible/2264/DEU.21.DBWDB
ZALIGU TEEBU 22,"1 Di bi simdi ka a nya a mabia nahu bee o piɛɣu ni chaŋ yirigi ka a baɣa ka o ni; di simdi ka a taɣ’ o labisi ti ti o lana. 2Ka o lan’ maa yi be katiŋa bee a yi bi mi o lana, dindina nyin’ taɣim’ o kul’ a yiŋa, ka o ti be a sani hal ka o lan’ maa ti bɔh’ o yɛla, ka a zaŋ o ti o. 3Di simdi ni a niŋ a ʒiʒiinikpee buŋ lala, di simdi ni a niŋ a ʒiʒiinikpee situra lala. A ʒiʒiinikpee binshɛɣukam yi bɔrigi, ka a nya li, di simdi ni a niŋ lala, di bi simdi ka a zaɣis’ o sɔŋbu.
4Di bi simdi ka a nya a ʒiʒiinikpee buŋa bee o nahu ni lu n-do sol’ ni ka a baɣa kani, di simdi ni a sɔŋ yiɣis’ o zali.
5Paɣ’ bi simdi ni o ye doo situra, ka doo gba bi simdi ka o ye paɣ’ situra, dama ŋunkam niŋ dimbɔŋɔnima, di nyɛla din chihiri Yawɛ ŋun nyɛ yi Naawuni ŋɔ sani.
6A yi nya noombil’ tiɛɣu tia kam zuɣu bee tiŋa, ka o bihi bee o gala be di ni, ka o ŋuni noombihi maa zuɣu bee gala maa zuɣu, nyin’ di gbaai nooŋa maa min’ o bihi maa. 7Chɛ ka bɛ ma maa ŋun’ chaŋ, ka a gbahi zaɣ’ bihi maa kɔŋko din ni chɛ ka binshɛɣukam niŋ viɛnyɛliŋga yi sani ka yi mali nyɛvili wɔɣinli.
8Yi yi me yil’ palli, yin’ niŋm’ bini kɔɣili yi mɔpilli ti tuui, di yi pa lala so yi yi di zuɣu luna kpi o ʒim yihibu taali ni ʒi yi yili maa zuɣu.
9 Miriya ka yi ti biri bimbir’ shɛli gari yi wain tihi puu ni, yi yi niŋ lala, yi ni kɔŋ yi ni biri binshɛli maa mini wain tihi maa wala zaa.
10Miriya ka yi ti zaŋ nahu mini buŋa n-tabili taba ni bɛ ko.
11Miriya ka yi ti ye bɛ ni zaŋ piɛkɔbiri mini gali piɛlli gari tab’ wuɣi situr’ shɛŋa.
12 Niŋmiya bin’ zusanim’ niŋ yi ni yɛri situr’ shɛŋa naŋgbambiya anahi.
Zaligu zaŋ chaŋ paɣ’ mini doo tab’ laɣimbu kasitali polo
13Doo yi kpuɣi paɣisaribila n-zaŋ o niŋ o paɣa, di nyaaŋa ka o lan je o, 14ka ŋma ʒiri ni o saɣim’ o yuli yɛra, “N daa kpuɣila paɣ’ ŋɔ, amaa ka m min’ o ti dɔni, ka m bi nya o paɣipalitali shihira.”
15Di saha paɣisarili maa ba min’ o ma bɛn’ zaŋmi paɣ’ maa paɣipalitali shihira na ti wuhi tiŋ’ maa kpamba dunɔdali gbini. 16Ka paɣ’ maa ba maa yɛli kpamba maa, “N daa zaŋla m bipuɣiŋga ŋɔ ti doo ŋɔ ka o niŋ o paɣa, amaa ka o ti bi lan bɔr’ o, 17ka ŋma ʒiri pa o pumpɔŋɔ yɛra, ‘N daa bi nya paɣipalitali shihirili yi bia maa sani.’ Amaa n-nyɛ m bipuɣiŋga maa paɣipalitali shihira.” Di saha ka bɛ zaŋ tani yɛrigi sɔŋ tiŋ’ maa kpamba maa tooni. 18Ka tiŋ’ maa kpamba maa zaŋ doo maa ti darig’ o tibili, 19ka chɛ ka o yo paɣisarili maa ba anzinfa laɣibaligu kɔbiga, o ni saɣim Izraɛl paɣa ŋun nyɛ paɣipali yuli maa zuɣu. O na kul ni nyɛla o paɣa, ka di bi simdi ni o zaɣis’ o saha shɛl’ o ni be o nyɛvili ni.
20Amaa o ni yɛli shɛm maa yi nyɛla yɛlimaŋli, ka shɛhira shɛli kani din wuhiri ni paɣisarili maa daa nyɛla ŋun pali, 21dindina bɛn’ yihim’ paɣisarili maa na ti zal’ o ba yiŋ’ dunɔdali gbini, ka tiŋ’ maa ni dɔbba lab’ o kuɣa ku o, dama o tum vi tuuni din nyɛ pagɔrisigu gɔbu o ba yiŋa Izraɛl tiŋgbɔŋ ni, ka lala zuɣu chɛ ka yi yihi zaɣ’ biɛɣu maa yi sunsuuni.
22Ka yi yi gbaai do’ so ka o zaŋ o kpee paɣ’ doya, yin’ kumiya bɛ niriba ayi maa; doo maa min’ o ni zaŋ paɣ’ so doya maa, ka lala zuɣu chɛ ka yi yihi zaɣ’ biɛɣu maa Izraɛl tiŋgbɔŋ ni.
23Bɛ yi zaŋ paɣisaribil’ ti doo, ka na bi kulis’ o, ka do’ so ti chirig’ o tiŋ’ puuni n-zaŋ’ o dɔni, 24yin’ zaŋmiya bɛ niriba ayi maa zaa yi n-ti zali tiŋ’ maa dunɔdali gbini n-labi ba kuɣa ku ba. Yi ni ku paɣisarili maa, dama o daa bi kuhi ni bɛ zo o kuŋa tiŋ’ puuni maa, ka ku doo maa mi, dama o saɣim o kpee paɣa, ka lala zuɣu chɛ ka yi yihi zaɣ’ biɛɣu maa yi sunsuuni.
25Amaa doo yi chirigi paɣ’ so bɛ ni zaŋ ti doo mɔɣu ni n-gbaag’ o goli, dindina do’ so ŋun gol’ o maa kɔŋko ka bɛ ni ku. 26Miriya ka yi niŋ paɣisarili maa shɛli. Paɣisarili maa bi tum tuun’ shɛli din simdi kubu; dama yɛlli ŋɔ ŋmanila doo ni yi chaŋ ti lir’ o kpee n-ku o la. 27Dama mɔɣu ni ka o daa nya o, ka bɛ ni zaŋ paɣ’ so ti doo maa daa naan tooi kuhi ni bɛ sɔŋ o, amaa so daa kani ŋun ni fa o bahi. 28 Doo yi chirigi bɛ ni bi zaŋ paɣisaribil’ so ti doo n-zaŋ o dɔni ka bɛ gbahi ba, 29do’ so ŋun zaŋ o dɔni maa ŋun bom’ anzinfa laɣibaligu pihinu ti paɣisarili maa ba, ka paɣisarili maa leeg’ o paɣa, o ni daa zaŋ kiŋkansi dɔni o maa zuɣu, o ka soli ni o yih’ o hal ni o nyɛvili tariga.
30 Doo miri ka o kpuɣ’ o ba paɣa n-filim’ o ka di zuɣu chɛ ka o nya o ba zaɣim.",https://www.bible.com/bible/2264/DEU.22.DBWDB
ZALIGU TEEBU 23,"Ŋun bi simdi ni o be Naawuni niriba ni
1Bɛ ni ŋmahim do’ so lana bee bɛ ni ŋmaai do’ so yoli, o bi simdi ni bɛ deeg’ o niŋ Yawɛ niriba laɣiŋgu ni.
2Pagɔr’ bia bi simdi ni o be Yawɛ niriba ni, hal kul zaŋ ti paai ʒiɛmani din pahiri bupia ni, di bi simdi ni bɛ chɛ ka o bia kpe Yawɛ niriba laɣiŋgu ni.
3 Di bi simdi ni bɛ deei Ammɔn nira bee Mɔab nira niŋ Yawɛ niriba laɣiŋgu ni hal kul zaŋ ti paai ʒiɛmani din pahiri bupia ni, soli kani ni bɛ deei bɛ zuliya niŋ Yawɛ niriba laɣiŋgu ni, 4 bɛ ni daa bi zaŋ bɔrɔbɔro mini kom na ti tuhi ya soli saha shɛli yi ni daa yi Ijipti na la zuɣu mini bɛ ni daa lan da Balaam ŋun daa nyɛ Bɛɔr ŋun yi Pɛtɔr din be Mɛsopoteemia na bia la ni o ti yɛli noli tin ya la zuɣu. 5Amaa ka Yawɛ ŋun nyɛ yi Naawuni ŋɔ daa zaɣisi Balaam ni bɔri ni o niŋ shɛm maa; ka Yawɛ ŋun nyɛ yi Naawuni ŋɔ daa naɣi zaŋla o noli yɛlibu maa leei alibarika tin ya, Yawɛ ŋun nyɛ yi Naawuni ŋɔ ni daa yuri ya zuɣu. 6Miriya ka yi ti bɔri bɛ biɛrisuŋ bee m-bɔri bɛ tɔŋbu saha shɛli zaa yi ni yɛn be yi nyɛvili ni. 7Miriya ka yi siŋ Ɛdomnim’ ni so, dama bɛ nyɛla yi mabihi, miriya ka yi siŋ Ijiptinima, dama yi daa nyɛla saamba m-be bɛ tiŋgbɔŋ ni. 8Zaŋ hal ni ʒiɛmani din pahiri buta ni, yi ni tooi deei bɛ ni dɔɣi bi’ shɛba niŋ Yawɛ niriba laɣiŋgu ni.
Tɔbbihi sansani kasi biɛhigu
9Yi yi ti chaŋ ti dɔni ni yi tuhi yi dimnima, yin’ gbaamiya yimaŋa ni zaɣ’ biɛɣu kam zaa. 10Ka do’ so yi ti zahim zahindi yuŋ’ mahig’ omaŋa, dindina ŋun yim’ sansani maa ni, ka di lan kpe sansani maa ni na. 11Amaa zaawuni yi ti paai, ŋun’ sum’ kom, ka wuntaŋ’ yi ti lu, o ni tooi lan labi sansani maa ni na.
12Di simdi ka yi mali luɣ’ shɛli yi sansani maa kpaŋa n-chani nimaani ti damdiri yɔɣuni. 13Di simdi ni yi bo kulagaa niŋ yi nɛma ni, ka yi yi ti yi kpaŋa ni yi ti damdi yɔɣuni, ka yi zaŋ li gbi bɔɣili pi yi bindi maa. 14Dama Yawɛ ŋun nyɛ yi Naawuni ŋɔ be yi sani yi sansani maa ni chana ni o tiligi ya, ka zaŋ yi dimnim’ niŋ yi nuu ni. Dinzuɣu di simdi ni yi chɛ ka yi sansani maa ni be kasi din ni chɛ ka o ku nya binshɛli din nyɛ daɣiri bini yi sani ka zo ka chɛn ya.
Zaligu’ shɛŋa din pahi
15Daba bɛn yi n-zo bɛ laamba sani n-ka yi sanna, yin’ di lan zaŋ ba labisi ti bɛ laamba maa. 16Bɛ ni be yi sani yi sunsuuni tin’ shɛli bɛ ni pii yi tinsi maa ni ka di nyɛ din viɛl’ bɛ sani. Miriya ka yi ti muɣisi ba.
17 Di bi simdi ka Izraɛl bipuɣinsi ni so ti niŋ jɛmbu duu pagɔrili bee ka bidibisi ni so ti niŋ jɛmbu duu dagɔrili. 18Miriya ka yi ti zaŋ pagɔr’ liɣiri bee bɛ tuma liɣiri ka Yawɛ ŋun nyɛ yi Naawuni ŋɔ jɛmbu duu na ti yo yi ni po pɔri shɛli samli, dama bina ayi ŋɔ zaa nyɛla din chihiri Yawɛ ŋun nyɛ yi Naawuni ŋɔ sani.
19 Yi yi zaŋ binshɛli paŋ yi kpee ŋun nyɛ Izraɛl nira, yin’ miriya ka yi chɛ ka o niŋ ya nyɔri, di yi nyɛ liɣiri nyɔri bee bindira nyɔri bee yi ni kul zaŋ binshɛlikam paŋ o nyɔri. 20Di yi nyɛla tinzun nira, yi ni tooi paŋ o binshɛli ka niŋ o nyɔri, amaa yi Izraɛl kpee ŋuna, miriya ka yi paŋ o binshɛli ka niŋ o nyɔri din ni chɛ ka Yawɛ ŋun nyɛ yi Naawuni ŋɔ niŋ alibarika niŋ yi tuuni kam ni yi ni kpɛri tiŋgbɔn shɛli ni ni yi ti deei li su maa ni.
21 Yi yi po pɔri ni yi niŋ shɛli ti Yawɛ ŋun nyɛ yi Naawuni ŋɔ, yin’ di pihigi di palibu, dama biɛhiŋ kani, Yawɛ ŋun nyɛ yi Naawuni ŋɔ ni bɔhi di niŋbu yɛla yi sani ka di chɛ ka yi ku tum taali. 22Amaa yi yi bi po pɔri, yi ku kpe taali ni. 23Yi noli yi kuli yaa yɛli shɛli, yin’ palimiya li viɛnyɛliŋga kaman yi ni kul yaai yi noli po pɔri Yawɛ ŋun nyɛ yi Naawuni ŋɔ sani shɛm maa.
24A yi tim a ʒiʒiinikpee wain tihi puu ni chana, a ni tooi pɔhi di wala maa a suhu ni bɔri shɛm tariga di, amaa miri ka a pɔhi shɛli niŋ a nɛma ni. 25A yi tim a ʒiʒiinikpee chi ni chana, a ni tooi zaŋ a nuu ŋmɛm kazuɣuri maa ŋubi, amaa miri ka a zaŋ sua ŋ-ŋmah’ a kpee chi.",https://www.bible.com/bible/2264/DEU.23.DBWDB
ZALIGU TEEBU 24,"Paɣ’ yihibu yɛla
1 Di yi niŋ ka doo kpuɣi paɣa, amaa ka o nini ti bi lan tiɣ’ o, ka di nyɛla binshɛli ka o nya ka di bi viɛl’ o sani, ka dinzuɣu chɛ ka o sabi paɣ’ yihibu gbaŋ ti o, ka yih’ o o yiŋa ka o chaŋ 2ti kuli do’ so, 3ka doo maa gba ti lan je o ka sabi amiliya larigibu gbaŋ ti o, ka yih’ o o yiŋa bee do’ so ŋun kpuɣ’ o maa yi kpi, 4dindina o yidaan’ kuro ŋun daa tuui yih’ o la ka soli ni o lan kpuɣ’ o niŋ’ o paɣa o saɣimbu maa nyaaŋa, dama lala maa chihiri Yawɛ ŋun nyɛ yi Naawuni ŋɔ sani, ka di bi simdi ni yi bo taali niŋ Yawɛ ŋun nyɛ yi Naawuni ŋɔ ni zaŋ tiŋgbɔn shɛli tin ya ni yi su maa ni.
Zaligu shɛŋa din pahi
5Doo yi na yoli niŋ amiliya, di bi simdi ni yi chɛ ka o doli tɔbbihi chaŋ tɔb’ ni bee n-chɛ ka o tum tuma lala tatabo, amaa di simdi ni bɛ chɛ o ka o be yiŋ’ yuun’ yini, ka o min’ o ni kpuɣi paɣ’ so maa laɣim mali suhupiɛlli.
6Doo yi yɛn zaŋ binshɛli paŋ o kpee, ŋun di deeg’ o nɛli bee o nɛkaŋ’ sɔŋ pɔi ka naanyi paŋ o li, dama o yi niŋ lala, nyɛvili ka o deei sɔŋ talima pabu ni maa.
7 So yi sɔɣi gbaai o Izraɛl kpee n-zaŋ o leei dabili bee n-zaŋ o kɔhi, dindina ŋun gbaag’ o maa simdi kubu, ka lala chɛ ka yi yihi zaɣ’ biɛɣu maa yi sunsuuni. 8 Gumiya yimaŋ’ viɛnyɛliŋga ka chɛ niŋgbuŋ dɔr’ biɛɣu, ka di ku lu yi zuɣu. Doliya Lɛvi maligumaaniba la ni wuhiri ya shɛlikam la viɛnyɛliŋga kaman n ni zali ba shɛm. 9 Teemiya Yawɛ ŋun nyɛ yi Naawuni ŋɔ ni daa niŋ Miriam shɛm saha shɛli yi ni daa yi Ijipti m-be soli chanila yɛla.
10 A yi yɛn deei nir’ binshɛli sɔŋ pɔi ka naanyi paŋ’ o binshɛlikam, nyin’ di dol’ o kpe o yiŋ’ puuni ti deei’ li. 11Nyin’ ʒe samban’ ni, ka a ni yɛn paŋ so bini maa zaŋ a ni yɛn deei binshɛli ti sɔŋ maa yina ti ti a. 12Ka dilan’ yi nyɛla faralana, nyin’ di chɛ ka o chinchin’ shɛli a ni deei sɔŋ maa gbe a sani. 13Wuntaŋ’ yi ti lura, nyin’ zaŋmi li labisi ti ti o, ka o zaŋ o chinchini maa pili gbihi ka paɣ’ a, ka di ti a laara Yawɛ ŋun nyɛ a Naawuni ŋɔ sani.
14 Miri ka a vili tumtumdiba bɛn nyɛ nandaamba mini faranim’ yɔri gbibi. Bɛ yi nyɛla a Izraɛl taba bee bɛ yi nyɛla saamba bɛn be yi tiŋgbɔŋ ni yi tinsi maa tin’ shɛl’ ni, 15di simdi ni a yo ba bɛ dabisili kam tuma yɔri, ka wuntaŋ’ naanyi lu, (dama bɛ nyɛla faranima, ka bɛ dabisili kam bindirigu nyɛla dina); di yi pa lala bɛ ni fabili niŋ Yawɛ, ka a kpe taali ni.
16Di bi tu ni bɛ ku bihi laamba bɛ bihi zuɣu bee n-ku bihi bɛ laamba zuɣu; kulila sokam maŋmaŋ’ tuumbiɛri zuɣu ka bɛ ni ku o.
17Miriya ka yi mɔŋ sana bee kpibiga o yɛlimaŋli ni nyɛ shɛli, ka miriya ka yi deei pakoli chinchini sɔŋ pɔi ka naanyi zaŋ binshɛli paŋ o.
18Teemiya ni yi daa nyɛla daba Ijipti tiŋgbɔŋ ni, ka Yawɛ ŋun nyɛ yi Naawuni ŋɔ daa tiligi ya nimaani; dinzuɣu ka n zali ya ni yi niŋmi dimbɔŋɔ maa.
19Yi yi chɛ yi chi ka tam kabɔbili sɔŋ yi puuni, yin’ di lan labiya ti zaŋ li; di ni leela sana bee kpibiga bee pakoli dini, ka lala chɛ ka Yawɛ ŋun nyɛ yi Naawuni ŋɔ niŋ alibarika niŋ yi tuma zaa ni. 20Ka yi yi ti wɔbi yi olivi tiwala, yin’ di lan labi ti yihi din kpalim; di nyɛla sana mini kpibiga ni pakoli dini. 21Ka yi yi pɔhi yi wain tihi wala, di nyaaŋa yin’ di lan chaŋ ti yihi di zaɣ’ yaha; di nyɛla sana mini kpibiga ni pakoli dini. 22Teemiya ni yi daa nyɛla daba Ijipti tiŋgbɔŋ ni, dinzuɣu ka n zali ya ni yi niŋdi dimbɔŋɔ.",https://www.bible.com/bible/2264/DEU.24.DBWDB
ZALIGU TEEBU 25,"1Di yi niŋ ka naŋgbankpeeni lu niriba ayi sunsuuni ka bɛ tahi li ʒiishee, ka sariakaritiba ti ŋmaai bɛ yɛtɔɣa maa, ka wuhi ŋun mali yɛlimaŋli ni ŋun ka yɛlimaŋli, 2di yi simdi ni bɛ bu ŋun mali taali maa, dindina sariakarita maa ŋun’ chɛ ka bɛ gbaag’ o sɔŋ n fiɛb’ o o ninni, ka o fiɛbbu kalinli yɛn dolila o taali ni nyɛ shɛm. 3 Bɛ ni tooi fiɛb’ o bupihinahi, amaa di bi simdi ni di gari lala. Bɛ yi fiɛb’ o gari lala dindina yi ʒiʒiinikpee maa ni nya filiŋ yi ninni.
4 A yi chɛ ka nahu buri a chi, nyin’ miri ka a zaŋ bini pɔb’ o noli.
A ni yɛn tum tuun’ shɛli ti a mabia ŋun kpi
5 Doo min’ o mabia yi laɣim be, ka bɛ ni yino ti bi dɔɣi bidibiga ka kpi ka chɛ o paɣa, pakoli maa ŋun di yi bɛ daŋ maa ni chaŋ ti kuli ninvuɣ’ zino. O yidan’ mabia maa ŋun’ zaŋm’ o n-leeg’ o paɣa, ka tum di ni simdi ni o yidan’ mabia tum tuun’ shɛli ti o. 6Ka paɣa maa yi ti tuui dɔɣi bidibiga, bɛn’ zaŋm’ o mabi’ so ŋun kpi maa yuli boli bia maa din ni chɛ ka o yuli maa ku kpihim Izraɛl tiŋgbɔŋ ni. 7 Amaa doo maa yi bi bɔri ni o kpuɣ’ o mabia pakoli maa, dindina o mabia maa pakoli maa ŋun’ cham’ dunɔdali shee kpamba sani nti yɛli ba, ‘N yidan’ mabia maa zaɣisiya ni o ku chɛ ka o mabia maa yuli na be Izraɛl tiŋgbɔŋ ni; ni o ku tum n yidan’ mabia tuma n sani. 8Di saha doo maa ya kpamba maa ni boli doo maa na ti tɔɣis’ o yɛtɔɣa, ka o yi na kul vili ʒiɛla lala ka yɛli, ‘N je ni n kpuɣ’ o, 9dindina o mabia maa paɣa maa ŋun’ cham’ o sani kpamba maa ninni nti pirigi doo maa namdili o napɔŋ ni, ka tuhi nintɔri vie o ninni ka yɛli, ‘Lala ka bɛ niŋdi ninvuɣ’ so ŋun je ni o me o mabia yili.’ 10Izraɛl tiŋgbɔŋ ni zaa, bɛ ni ti mi o niriba la, ‘Bɛ ni pirigi so namdili yiŋnima.’
Zaligu shɛŋa
11Dɔbba yi zabira, ka do’ yino paɣa kana ni o ti fa o yidana ŋun bur’ o maa nuu ni bahi, ka zaŋ o nuu gbaag’ o tooni, 12dindina yin’ ŋmaam’ paɣa maa nuu, di zɔny’ o nambɔɣu.
13 Miriya ka yi mali sania balibu buyi din nyɛ zaɣ’ karili mini zaɣ’ bila yi kola ni. 14Miriya ka yi mali kuruwa balibu buyi din nyɛ zaɣ’ karili mini zaɣ’ bila yi yinsi puuni. 15Kul zahimmiya binyɛra sania zuɣu ka di paara ni yɛlimaŋli, ka zaŋmiya kuruwa maŋli zahindi yi binyɛra ka di paana din ni chɛ ka yi yuui Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya maa ni. 16Dama bɛnkam zaa tumdi dimbɔŋɔnim’ mini bɛnkam zaa bi gbibi yɛlimaŋli nyɛla Yawɛ ŋun nyɛ yi Naawuni ŋɔ ni bi bɔri shɛba.
Zaligu din wuhi ni bɛ kum Amalɛknima
17 Teemiya Amalɛknim’ ni daa niŋ ya shɛm yi ni daa yi Ijipti na m-be soli chanila yɛla. 18Saha shɛli di ni daa wum ya ka gbarigi ya, ka bɛ liri ya n-ku yi ninvuɣ’ shɛb’ bɛn zaa daa be nyaaŋa la. Bɛ daa bi zo Naawuni. 19Dinzuɣu Yawɛ ŋun nyɛ yi Naawuni ŋɔ yi tin ya vuhim yi dimnim’ bɛn gili ya ŋɔ sani tiŋgbɔn shɛli ŋun’ Yawɛ ŋun nyɛ yi Naawuni ŋɔ ni zaŋ tiri ya ni yi su li maa ni, yin’ kpihimmiya Amalɛknim’ maa birili dunia ŋɔ ni, Miriya ka yi ti tam.",https://www.bible.com/bible/2264/DEU.25.DBWDB
ZALIGU TEEBU 26,"Puu atam zaka yihibu
1Yi yi ti paai Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya ni di leei yi fali shɛli yi ni yɛn su la ni, ka yi deei li su n-ʒini di ni, 2 yin’ ti piimiya yi ni yɛn tuui kpuɣi puu atam shɛli Yawɛ ŋun nyɛ yi Naawuni ŋɔ ni zaŋ tiŋgbɔn shɛli tiri ya maa ni zaa niŋ piɛri puuni n-zaŋ li chaŋ ŋun’ Yawɛ ŋun nyɛ yi Naawuni ŋɔ ni yɛn pii luɣ’ shɛli ni o yuli be nimaani la. 3Ka yi ti chaŋ maligumaana ŋun tumdi tuma di saha maa sani ti yɛl’ o, “Zuŋɔ dabisili ŋɔ n wuhi Yawɛ ŋun nyɛ a Naawuni ŋɔ ni m paai ŋun’ Yawɛ ni daa po pɔri yɛli ti yaannim’ ni o ni zaŋ tiŋgbɔn shɛli ti ti la ni.”
4Maligumaana maa yi ti deei piɛɣu maa yi nuu ni n-zaŋ li zali Yawɛ ŋun nyɛ yi Naawuni ŋɔ sara maligu bimbini gbini, 5yin’ yɛlimiya: ‘Ti yab’ daa nyɛla Aram nira ŋun chani ginda, ka o daa ti chaŋ ti ʒini Ijipti n-nyɛ sana, bɛ kalinli daa bi yaɣi lala. Nimaani ka o zuliya daa ti nabi n-galisi ka mali yaa pam. 6Ka Ijiptinim’ maa daa ti niŋdi ti putɔɣu, ka muɣisiri ti n-chɛ ka ti tumdi tuun’ kpɛma. 7Ka ti daa kuhi niŋ Yawɛ ŋun nyɛ ti yaannim’ Naawuni ŋɔ, ka Yawɛ daa wum ti kuhigu maa, ka nya ti wahala mini ti tuun’ kpɛma tumbu ni ti muɣisigu maa. 8Ka ŋun’ Yawɛ daa zaŋ o nuu din mali yaa ka teeg’ o bɔɣu n-tum yiko tuma din mali dabiɛm, ka tum alahiziba tuma ka wuhi shihira n-yihi ti Ijipti maa 9n-zaŋ ti tahi kpe na nti zaŋ tiŋgbɔŋ ŋɔ ti ti, di nyɛla tiŋgbɔn shɛli din mali bihim mini shiri pam. 10Dinzuɣu pumpɔŋɔ n zaŋla nyin’ Yawɛ ni ti ma tiŋgbani ŋɔ ni atam din daŋ niŋbu na ti ti a.’
“Ka a zaŋ li zali tiŋa Yawɛ ŋun nyɛ a Naawuni ŋɔ tooni, ka kurim tiŋa Yawɛ ŋun nyɛ a Naawuni ŋɔ tooni. 11Di saha a mini Lɛvinim’ ni saan’ shɛb’ bɛn be yi sani zaa ni puhi chuɣu Yawɛ ŋun nyɛ yi Naawuni ŋɔ ni ti a min’ a yiŋnim’ binshɛŋa zaa o nirilim puuni maa zuɣu.
12 “Ka yi yi ti yo yi puri atam pirigibu bupia kam zuɣu yim naai yuuni din pahir’ ata, ka nyɛ yuun’ shɛli puuni yi ni yɔri pirigibu bupia kam zuɣu yim tiri Lɛvinim’ mini saamba ni kpibisi ni pakoya ni bɛ gba di n-tiɣi yi tinsi ni la, 13di saha ka yi ni ti yɛli Yawɛ ŋun nyɛ yi Naawuni ŋɔ tooni, ‘Ti yihi a tarili din nyɛ kasi maa ti yinsi, ka zaŋ li ti Lɛvinim’ mini saamba bɛn be ti sani ni kpibisi ni pakoya kaman a zaligu shɛŋa zaa a ni zali ti la ni wuhi shɛm. Ti bi birigi a zaligu shɛli bee n-tam di yɛla. 14Saha shɛli n ni daa kumdila, n daa bi di li; saha shɛli n ni daa be daɣiri ni la, n daa bi pii di shɛli. Ka m mi daa bi zaŋ li mali kpiimba. Ti deei nyin’ Yawɛ ŋun nyɛ ti Naawuni ŋɔ noli. Ti tum a ni zali ti ni ti tum shɛm zaa. 15Be a biɛhigu shee din be kasi alizanda ni ka lihi tiŋ’ na n-niŋ alibarika niŋ a niriba Izraɛlnim’ min’ a ni zaŋ tiŋgbɔn shɛli ti ti ŋɔ ni kaman a ni daa po pɔri yɛli ti yaannima ni di nyɛla tiŋgbɔn shɛli din mali bihim mini shiri pam la.’
Naawuni maŋmaŋ’ niriba
16“Zuŋɔ dabisili ŋɔ ka Yawɛ ŋun nyɛ yi Naawuni ŋɔ zali ya ni yi doli zaligunim’ ŋɔ mini zaligu shɛŋa din pahi, dinzuɣu doliya li viɛnyɛliŋga ni yi suhuri zaa ni yi shihi zaa. 17Zuŋɔ dabisili ŋɔ yi deei Yawɛ daalikauli ni o nyɛ yi Naawuni ka yi ni dol’ o soli ka gbib’ o fukumsi zaligunim’ mini zaligu shɛŋa din pahi ka deeg’ o noli. 18 Ka Yawɛ mi deei yi daalikauli zuŋɔ dabisili ŋɔ ni yi nyɛla omaŋmaŋ’ niriba kaman o ni daa lɔn ya alikauli ni di simdi ni yi dol’ o zaligunim’ la 19din ni chɛ ka o duhi ya, ka yi nyari paɣibu mini yudua ni jilima n-gari o ni nam zuliya shɛb’ zaa, ka chɛ ka yi ti niŋ zuliya kasi ŋun’ Yawɛ ŋun nyɛ yi Naawuni ŋɔ sani kaman o ni daa lɔn ya alikauli shɛm la.”",https://www.bible.com/bible/2264/DEU.26.DBWDB
ZALIGU TEEBU 27,"Naawuni zaligu shɛli din sabi pa kuɣa zuɣu
1Di saha ka Musa mini Izraɛl kpamba daa yɛli niriba maa zaa. “Doliya n ni zaŋ zaligu shɛŋa zaa tin ya zuŋɔ dabisili ŋɔ. 2 Ka yi yi ti yɛn baai du Jɔɔdɛn mɔɣili dahin’ shɛli chaŋ Yawɛ ŋun nyɛ yi Naawuni ŋɔ ni zaŋ tiŋgbɔn shɛli tin ya maa ni, yin’ bomiya kuɣ’ kara n-niŋ tari ta li. 3Ka a ti sabi zaligu ŋɔ yɛtɔɣa zaa pa di zuɣu, saha shɛli yi yi ti baai du Jɔɔdɛn mɔɣili n-chani ni yi ti kpe tiŋgbɔn shɛli Yawɛ ŋun nyɛ yi Naawuni ŋɔ ni zaŋ tiri ya, ka di nyɛ bihim mini shiri ni be tiŋgbɔn shɛli ni pam kaman Yawɛ ŋun nyɛ yi yaannim’ Naawuni ŋɔ ni daa lɔn ya alikauli shɛm la. 4Dinzuɣu yi yi ti baai du Jɔɔdɛn mɔɣili maa, yin’ zaŋmiya n ni zaani ya zaligu shɛŋa zuŋɔ dabisili ŋɔ ni be kuɣu shɛŋa ni ŋɔ ti sa Ɛbal zoli zuɣu, ka niŋ tari ta li, 5 ka mɛnya kuɣa sara maligu bimbini nimaani n-ti Yawɛ ŋun nyɛ yi Naawuni ŋɔ; di ti yɛn nyɛla kuɣa sara maligu bimbini, ka pa yi ni zaŋ kurugu bini shihi kuɣ’ shɛŋa. 6Di simdi ni yi ti zaŋla kuɣ’ shɛŋa bɛ ni bi kpe m-me sara maligu bimbini maa ti Yawɛ ŋun nyɛ yi Naawuni ŋɔ, ka mali bɛ ni zaŋdi sara shɛli nyɔri buɣim la di zuɣu ti Yawɛ ŋun nyɛ yi Naawuni ŋɔ. 7Ka yi ti mali suhudoo sara maligu ti Yawɛ ŋun nyɛ yi Naawuni ŋɔ, ka di li nimaani, ka mali suhupiɛlli Yawɛ ŋun nyɛ yi Naawuni ŋɔ tooni. 8Ka yi ti sabi zaligu ŋɔ yɛtɔɣa zaa viɛnyɛliŋga m-pa kuɣa maa zuɣu.”
9Ka Musa mini Lɛvinim’ bɛn nyɛ maligumaaniba la daa tɔɣisi Izraɛlnim’ zaa yɛtɔɣa yɛli, “Izraɛlnima, chɛliya vuri ka wum, zuŋɔ dabisili ŋɔ ka yi leei Yawɛ ŋun nyɛ yi Naawuni ŋɔ niriba. 10Dinzuɣu deemiya Yawɛ ŋun nyɛ yi Naawuni ŋɔ noli, ka dol’ o fukumsi zaligunim’ min’ o zaligu shɛŋa zaa n ni zaani ya zuŋɔ dabisili ŋɔ.”
Noli dibu din be noli zaɣisibu ni
11Musa daa lan zali niriba maa zaligu dindali maa yɛli: 12 Yi yi baai du Jɔɔdɛn mɔɣili, bɛmbɔŋɔnima n-nyɛ bɛn ni ti zani Gɛrizim Zoli zuɣu n-suhi alibarika niŋ niriba maa ni, bɛna n-nyɛ: Simiɔn zuliya niriba mini Lɛvi zuliya niriba ni Juda zuliya niriba ni Isaka zuliya niriba ni Yisifu zuliya niriba ni Bɛnjamin zuliya niriba. 13Bɛmbɔŋɔnim’ mi n-ni ti zani Ɛbal zoli zuɣu n-yɛli noli dibu yɛtɔɣa maa. Bɛna n-nyɛ: Rubin zuliya niriba mini Gaad zuliya niriba ni Asha zuliya niriba ni Zɛbulɔn zuliya niriba ni Dan zuliya niriba ni Naftali zuliya niriba. 14Di saha Lɛvinim’ ni ti duhi bɛ yee yɛli Izraɛlnim’ zaa:
15 “Ninvuɣ’ so ŋun me wuni bee m-mali binnani bee binshɛlikam din chihiri Yawɛ sani, ka nyɛ tuumbaŋdiba tuma n-zaŋ li zali ashilɔni, noli din’ dim’ o.” Ka sokam garigi yɛli, “Ami!”
16 “Ninvuɣ’ so ŋun bi tir’ o ba min’ o ma jilima, noli din’ dim’ o.” Ka sokam yɛli, “Ami!”
17 “Ŋunkam vuɣi o kpee palo tariga kpaa, noli din’ dim’ o.” Ka sokam yɛli, “Ami!”
18 “Ŋunkam wuhi zom’ soli kpɛhi yɔɣu, noli din’ dim’ o.” Ka sokam yɛli, “Ami!”
19 “Ŋunkam mɔŋ sana bee kpibiga bee pakoli o yɛlimaŋli ni nyɛ shɛli, noli din’ dim o!” Ka sokam yɛli, “Ami.”
20 “Ŋunkam gol’ o ba paɣa, noli din’ dim’ o, o ni ta o ba bindoo daɣiri zuɣu.” Ka sokam yɛli, “Ami!”
21 “Ŋunkam goli biŋkɔbigu kam, noli din’ dim’ o.” Ka sokam yɛli, “Ami!”
22 “Ŋunkam gol’ o tizɔpaɣa, o yi nyɛla o ba bipuɣiŋga bee o ma bipuɣiŋga, noli din’ dim’ o.” Ka sokam yɛli, “Ami!”
23 “Ŋunkam gol’ o diɛmpaɣa, noli din’ dim’ o.” Ka sokam yɛli, “Ami!”
24“Ŋunkam sɔɣi ku o kpee, noli din’ dim’ o.” Ka sokam yɛli, “Ami!”
25“Ŋunkam deei liɣiri ka ku ŋun ka taali, noli din’ dim’ o.” Ka sokam yɛli, “Ami!”
26 “Ŋunkam bi doli zaligu ŋɔ puuni yɛtɔɣa ŋɔ viɛnyɛliŋga noli din’ dim’ o.” Ka sokam yɛli, “Ami!”",https://www.bible.com/bible/2264/DEU.27.DBWDB
ZALIGU TEEBU 28,"Alibarika din be Naawuni noli deebu ni
(Lɛvinima 26.3-13; Zaligu Teebu 7.12-24)
1 Ka yi yi saɣi deei Yawɛ ŋun nyɛ yi Naawuni ŋɔ noli ka doli n ni zaŋ o fukumsi zaligu shɛŋa tiri ya zuŋɔ dabisili ŋɔ viɛnyɛliŋga, Yawɛ ŋun nyɛ yi Naawuni ŋɔ ni duhi ya gari dunia ŋɔ ni zuliya kam zaa. 2Yi yi deei Yawɛ ŋun nyɛ yi Naawuni ŋɔ noli, o ni niŋ alibarikanim’ ŋɔ zaa niŋ yi ni.
3Alibarika ni ti be yi tinsi ni mini yi puri ni.
4Alibarika ni ti be yi bihi ni. Alibarika ni ti be yi puri atam ni, alibarika ni ti be yi biŋkɔbiri bihi ni. Yi niɣi mini yi biŋkɔbbaligu bihi ni ti nabi.
5Alibarika ni ti be yi piɛri mini yi ziŋŋɔriti ŋmana ni.
6Alibarika ni ti be yi ni saha shɛli yi yi ti yi, ka alibarika ti lan be yi ni saha shɛli yi yi ti lab’ kpɛna.
7Yawɛ ni ti chɛ ka yi nyaŋ yi dimnim’ bɛn yiɣisi ni bɛ tuhi ya. Bɛ ni ti doli so’ yini kana ni be ti tuhi ya, ka ni ti ŋmaligi guui doli soya ayopɔin zo ka chɛn ya.
8Yawɛ ni ti niŋ alibarika niŋ yi kambɔna mini yi tuma zaa ni; o ni niŋ alibarika niŋ yi ni ŋun’ Yawɛ ni zaŋ tiŋgbɔn shɛli tiri ya maa ni.
9Yi yi gbibi Yawɛ ŋun nyɛ yi Naawuni ŋɔ fukumsi zaligunima, ka dol’ o soli, ŋun’ Yawɛ ni zaŋ ya leeg’ o niriba bɛn be kasi kaman o ni daa po pɔri yɛli ya shɛm la.
10Dunianim’ zaa ni ti nya ka bɛ zaŋla Yawɛ yuli booni ya, ka bɛ ti zɔri ya. 11Yawɛ ni chɛ ka yi tɔŋ pam yi bihi dɔɣibu ni mini yi biŋkɔbiri dɔɣibu ni ni yi puri atam ni tiŋgbɔn shɛli ŋun’ Yawɛ ni daa po pɔri yi yaannim’ sani ni o ni zaŋ tin ya la ni. 12Yawɛ ni ti yoog’ o daazichi duu din nyɛ zuɣusaa ŋɔ tin ya saa yi tiŋgbɔŋ maa ni saa mibu saha, ka niŋ alibarika niŋ yi tuma zaa ni; ka yi ti dihi zuliya pam samli, amaa yinim’ ti ku di so samli. 13Yawɛ ni ti zaŋ ya leei zuɣu, ka pa ni zuli, ka chɛ ka yi kul chani tooni ka ku lab’ nyaaŋa, yi yi doli Yawɛ ŋun nyɛ yi Naawuni ŋɔ fukumsi zaligu shɛŋa n ni zaŋ tiri ya zuŋɔ dabisili ŋɔ, ka tumdi di ni wuhi shɛm viɛnyɛliŋga, 14yi yi bi birigi kpa nudirigu polo bee nuzaa polo n-doli jɛmdi wuna ka chɛ n ni zaŋ yɛtɔɣ’ shɛŋa tiri ya zuŋɔ dabisili ŋɔ.
Yɛl’ shɛŋa din doli noli zaɣisibu nyaaŋa
(Lɛvinima 26.14-46)
15Amaa yi yi ku deei Yawɛ ŋun nyɛ yi Naawuni ŋɔ noli bee n-doli n ni zaŋ o fukumsi zaligunim’ ŋɔ min’ o zaligu shɛŋa n ni zaŋ tiri ya zuŋɔ dabisili ŋɔ viɛnyɛliŋga, dindina noli dibu ŋɔ zaa ni lu yi zuɣu din ya. 16Noli ni ti din ya yi fɔntinsi ni, ka din ya yi puri ni. 17Noli ni ti di yi piɛri mini yi ziŋŋɔritiŋmana. 18Noli ni ti di yi bihi mini yi puu atam ni yi niɣi bɛn yɛligi ni yi biŋkɔbbaligu bihi. 19Yi yi ti kuli yiŋ’ na, noli ni din ya, ka yi yi ti yi samban’ ni, noli ni din ya. 20Yawɛ ni chɛ ka alɔbo mini suhusaɣiŋgu ni birimbu lu yi zuɣu yi ni bɔri ni yi niŋ shɛlikam puuni hal ka yi ti kpi yomyom naai zaa yi tuumbiɛri maa zuɣu, dama yi zaɣisi ma. 21Yawɛ ni chɛ ka alɔbo ŋɔ kul ku miligi ka chɛn ya hal ka di ti naai yi balibu zaa yi ni kpɛri tiŋgbɔn shɛl’ ni ni yi ti deei li su maa. 22Yawɛ ni chɛ ka dɔr’ shɛli din kuri niriba mini fiɛɣufiɛɣu ni bimmɔrima ni biisim titali ni sanzali ni yi ni bi mi dɔr’ shɛŋa ni maligu lu yi zuɣu m-mali ya hal ka yi ti kpi. 23Ka sagbana din be yi zuɣusaa ŋɔ ni ti leei daanya, ka tiŋgbani din be yi tiŋli ŋɔ ti leei kurugu. 24Yawɛ ni ti chɛ ka yi tiŋgbɔŋ ni sakom leei taŋkpa’ zim ka duɣiduɣi kɔŋko yiri sagbana ni luri yi zuɣu na hal ti kun ya.
25Yawɛ ni ti chɛ ka yi dimnim’ nyaŋ ya. Yi ni ti doli so’ yini chaŋ ni yi ti tuhi ba, amaa ka ni ti ŋmaligi bɛ sani n-zo n-doli soya ayopɔin. Yi ni ti leei dunia nanim’ zaa ni je shɛba. 26Yi niŋgbuna ni ti leei noombil’ kam mini dunia ŋɔ ni biŋkɔbiri bindirigu, ka so ti ku beni ŋun ni kari ba. 27Yawɛ ni ti chɛ ka Ijipti tiŋgbɔŋ ni bimmɔrima mini yuma ni nyinvɔɣu ni saŋkpana la lu yi zuɣu, ka yi ku kpaŋ. 28Yawɛ ni ti chɛ ka yinyari mini zoontali ni suhufuŋbo be yi suhuri ni; 29ka yi ti bɔbindi gindi wuntaŋ’ ni kaman zoma ni bɔbindi gindi zibisim ni shɛm la, amaa ka ku nya soli ka bɛ naɣ’ ti kul filindi ya mi, ka fari yi nɛma waawaayili, ka so ku beni ŋun ni sɔŋ ya. 30Bɛ ni ti zaŋ paɣa n-tin ya, amaa ka do’ so zaŋ o dɔni, yi ni ti me yi yili ka bi kpe di ni. Yi ni ti sa yi wain tihi, ka ku di di wala. 31Bɛ ni ti ku yi nahu sɔŋ yi ninni, amaa ka yi ku ŋub’ o nimdi, ka bɛ ti fa yi buŋa yi ninni chaŋ, ka ku lan zaŋ o labisina ti tin ya. Bɛ ni ti zaŋ yi piɛri ti yi dimnima, ka so kani ŋun ni sɔŋ ya. 32Bɛ ni ti zaŋ yi bidibisi mini yi bipuɣinsi ti ninvuɣ’ shɛba yi ninni, ka yi yuli ba soli ka yi nina ti fulim dindali maa zaa, ka yi ti ku mali yiko din ni tooi niŋ shɛli. 33Ka yi ni bi mi ninvuɣ’ shɛba ni ti di yi puri ni bindira ni yi tuma zaa daanfaani. Yi ti kul ni bela turi mini nahiŋgu ni sahakam, 34ka yi nina ni ti yɛn nya shɛli ni ti kpɛhi ya yinyari. 35Yawɛ ni ti chɛ ka bimmɔrim’ biɛri mɔri yi duna mini yi biɛhi, ka yi ku tooi tibi li. Di ni ti zaŋ yi napɔnvari ni hal ni yi zuɣutalisi ni.
36Yawɛ ni ti zaŋ yi mini yi ni pii yi na’ so ka o sun ya maa n-tahi yi mini yi yaannim’ ni daa bi mi zuliya shɛb’ sani, ka yi ti jɛmdi buɣa din nyɛ dari mini kuɣa. 37Ka yi ti leei bɛ ni je ninvuɣ’ shɛb’ mini bɛ ni turi ninvuɣ’ shɛba ni bɛ ni maani ninvuɣ’ shɛba ansarisi Yawɛ ni yɛn zaŋ ya tahi zuliya shɛb’ zaa sani maa. 38Yi ni ti zaŋ bimbira pam chaŋ yi puri ni, amaa ka ti kpuɣila atam biɛla, dama toli ni ti ŋub’ di zaa. 39Yi ni ti sa wain tihi ka mali di ni, amaa yi ti ku pɔhi di wala bee n-nyu di wain, dama zunzuya ni ti ŋubi di zaa. 40Yi ni ti mali olivi tihi yi tiŋgbɔŋ ni zaa, amaa yi ti ku ʒe di kpam, dama di wala zaa ni ti wɔbi lu. 41Yi ni ti dɔɣi bidibisi mini bipuɣinsi, amaa yi ti ku su ba, dama bɛ ni ti gbahi ba leei daba chaŋ. 42Yi tihi mini yi puri atam zaa ni ti leei toli bindirigu. 43Saamba bɛn be yi sani biɛhigu ni ti du pam gari ya, amaa ka yinim’ biɛhigu ti labi nyaaŋa pam. 44Bɛ ni ti zaŋdi binyɛra paŋdi ya, amaa yinim’ ti ku zaŋ shɛli paŋ ba. Bɛna nti yɛn nyɛ zuɣu, ka yi nyɛ zuli.
45Noli ŋɔ zaa ni ti doli ya n-din ya hal ti kun ya, yi ni zaɣisi ni yi ku doli Yawɛ ŋun nyɛ yi Naawuni ŋɔ ni zali ya fukumsi zaligu shɛŋa min’ o zaligu shɛŋa din pahi la zuɣu. 46Di ni ti nyɛla shihirili ni alahiziba yɛlli yi mini yi zuliya sani sahakam. 47Yi ni daa bi jɛm Yawɛ ŋun nyɛ yi Naawuni ŋɔ ni suhupiɛlli yi ni mali binshɛɣukam pam la zuɣu. 48Dinzuɣu Yawɛ ni chɛ ka yi dimnim’ kana ka yi ti jɛmdi ba, ka kum mini kɔnyuri mali ya, ka gbinfini gba mali ya, ka yi kɔŋ binshɛlikam. O ni ti zaŋ naɣikɔra dapua din nyɛ kurugu pa yi nyiŋgoya zuɣu hal ti kun ya. 49Yawɛ ni ti chɛ ka zuliya shɛli niriba yi katiŋa dunia ŋɔ tariga n-kabina ti lu yi zuɣu kaman tɔrili la, bɛ ni ti nyɛla yi ni bi wumdi zuliya shɛb’ yɛtɔɣa. 50Bɛ ni ti nyɛla zuliya shɛb’ bɛn mali ninkuunsi ka ku tiri ninkura jilima bee n-niŋ bipola nirilim. 51Bɛ ni ti ŋubi yi naɣibihi, ka di yi puri atam zaa hal nti naai yi balibu, bɛ mi ti ku guui yi chi bee yi wain mini yi kpam ni yi naɣibihi ni biŋkɔbbaligu bihi hal ti kpihim yi birili. 52Bɛ ni ti kana ti teei gili yi fɔntinsi zaa hal ka yi goon’ wɔɣila shɛŋa din gili ya, ka yi niŋ li naani ŋɔ ti lu yi tiŋgbɔŋ ni zaa. Bɛ ni ti teei gili ya yi fɔntinsi zaa ni Yawɛ ŋun nyɛ Naawuni ŋɔ ni zaŋ tiŋgbɔn shɛli tin ya maa ni.
53Yi ni ti ŋubirila yimaŋmaŋ’ bidɔɣirisi, yi ni ti ŋubi yi bidibisi mini yi bipuɣin’ shɛb’ Yawɛ ŋun nyɛ yi Naawuni ŋɔ ni tin ya la nimdi yi dimnim’ maa ni ti yɛn teei gili ya n-niŋdi ya alaka shɛli maa zuɣu. 54Hal yi ni ninvuɣ’ zuɣu ŋun nyɛ bilichina ni ti mɔŋ o mabia bindirigu, o ni ti mɔŋ o paɣiyurigu hal zaŋ tabili o bi’ shɛb’ bɛn kpalim puuni ŋun nyɛ bia. 55O ti ku zaŋ o ni ŋubiri o bi’ shɛb’ maa nim’ shɛli ti bɛ ni so, dama o ti ku lan mali binshɛli yaha yi dimnim’ maa ni teei gili ya, ka niŋdi ya alaka shɛli yi fɔntinsi zaa ni maa zuɣu. 56Ka paɣ’ so ŋun nyɛ wɔɣirili yi ni, ka nyɛ ŋun diri viɛnyɛla, hal ka ku saɣi zaŋ o napɔŋ no tiŋa, o gba ni ti mɔŋ o ni yur’ o yidaan’ so min’ o bidibiga ni o bipuɣiŋga bindirigu. 57 O ni ti ŋub’ o ni dɔɣi biliɛ’ shɛba n-tabili bɛ zoya: dama o ni ti sɔɣimi ŋub’ ba, yi dimnim’ ni ti yɛn teei gili ya ka niŋdi ya alaka shɛli yi fɔntinsi ni la zuɣu.
58Ka yi yi bi doli zaligu ŋɔ yɛtɔɣ’ shɛŋa din sabi be kundi ŋɔ ni ŋɔ n-luri Yawɛ ŋun nyɛ yi Naawuni ŋɔ yuli din mali jilima mini dabiɛm ŋɔ sizuura, 59dindina Yawɛ ni chɛ ka dɔr’ biɛri ni alahiziba dɔriti din ku naai lu yi mini yi bihi zuɣu. 60O ni ti lan chɛ ka yi ni daa zɔri Ijipti dɔr’ shɛŋa la zaa labina ti gbahi ya n-kul be yi ni. 61Yawɛ ni lan chɛ ka dɔro balibu kam mini alaka balibu kam din yɛla bi sabi zaligu kundi ŋɔ ni lu yi zuɣu hal ti naai yi balibu. 62Ka yi ni daa galisi kaman saŋmarisi bɛn be zuɣusaa ŋɔ la, yi kalinli ni ti kpalimla biɛla yi ni bi deei Yawɛ ŋun nyɛ yi Naawuni ŋɔ nol’ la zuɣu. 63Di ni daa niŋ Yawɛ nyaɣisim ka o bɔri ni yi nabi ka tɔŋ la, lala ka di ni lan niŋ Yawɛ nyaɣisim ka o chɛ ka yi lu m-bahi yoli zaa, ka bɛ ti yihi ya yi ni kpɛri tiŋgbɔn shɛli ni ni yi ti deei li su maa ni. 64Yawɛ ni ti wurim ya kpɛhi zuliya kam ni dunia ŋɔ ni luɣilikam, ka yi ti jɛmdi buɣa din nyɛ dari mini kuɣa nimaani, yi mini yi yaannim’ ni daa pun bi mi buɣ’ shɛŋa. 65Ka biɛhigu ti ku niŋ asama tin ya zuliyanim’ maa sani, ka yi ti ku nya luɣ’ shɛli yi ni yɛn zaŋ yi napɔŋ zali vuhi. Yawɛ ni ti chɛ ka yi suhuri zɔhira nimaani, ka ninsabiga mali ya, ka nandahima ti mali ya yi suhuri ni. 66Yi biɛhigu ni ti nyɛla biɛhiŋ wuntaŋ’ ni mini yuŋ zaa, ka dabiɛm mali ya ka yi nyɛviya be barina ni. 67Di yi ti nyɛ asiba, yi ni yɛli, ‘Ti di bi zaɣisi ka di nyɛla zaawuni.’ Ka zaawuni yi ti paai, yi ni yɛli, ‘Ti di bi zaɣisi ka di nyɛla asiba.’ Dabiɛm din ti yɛn be yi suhuri ni mini yi nina ni ti yɛn nya binshɛŋa zuɣu. 68Yawɛ ni ti zaŋ ya niŋ ŋarima ni n-labisi Ijipti; n ni daa lɔn ya alikauli ni yi nini ku lan nya luɣ’ shɛl’ la. Ka yi ti zaŋ yimaŋ’ ni yi kɔhi yi dimnim’ maa zuɣu nimaani n-leei bɛ dabidɔbba mini bɛ dabipaɣiba, amaa ka ŋun ni dan ya ku beni.",https://www.bible.com/bible/2264/DEU.28.DBWDB
ZALIGU TEEBU 29,"Naawuni lo Izraɛlnim’ alikauli Mɔabnim’ tiŋgbɔŋ ni
1Yawɛ ni daa chɛ ka Musa zaŋ alikauli yɛtɔɣ’ shɛŋa lo Izraɛlnim’ alikauli Mɔabnim’ tiŋgbɔŋ ni m-pah’ o ni daa lo ba alikauli shɛli Sinai Zoli gbin’ la m-bɔŋɔ.
2Ka Musa daa boli Izraɛlnim’ zaa na nti yɛli ba, “Yi daa nya Yawɛ ni tum tuun’ shɛŋa zaa yi ninni Ijipti tiŋgbɔŋ ni, o ni daa niŋ Firawuna min’ o sapashinnim’ ni o tiŋgbɔŋ maa zaa shɛm, 3ka yi nini daa nya zahimbu kara mini shihir’ kara ni alahiziba tuun’ kara la. 4Amaa hal ni zuŋɔ Yawɛ na bi tin ya tɛha din ni baŋ bee nina din ni nya bee tiba din ni wum. 5N daa zaŋ ya bela tiŋgban’ nɛl’ ni yuun’ pihinahi, yi niŋgbuna ni situra daa bi chahi, ka yi naba ni namda gba daa bi chahi. 6Yi daa bi ŋubi bɔrɔbɔro bee n-nyu wain bee binnyur’ kpiɔŋ ni di chɛ ka yi baŋ ni man’ Yawɛ n-nyɛ yi Naawuni. 7 Yi ni daa paai kpe na, Hɛshibɔn Naa Sihɔn mini Bashan Naa Ogi daa kana ti liri ti n-tuhi ti, amaa ka ti daa nyaŋ ba. 8 Ti daa fa bɛ tiŋgbɔŋ n-zaŋ li ti Rubin zuliya niriba mini Gaad zuliya niriba ni Manaasa zuliya niriba pirigili. 9Dinzuɣu doliya alikauli ŋɔ puuni yɛtɔɣa ŋɔ viɛnyɛliŋga din ni chɛ ka yi di nasara yi tuuni kam ni. 10Yi zaa laɣim ʒiɛla Yawɛ ŋun nyɛ yi Naawuni ŋɔ tooni zuŋɔ dabisili ŋɔ. Yi daŋ ni kpamba mini yi zuɣulaannim’ ni yi sapashin’ kpamba ni Izraɛl dɔbba zaa 11ni yi paɣiba ni yi bihi ni saamba bɛn be yi sani, ka nyɛ bɛn wɔriti yi dari bee bɛn ŋɔŋdi kom tiri ya 12ni yi kpe Yawɛ ŋun nyɛ yi Naawuni ŋɔ ni po pɔri lɔn ya alikauli shɛli zuŋɔ dabisili ŋɔ ni; 13ka lala chɛ ka o zaŋ ya leeg’ o niriba zuŋɔ dabisili ŋɔ, ka leei yi Naawuni kaman o ni daa lɔn ya alikauli ni kaman o ni daa po pɔri yɛli yi yaannim’ bɛn nyɛ Ibrahimma mini Yisahaku ni Yaakubu shɛm la. 14Di pala yinim’ bɛn ʒe ti sani Yawɛ ŋun nyɛ ti Naawuni ŋɔ tooni ŋɔ kɔŋko ka m po pɔri lɔri alikauli zuŋɔ dabisili ŋɔ, 15amaa zaŋ tabili ninvuɣ’ shɛb’ bɛn ka ti sani kpe zuŋɔ dabisili ŋɔ gba.
16Yi mi ti ni daa be Ijipti tiŋgbɔŋ ni shɛm mini ti ni daa tim zuliya gbaliŋ ni garina shɛm. 17Yi daa lan nya bɛ binyoya din nyɛ buɣa din mali daɣiri ka nyɛ dari mini kuɣa ni anzinfa ni salima din daa be bɛ san’ la. 18 Di pa shɛli ka yi ni doo bee paɣa bee yili shɛli niriba bee zuliya muni niriba be yi ni ka bɛ suhuri yi Yawɛ ŋun nyɛ ti Naawuni ŋɔ jɛmbu ni, ka ŋmaligi ni bɛ jɛm zuliyanim’ maa buɣa maa. Di pa shɛli ka ninvuɣ’ shɛb’ ti be yi ni ka barina mini putɔɣu ba nyaɣa bɛ ni. 19Ka bɛnkam wum pɔri ŋɔ puuni yɛtɔɣa ŋɔ ka tɛhi ni bɛ mali alibarika ka yɛri bɛ suhuri ni, “Ti tiligiya, hal ti ni kul doli ti tipawumli soya ŋɔ zaa yoli,” ka lala zuɣu chɛ ka ashaara lu ninvuɣ’ biɛri mini ninvuɣ’ suma zuɣu. 20Yawɛ ku saɣi chɛ bɛ taali, dama Yawɛ suhuyiɣisili nyɔhi ni lu bɛ zuɣu. Noli yɛlibu zaa din sabi be kundi ŋɔ ni ŋɔ ni di ba, ka Yawɛ kpihim’ bɛ yuli dunia ŋɔ ni. 21Yawɛ ni ti woligi ba bɛ ko Izraɛl zuliyanim’ zaa ni n-chɛ ka zaɣ’ biɛɣu paai ba kaman noli yɛlibu zaa din be alikauli puuni, ka sabi be zaligu kundi ŋɔ puuni la. 22Ka ʒiɛman’ shɛli din dolina puuni, yi bihi yi ti yiɣisina yi kalinsi nyaaŋa bee saan’ so yi ti yi tinshee katiŋ’ na n-nya Yawɛ ni chɛ ka zaɣ’ biɛ’ shɛli mini nahiŋgu shɛli paai tiŋgbani maa, 23 ka tiŋgbani maa zaa leei chilibi mini yalim, ka binshɛli ku biri nimaani ka binshɛli mi ku bili nimaani, luɣ’ shɛli mɔri ni ku bili. Di ni ti saɣim kaman Sɔdom mini Gomɔra ni Adima mini Zɛbɔiim, Yawɛ ni daa saɣim shɛli o suhuyiɣisili puuni la. 24Yɛlimaŋli, bɛ mini zuliya kam ni ti bɔhi, ‘Bɔzuɣu ka Yawɛ lee niŋ tiŋgbani ŋɔ shɛm ŋɔ? Bɔ n-daa lee chɛ ka o suhu yiɣisi pam lala?’ 25Di saha niriba ni ti yɛli, ‘Bɛ ni daa zaɣisi Yawɛ ŋun nyɛ bɛ yaannim’ Naawuni ŋɔ ni daa lo ba alikauli shɛli saha shɛl’ o ni daa yihi ba Ijipti tiŋgbɔŋ ni na la zuɣu. 26Bɛ daa ŋmaligi dolila buɣa n-jɛmdi li. Di nyɛla buɣ’ shɛŋa bɛ ni daa pun bi mi ni o ni daa bi zaŋ buɣ’ shɛŋa ti ba. 27Dinzuɣu ka Yawɛ suhu yiɣisi bahi tiŋgbani maa zuɣu, ka o chɛ ka noli din yɛla zaa sab’ be kundi ŋɔ ni di li maa. 28Ka Yawɛ suhu daa yiɣisi pam bahi bɛ zuɣu, ka o yihi ba bɛ tiŋgbɔŋ ŋɔ ni ni suhuyiɣisili tahi tiŋgbɔn shɛl’ ni kaman di ni nyɛ shɛm zuŋɔ dabisili ŋɔ.
29Binshɛŋa din be ashilɔni nyɛla Yawɛ ŋun nyɛ ti Naawuni ŋɔ dini, amaa binshɛŋa din yi zahira nyɛla ti mini ti bihi dini sahakam ni di chɛ ka ti doli yɛtɔɣ’ shɛŋa zaa din be zaligu ŋɔ puuni.",https://www.bible.com/bible/2264/DEU.29.DBWDB
ZALIGU TEEBU 30,"Bɛ ni yɛn niŋ shɛm ka Naawuni zaŋ ba labis’ o sani, ka niŋ alibarika niŋ bɛ ni
1N ni zaŋ alibarika shɛli mini noli yɛlibu shɛli zali yi tooni ŋɔ yi ti niŋdi ya, ka yi teeri di yɛla Yawɛ ŋun nyɛ yi Naawuni ŋɔ ni yɛn kari ya tahi zuliya shɛba zaa ni ŋɔ sani, 2ka yi ŋmaligi labi Yawɛ ŋun nyɛ yi Naawuni ŋɔ sani ka yi mini yi bihi ti deeg’ o noli ni yi suhuri zaa mini yi shihi zaa kaman n ni zaani ya shɛm zuŋɔ dabisili ŋɔ, 3dindina Yawɛ ŋun nyɛ yi Naawuni ŋɔ ni labisi yi daazichi tin ya ka zɔn ya nambɔɣu, ka laɣim ya yihi Yawɛ ŋun nyɛ yi Naawuni ŋɔ ni daa wurim ya kpɛhi zuliya shɛb’ zaa ni la na. 4Hal bɛ yi kari ya tahi dunia ŋɔ ni luɣilikam, Yawɛ ŋun nyɛ yi Naawuni ŋɔ ni laɣim ya nimaani n-zaŋ ya nimaani labisina. 5Ka Yawɛ ŋun nyɛ yi Naawuni ŋɔ ni ti zaŋ ya ti ʒili yi yaannim’ ni daa su tiŋgbɔn shɛli la ni, ka yi ti su li, ka o chɛ ka yi tɔŋ, ka yi kalinli galisi gari yi yaannim’ maa kalinli. 6Din pahi nyɛla, Yawɛ ŋun nyɛ yi Naawuni ŋɔ ni taɣi yi mini yi bihi suhuri din ni chɛ ka yi yuri ŋun’ Yawɛ ŋun nyɛ yi Naawuni ŋɔ ni yi suhuri zaa mini yi shihi zaa, ka lala ti chɛ ka yi be. 7Ka Yawɛ ŋun nyɛ yi Naawuni ŋɔ ti chɛ ka noli yɛlibu yɛla ŋɔ zaa di yi dimnim’ bɛn daa nahim ya la. 8Di saha ka yi ti lan deei Yawɛ noli, ka doli o fukumsi zaligu shɛŋa zaa n ni zaani ya zuŋɔ dabisili ŋɔ. 9Ka Yawɛ ŋun nyɛ yi Naawuni ŋɔ ti chɛ ka yi tɔŋ yi tuma zaa ni, ka yi bihi nabi, ka yi biŋkɔbiri nabi, ka yi puri atam gba nabi. Dama Yawɛ ni lan chɛ ka o zaɣa be yi ni, ka yi tɔŋ kaman o zaɣa ni daa be yi yaannim’ ni ka bɛ tɔŋ shɛm la. 10Yinim’ dee yi ti deei Yawɛ ŋun nyɛ yi Naawuni ŋɔ noli, ka dol’ o fukumsi zaligunim’ mini zaligu shɛŋa din sab’ zaligu kundi ŋɔ puuni ŋɔ, ka ŋmaligi labi ŋun’ Yawɛ ŋun nyɛ yi Naawuni ŋɔ sani ni yi suhuri zaa mini yi shihi zaa.
11Yɛlimaŋli, n ni zaani ya zaligu shɛŋa zuŋɔ dabisili ŋɔ pala din kpɛm’ pam yi sani bee din be katiŋ’ ha. 12 Di pala din be zuɣusaa ka yi ni yɛli, ‘Ŋuni n-lee ni du zuɣusaa nti zaŋ li ti ti na ka ti wum li ka dol’ li?’ 13Di mi pala din be teeku duli ka yi ni yɛli, ‘Ŋuni n-lee ni du teeku duli ti zaŋ li ti ti na ka ti wum li ka dol’ li?’ 14Aai, yɛligu maa kul bela yi sani, di bela yi noya ni mini yi suhuri ni ni yi dol’ li.
15Nyamiya, n zaŋla nyɛvili mini tɔŋsim ni kum mini ashaara n-zali yi tooni zuŋɔ dabisili ŋɔ. 16Yi yi doli n ni zaŋ Yawɛ ŋun nyɛ yi Naawuni ŋɔ fukumsi zaligu shɛŋa zaani ya zuŋɔ dabisili ŋɔ, ka yuri Yawɛ ŋun nyɛ yi Naawuni ŋɔ, ka dol’ o soli min’ o fukumsi zaligunim’ ni zaligu shɛŋa din pahi, dindina yi ni be, ka yi kalinli nabi, ka Yawɛ ŋun nyɛ yi Naawuni ŋɔ niŋ alibarika niŋ yi ni, yi ni kpɛri tiŋgbɔn shɛl’ ni ni yi ti deei li su maa ni. 17Amaa yi yi taɣi yi suhuri ka zaɣisi wumbu ka birigi n-jɛmdi wuna, 18n yɛri ya la zuŋɔ dabisili ŋɔ ni yi zaa ni ti kpi, yi ti ku yuui yi ni yɛn du Jɔɔdɛn mɔɣili ti kpe tiŋgbɔn shɛli ni nti dee’ li su maa ni. 19M bɔri ni zuɣusaa mini tiŋgbani din ya shɛhira zuŋɔ dabisili ŋɔ ni n zaŋla nyɛvili mini kum ni alibarika mini noli dibu zali ya zuŋɔ dabisili ŋɔ. Dinzuɣu piimiya nyɛvili, dina n-ni chɛ ka yi mini yi zuliya be. 20 Yi yi yuri Yawɛ ŋun nyɛ yi Naawuni ŋɔ, ka dol’ o noli, ka zaŋ yimaŋ’ tabil’ o, dina n-ni chɛ ka yi be tiŋgbɔn shɛli Yawɛ ni daa po pɔri n-zaŋ ti yi yaannim’ bɛn nyɛ Ibrahimma mini Yisahaku ni Yaakubu la ni.",https://www.bible.com/bible/2264/DEU.30.DBWDB
ZALIGU TEEBU 31,"Jɔshua zani Musa zaani
1Musa ni daa zaŋ yɛtɔɣa ŋɔ zaa yɛli Izraɛlnim’ zaa naai saha shɛli ka o daa yɛli ba, 2 “N yuun’ kɔbiga ni pisi m-bɔŋɔ pumpɔŋɔ. N lan ka yaa din ni chaŋ shɛli. Ka Yawɛ pun yɛli ma, ‘A ku du Jɔɔdɛn mɔɣili ŋɔ.’ 3Yawɛ ŋun nyɛ yi Naawuni ŋɔ maŋmaŋ’ ni gari yi tooni n-zaŋ ya du li. O ni ku zuliya shɛb’ bɛn be yi tooni ŋɔ, ka yi deei bɛ tiŋgbɔŋ su. Jɔshua gba ni gari yi tooni n-zaŋ ya du kaman Yawɛ ni daa lɔn ya alikauli shɛm maa. 4 Yawɛ ni niŋ ba kaman o ni daa ku Ogi mini Sihɔn bɛn daa nyɛ Amɔrinim’ nanima ka niŋ bɛ tiŋgbɔŋ shɛm la. 5Yawɛ ni ti zaŋ ba tin ya, ka yi niŋ ba kaman n ni zaŋ zaligu shɛŋa zaa tin ya ŋɔ ni wuhi shɛm. 6Maliya kpiɔŋ mini suhukpeeni pam, di zɔriya dabiɛm bee n-chɛ ka yi suhuri zɔhiri bɛ zuɣu, dama Yawɛ ŋun nyɛ yi Naawuni ŋɔ ni be yi sani; o ku chɛ ka yi kɔŋ nasara bee n-chɛn ya bahi.”
7Di saha ka Musa daa boli Jɔshua na ti yɛl’ o Izraɛlnim’ zaa ninni, “Mali kpiɔŋ mini suhukpeeni, dama nyini n-yɛn zaŋ niriba ŋɔ chaŋ ti kpe Yawɛ ni daa po pɔri bɛ yaannim’ sani ni o ni zaŋ tiŋgbɔn shɛli ti ba la ni nti chɛ ka bɛ dee’ li su. 8 Yawɛ n-nyɛ ŋun yɛn be a tooni, o ni be a sani, o ku chɛ ka a kɔŋ nasara bee n-chɛ a bahi. Di zɔri dabiɛm bee n-chɛ ka a suhu zɔhira.
Di simdi ni yi karindi zaligu maa yuma ayopɔin kam puuni
9Di nyaaŋa ka Musa daa sabi zaligu ŋɔ ti Lɛvi bidibisi bɛn nyɛ maligumaaniba, ka nyɛ bɛn daa ʒiri Yawɛ Alikauli Adaka la mini Izraɛl kpamba zaa. 10 Musa daa zali ba, “Yuma ayopɔin kam ni, saha shɛli din nyɛ yi ni kuri sama tiri taba, ka nyɛ suɣa tibu chuɣu puhibu saha la, 11Izraɛlnim’ zaa yi ti laɣim Yawɛ ŋun nyɛ yi Naawuni ŋɔ tooni luɣ’ shɛl’ o ni pii ni bɛ jɛmd’ o la, yin’ karimmi zaligu ŋɔ ka Izraɛlnim’ zaa wum. 12Yi ni ti laɣim niriba maa, dɔbba mini paɣiba ni bibihi zaŋ tabili saamba bɛn be yi fɔntinsi ni, ka bɛ ti wum li, ka bɔhim Yawɛ ŋun nyɛ yi Naawuni ŋɔ sizuura lubu, ka gbaai bɛmaŋa n-doli yɛtɔɣ’ shɛŋa zaa din be zaligu ŋɔ puuni viɛnyɛliŋga. 13Ka bɛ bihi bɛn na bi mi li ni wum li, ka bɔhim Yawɛ ŋun nyɛ yi Naawuni ŋɔ sizuura lubu saha shɛli zaa yi ni yɛn be tiŋgbɔn shɛli yi ni yɛn gbaai Jɔɔdɛn mɔɣili du nti deei li su la ni.”
Naawuni wuhi Musa wuhibu din bahindi nyaaŋa
14Ka Yawɛ daa yɛli Musa, “Nyama, a kum dabisa miriya, bolimi Jɔshua ka yi ka man’ Yawɛ chirigibu shee suɣili ni na ka n ti zaŋ tuma maa ti o.” Ka Musa mini Jɔshua daa chaŋ Yawɛ chirigibu shee suɣili maa ni. 15Ka Yawɛ daa ka bɛ sanna sagban’ wɔɣinli puuni. Sagban’ wɔɣinli maa daa zanila Yawɛ chirigibu shee suɣili maa dunol’ ni.
16Ka Yawɛ daa yɛli Musa, “Di ku lan yuui ka a dɔni pah’ a yaannim’ zuɣu, di nyaaŋa niriba ŋɔ ni ti saɣim bɛmaŋa n-jɛmdi tinzun buɣa din be bɛ sani, ka nyɛ bɛ ni chani tiŋgbɔn shɛli maa ni buɣa. Bɛ ni ti zaɣisi ma ka saɣim n ni daa lo ba alikauli shɛl’ la. 17N suhu ni ti yiɣisi pam bahi bɛ zuɣu dindali maa, ka n ti chɛ ba bahi, ka ŋmaligi n nini labi kpaŋa ka chɛ ba, ka bɛ leei bɛn gbahibu ku to. Yɛlibiɛri pam ni ti paai ba. Dindali maa bɛ ni ti bɔhi, “Pa ti Naawuni maa ni lan ka ti sani zuɣu n-chɛ ka yɛlibiɛri ŋɔ paai ti maa?” 18Dindali maa n shiri ni ti ŋmaligi n nini lab’ kpaŋa ka chɛ ba, bɛ ni tum zaɣ’ biɛ’ shɛŋa zaa din nyɛ bɛ ni jɛmdi wuna la zuɣu.
19Dinzuɣu pumpɔŋɔ, sabimi yilli ŋɔ n-zaŋ li wuhi Izraɛlnima, zaŋm’ li niŋ bɛ noya ni din ni chɛ ka yilli ŋɔ leei shɛhira n sani n-jɛndi Izraɛlnima. 20Dama n yi ti zaŋ ba tahi tiŋgbɔn shɛli din mali bihim mini shiri pam maa ni, n ni daa po pɔri bɛ yaannim’ sani ni n zaŋ tiŋgbɔn shɛli ti ba la ni, ka bɛ ti di n-tiɣi ŋmɛlim, bɛ ni yuli ʒiɛm ma, ka saɣim m-mini ba daalikauli maa, ka chaŋ ti jɛm wuna. 21Ka yɛlibiɛri pam yi ti paai ba, yilli ŋɔ nyɛla din ni be bɛ sani n-nyɛ shɛhira, dama di kul ti yɛn bela bɛ bihi noya ni ka bɛ yiini li, dama m pun mi bɛ ni lo ni bɛ niŋ shɛm pɔi ka n naanyi zaŋ ba tahi tiŋgbɔn shɛli n ni daa po pɔri lo ba alikauli ni n ni zaŋ ti ba maa ni. 22Di saha ka Musa daa sabi yilli ŋɔ dindali maa n-zaŋ li wuhi Izraɛlnim’ maa.
23 Di saha ka Yawɛ daa zaŋ Nan bia Jɔshua zali ka yɛl’ o, “Mali kpiɔŋ mini suhukpeeni, dama nyini n-yɛn zaŋ Izraɛlnim’ ŋɔ tahi n ni daa po pɔri ni n zaŋ tiŋgbɔn shɛli ti ba la ni, n ni be a sani.”
24Musa ni daa sabi zaligu ŋɔ yɛtɔɣa niŋ kundi ni naai zaa, 25Musa daa zalila Lɛvinim’ bɛn daa ʒiri Yawɛ Daalikauli Adaka la zaligu yɛli, 26“Zaŋmiya zaligu kundi ŋɔ ti sɔŋ baɣili Yawɛ ŋun nyɛ yi Naawuni ŋɔ daalikauli Adaka la, ka di be nimaani nyɛ shɛhira jɛndi ya. 27Dama m mi yi tipawumli mini yi noli zaɣisibu yɛla. Yi yi pun nyɛla bɛn zaɣisiri Yawɛ noli saha shɛli n ni na be n nyɛvili ni m-be yi sani ŋɔ, wula nti yɛn nyɛ li n kum nyaaŋa? 28Laɣimmiya yi zuliya ni kpamba mini yi sapashin’ kpamba zaa n sanna, ka n ti yɛli ba yɛtɔɣa ŋɔ ka bɛ wum, ka n chɛ ka zuɣusaa mini tiŋgbani di shɛhira jɛndi ba. 29Dama biɛhiŋ kani, m mi ni n kum nyaaŋa, yi ni tum tuumbiɛri, ka ŋmaligi ka chɛ n ni zali ya ni yi doli so’ shɛli ŋɔ, di nyaaŋa zaɣ’ biɛɣu ni ti lu yi zuɣu, dama yi ni ti tum zaɣ’ biɛɣu Yawɛ ninni, ka chɛ ka o suhu yiɣisi pam yi nuhi tuma zuɣu.”
Musa yilli
30Di saha ka Musa daa zaŋ yilli ŋɔ puuni yɛtɔɣa n-yɛli hal ti paai di tariga, ka Izraɛl laɣiŋgu maa zaa wum li.",https://www.bible.com/bible/2264/DEU.31.DBWDB
ZALIGU TEEBU 32,"1“Zuɣusaa, gbilisim tibili wum
ka n tɔɣisi yɛtɔɣa.
Chɛ ka tiŋgbani wum
n nol’ ni yɛtɔɣa.
2Chɛ ka n wuhibu ŋɔ
lu kaman saa la,
ka n yɛtɔɣa tɔɣi lu
kaman maligim la bee
kaman saa ni yi luna
baalim bahi mɔri zuɣu
shɛm la; ka lan be kaman
sa’ yuɣiyuɣi din yuɣisiri
bahiri bimbilima zuɣu la.
3Dama n ni moli Yawɛ yuli.
Yɛlimiya ti Naawuni ŋɔ galisim yɛla!
4O nyɛla tampiŋ ŋun ka ŋmali.
O tuma nyɛla din viɛl’ zaa,
ka o soya zaa nyɛ din tuhi.
O nyɛla Naawuni ŋun
ʒe yim ka ka galimi.
O nyɛla ŋun bebu tuhi
ka be tibi.
5Amaa o bihi bɛn filim
bɛmaŋ’ la lan pala o bihi.
Bɛ bela ʒiri biɛhigu o sani.
Bɛ nyɛla ʒiɛman’ golimanim’
bɛn biɛhigu bi tuhi.
6Yinima ninvuɣ’ shɛb’ bɛn
nyɛ jɛra ka ka yɛm ŋɔ,
yi ni yo Yawɛ sam’ shɛli m-bala?
Pa ŋuna n-nyɛ yi ba ŋun nam ya?
Pa ŋuna n-nam ya, ka zali ya?
7Teemiya kurimbuni ha yɛla.
Tɛhimiya yuun’ gbaliŋ
din gari la yɛla.
Bɔhimiya yi ba,
o ni wuhi ya,
ka bɔhi yi dɔɣirikpamba,
bɛ ni yɛli ya.
8 Zallakudura Naa ni daa ti
zuliyanim’ bɛ tiŋgbana
saha shɛl’ o ni daa
woligi daadamnima, o daa
zali zuliya kam tintarisi
kaman Izraɛlnim’ kalinli
ni nyɛ shɛm.
9Yawɛ maŋmaŋ’ tarili
nyɛla o niriba.
Yaakubu n-nyɛ o tarili.
10O daa nya o la
tiŋgban’ nɛli ni,
ka lan nya o tiŋgban’
nɛli din ka buchi ni.
O leei bintaɣirigu taɣ’ o.
O gul’ o mi kaman
o nimbil’ biɛlim la.
11Kaman tɔrili ni damd’ o
tiɛɣu ka yiɣiri gind’ o bihi,
ka teer’ o kpiŋkpama kpuɣiri ba,
ka zaŋ o kpiŋkpan’ yiɣira
gbib’ ba zuɣusaa shɛm la,
lala ka Yawɛ daa gbibi Izraɛl
ka o bi lu.
12Yawɛ kɔŋko n-daa
wuh’ o soli, ka tinzun’
buɣili daa ka o sani.
13O daa zaŋ o zali tiŋgbani
luɣ’ shɛŋa din du zuɣu;
ka daa zaŋ puri ni bindira dihir’ o.
O daa zaŋ tampima voya ni shiri
mini chɛribo kuɣa voya ni kpam dih’ o.
14O daa lan ti o niɣi
mini biŋkɔbbaligu ni bihim
ni waagasi ni piɛri
mini piɛlahi kpam
ni Bashan naɣilahi mini
buhi ni alikama viɛlli.
Yi daa nyu wain tiwala wain viɛlli.
15Yaakubu daa di n-tiɣi.
Jɛshurun daa ŋmɛlimya
ka tiri gbini.
A ŋmɛlimya piri m-muɣi lɔŋ.
O daa zaɣisi Naawuni ŋun nam o,
ka maani o tiliginsim tampiŋ ansarisi.
16Bɛ daa chɛ ka o
zabi nyuli tinzun’ wuna zuɣu,
ka daa lan niŋ binshɛŋa
din chihira n-chɛ ka
o suhu yiɣisi.
17 Bɛ daa mali sara tila
alizinnima, pa Naawuni,
ka mali maliŋ ti wun’ shɛb’
bɛ ni pun bi mi.
Bɛ daa lan mali wun’ pal’
shɛb’ bɛn na yoli yina
ka nyɛ yi yaannim’
ni daa bi lu shɛb’ sizuura.
18Yi daa tam tampiŋ
din dɔɣi ya yɛla,
ka daa tam Naawuni
ŋun dɔɣi ya yɛla.
19Ka Yawɛ daa nya lala
ka o suhu yiɣisi,
ka o tabig’ o bidibisi
min’ o bipuɣinsi bahi.
20O daa yɛliya,
“N ni lɛbi n nyaaŋa biri ba.
N ni nya bɛ bahigu ni yɛn nyɛ shɛm,
dama bɛ nyɛla ʒiɛman’ golimanima.
Bɛ nyɛla bi’ shɛb’ bɛn bi ʒe yim.
21 Bɛ zaŋ bɛ wuna
din pa Naawuni n-chɛ
ka n suhu yiɣisi,
ka zaŋ bɛ buɣa
n-chɛ ka n suhu yiɣisi.
Lala ka n yɛn chɛ ka bɛn
pa niriba niŋ ba
ka bɛ suhuri yiɣisi,
ka chɛ ka zuliya shɛb’ bɛn
nyɛ jɛra niŋ ba
ka bɛ suhuri yiɣisi.
22Dama n suhuyiɣisili maa dirimi
kaman buɣim la,
ka ni di hal ni kpiimba
biɛhigu shee.
Di saɣindi dunia mini
di binshɛɣukam, ka niŋdi
buɣim nyɔri zoya tanzahi.
23N ni chɛ ka zaɣ’ biɛɣu
lu bɛ zuɣu, ka chɛ ka
m piɛma nyɔɣi ba:
24N ni chɛ ka kum din
bahiri niriba yoli mini
buɣim din dira ni alɔbo
din ni chɛ ka mɔɣu ni
biŋkɔbiri zaŋ bɛ nyina
liri ba lu bɛ zuɣu, ka zaŋ
tinvura lɔɣu lu bɛ zuɣu.
25Bɛ ni ti zaŋ takɔbiri
kuri ba solɔri zuɣu,
ka dabiɛm pam ti be duri puuni.
Di ni paai nachimbihi
mini paɣipiɛlisi ni bimɔɣirisi
ni ninkura bɛn zuɣuri paligi.
26N daa tɛhiya ni n ni
wurim ba bahi katiŋa,
ka chɛ ka so ku lan teei bɛ yɛla;
27amaa n zɔrila bɛ dimnim’
ni yɛn kuri ma sul’ shɛli,
dama bɛ dimnim’ maa
ku baŋ di ni nyɛ shɛm
ka ni yɛli, “Ti nuhi n-ti ti nasara,
pa Yawɛ n-daa niŋ dimbɔŋɔnim’ zaa maa.
28Bɛ nyɛla zuliya shɛb’
bɛn ka yɛm; baŋsim ka bɛ sani.
29Bɛ yi di mali yɛm,
bɛ naan baŋ dimbɔŋɔ.
Bɛ naan baŋ di bahigu
ni ti yɛn nyɛ shɛm.
30Wula ka ninvuɣ’ yino
ni tooi kari doli ninvuɣ’ tuhili
ka niriba ayi mi tuhi nyaŋ
ninvuɣ’ tuhi’ pia, ka pa ni
bɛ Tampiŋ n-kɔhi ba?
Ka pa ni Yawɛ n-zaŋ ba niŋ bɛ nuu ni?
31Yɛlimaŋli bɛ tampiŋ
bi be kaman ti Tampiŋ ŋɔ.
Hal ti dimnim’ maa gba mi lala. 32Bɛ wain tihi yila Sɔdom
wain tihi ni na, ka yi
Gomɔra wain tihi puri ni na.
Bɛ wain tiwala nyɛla
wala din mali lɔɣu.
Di zaɣ’ yila nyɛla din to.
33Bɛ wain nyɛla tinvura lɔɣu.
Di nyɛla sapaɣu lɔɣu din bie pam.
34Dimbɔŋɔ bi bela n sani
ka n zaŋ bini dihi tabili li sɔŋ?
35 Biɛri bɔhibu mini
sanyoo nyɛla n dini,
saha shɛli bɛ napɔna yi ti sarigi;
dama bɛ zaɣ’ biɛɣu nyabu dabisili saha miriya,
ka bɛ bahi yoli saha kanna yomyom.
36 Dama Yawɛ ni tilig’ o niriba,
ka zo o daba nambɔɣu,
o yi ti nya ka bɛ lan ka yiko,
ka bɛ ni lo so bee bɛ ni bi
lo so ti ku lan kpalim.
37Di saha o ni ti bɔhi,
“Bɛ wuna la lee be ya?
Bɛ ni daa sɔɣi tampiŋ
shɛli ni la lee be ya?
38Bɛn daa ŋubi bɛ sara
maligu biŋkɔbiri kpam
ka nyu bɛ sara maligu
wain la lee be ya?
Chɛ ka bɛ yiɣisi zani sɔŋ ya,
chɛ ka bɛ guli ya.
39Pumpɔŋɔ nyamiya ma,
mani m-bala.
Wuni so lan kani m-pahi n zuɣu.
Mani n-kura, ka lan neera.
Mani n-tir’ dansi;
mani n-lan tibira,
ka so ku tooi fa shɛli n nuu ni.
40Dama n zaŋ n nuu tiri zuɣusaa,
ka po pɔri ni mani ŋun
be sahakam ŋɔ zuɣu,
41n yi ti sahi n takɔb’ shɛli
din nyaɣisiri ŋɔ,
ka zaŋ saria karibu niŋ n nuu ni,
n ni bɔhi n dimnim’ biɛri,
ka darigi bɛn je ma la tibili.
42N ni chɛ ka m piɛma varim ʒim.
N ni chɛ ka n takɔbi ŋmahi
n ni ku shɛba mini n ni gbahi
ninvuɣ shɛb’ nimdi mini ʒim
din yi n dimnim’ bɛn nyɛ
zab’ wɔɣilanim’ la ni na.
43 Yinim’ zuliya shɛb’ bɛn pa Yɛhudianima,
pahimiya o niriba zuɣu paɣ’ o.
Dama o ni bɔhi biɛri
o daba ʒim yihibu zuɣu,
ka bɔhi o dimnim’ biɛri,
ka darigi bɛn je o tibili
ka mali tiŋgbɔŋ maa
ka di viɛl’ ti o niriba.
44Ka Musa mini Nan bia Jɔshua daa kana ti zaŋ
yilli ŋɔ puuni yɛtɔɣa ŋɔ zaa yɛli niriba maa ka bɛ wum li.
Musa wuhibu shɛŋa din bahindi nyaaŋa
45Musa ni daa yɛli Izraɛlnim’ zaa yɛtɔɣa ŋɔ zaa naai, 46ka o daa lan yɛli ba, “Zaŋmiya n ni zaŋ yɛtɔɣ’ shɛŋa zaa tiri ya ka di nyɛ shɛhira jɛndi ya zuŋɔ dabisili ŋɔ niŋ yi suhuri ni. Zaŋmiya li leei zaligu ti yi bihi din ni chɛ ka bɛ doli yɛtɔɣ’ shɛŋa zaa din be zaligu ŋɔ puuni viɛnyɛliŋga. 47Dimbɔŋɔ pala binshɛli din ka buchi yi sani, amaa di nyɛla yimaŋmaŋ’ nyɛvili. Di puuni ka yi ni ti mali nyɛvili wɔɣinli m-be yi ni yɛn du Jɔɔdɛn mɔɣili chaŋ ti deei tiŋgbɔn shɛli su maa ni.
48 Ka Yawɛ daa zaŋ yɛtɔɣa ŋɔ yɛli Musa dindali maa, 49“Dum’ Abarim zoli din nyɛ Nɛbo zoli ka be Mɔabnim’ tiŋgbɔŋ ni zaŋ labi Jɛriko tooni polo la nti lihi Keenan tiŋgbɔn shɛli n ni zaŋ ti Izraɛlnim’ ni bɛ su maa. 50A ni kpi zo’ shɛli a ni yɛn du maa zuɣu, ka bɛ sɔɣ’ a pah’ a yaannim’ zuɣu kaman a mabia Aduna ni daa kpi Hɔr Zoli zuɣu ka bɛ sɔɣ’ o pah’ o yaannim’ zuɣu shɛm la, 51dama yi niriba ayi maa daa bi ʒe ma yim Izraɛlnim’ sunsuuni Mɛribatikadɛshi kom la gbini Zin tiŋgban’ nɛl’ la ni, yi ni daa bi gbibi m biɛrikasitali Izraɛlnim’ sunsuuni la zuɣu. 52Hal a ni kul yɛn nya tiŋgbɔŋ maa ka di do katiŋ’ maa zaa yoli, a ku kpe n ni zaŋ tiŋgbɔn shɛli tiri Izraɛlnim’ maa ni.",https://www.bible.com/bible/2264/DEU.32.DBWDB
ZALIGU TEEBU 33,"Musa suhi alibarika niŋ Izraɛl zuliyanim’ ni
1Musa ŋun nyɛ Naawuni
nir’ la ni daa zaŋ yɛtɔɣ’ shɛŋa
suhi alibarika niŋ Izraɛlnim’ ni
ka naanyi kpi m-bɔŋɔ:
2O daa yɛliya: Yawɛ daa yila
Sinai Zoli zuɣu na, ka yi Siɛr
ka ti sanna; o daa yi
Paran Zoli zuɣu n-niŋ
neesim bahi ti na,
ka ninvuɣ’ shɛb’ bɛn
be kasi tuhi’ pia be o sani;
ka omaŋmaŋ’ dini din galisi
be o nudirigu polo.
3Yɛlimaŋli, nyini ŋun yuri niriba ŋɔ,
ninvuɣ’ shɛb’ bɛn be kasi
zaa daa bela a nuu ni,
bɛ daa dolila a naba, ka deer’ a noli.
4Musa daa zali ti zaligu,
ka di nyɛ Yaakubu zuliya ni su shɛli.
5Ka naa daa yiɣisi Jɛshurun,
saha shɛli niriba zuɣulaannim’
ni daa laɣim, din nyɛ Izraɛl
zuliya naŋgban’ yini laɣiŋgu la.
6“Naawuni chɛ ka Rubin zuliya kul beni,
ka ku kpihim, hal o zuliya kalinli
ni kul pɔri maa zaa yoli.
7Ŋ-ŋɔ ka o daa yɛli zaŋ kpa Juda zuliya polo,
“Yawɛ, deemi Juda zuliya suhigu,
ka zaŋ ba laɣim bɛ niriba ni,
ka ti ba kpiɔŋ, ka sɔŋ ba
ka bɛ nyaŋ bɛ dimnima.
8 O ni daa yɛli shɛm zaŋ chaŋ Lɛvi zuliya polo m-bɔŋɔ;
“Zaŋm’ a Tumim ti Lɛvi zuliya
ka zaŋ a Urim ti ŋun ʒe a yim
a ni daa zahim so Masa la,
a mini ŋun daa mo Mɛriba kom ni la.
9Ŋun daa yɛli zaŋ chaŋ o banim’
min’ o manim’ polo,
“M bi lihi nya ba.”
O daa zaɣisi o mabihi,
ka zaɣisi o bihi.
Dama bɛ nyɛla bɛn dol’ a yɛligu,
ka gbib’ a daalikauli.
10Bɛ zaŋ a zaligunim’ wuhiri
Yaakubu zuliya, ka zaŋ a
zalikpana wuhiri Izraɛlnima.
Bɛ ni ti tuɣili tulaale zim a tooni,
ka maani bɛ ni zaŋdi sara
shɛli nyɔri buɣim la
a sara maligu bimbini zuɣu,
ka di di buɣim zaa.
11Yawɛ, niŋmi alibarika niŋ
o ni mali shɛli ni, ka chɛ ka
a nini tiɣi o nuhi tuma.
Kum o dimnim’ bɛn je ba la zuliya,
ka bɛ ku lan neei yaha.
12O daa yɛli Bɛnjamin zuliya,
‘Yawɛ ni yuri so,
barina ku tooi paag’ o.
Naawuni ŋun galisi ŋɔ nyɛla
ŋun be o luɣilikam
dabisi’ muni puuni zaa.
O ni yuri so ʒila o bɔɣusapima sunsuuni.
13O daa yɛli Yisifu zuliya:
Yawɛ daalibarika ni be
o tiŋgban’ ni m-pahi zuɣusaa
mini tiŋgbani puuni pin’ gahinda
14ni wuntaŋ’ ni kpɛri tiwal’
viɛl’ shɛŋa, ka di
wandi pam di goya ni
15ni bindir’ viɛla din niŋdi
kurimbuni ha zoya zuɣu
ni bindira din niŋdi pam dabo’ kura zuɣu
16ni tiŋgban’ ni pin’ suma mini
di binshɛɣukam ni ŋun daa
be tutuɣu din diri buɣim ŋɔ yurilim.
Chɛ ka dimbɔŋɔnim’ siɣi Yisifu
zuɣu na, ka chɛ ka di siɣi ŋun’
ŋun nyɛ nabia o mabihi
sunsuuni ŋɔ ningbaɣu
kɔbiri zuɣu na.
17Naɣilabil’ tuuli jilima nyɛla o dini.
O yila nyɛla yɔnahu yila.
Dina ka o ti yɛn zaŋ ʒe niriba
n-kari ba ti bahi dunia tarisi.
Bɛna n-nyɛ Ifriim zuliya niriba tuhi’ pia;
bɛna n-nyɛ Manaasa zuliya niriba tusa shɛm la.
18Ka o daa yɛli Zɛbulɔn zuliya:
Yinim’ Zɛbulɔn zuliya,
“Maliya suhupiɛlli yi yibu ni.
Yinim’ Isaka zuliya, bɛnya yi suɣa puuni.
19Bɛ boonila niriba duri zoya zuɣu;
nimaani ka bɛ maani sara din tuhi.
Dama teeku puuni ka bɛ
nyari bɛ daazichi, ka nyari
azichi sɔɣira bihigu ni.”
20O daa yɛli Gaad zuliya:
“Ninvuɣ’ so ŋun yɛligi Gaad
tiŋgbani ŋɔ mali alibarika.
Gaad zuliya niriba ŋmanila gbuɣinli.
O darigiri tɔhigiri bɔɣu,
ka darigiri fuɣiri zuɣugbana.
21O daa piila tiŋgbɔŋ maa yaɣ’ shɛli
din viɛla n-leeg’ o dini;
dama nimaani ka bɛ daa
zaŋ zali sapashin’ kpɛma.
O daa ka niriba maa zuɣulaannim’ sanna.
O daa zaŋ Yawɛ fukumsi zaligunim’
min’ o ni daa zaŋ zaligu shɛŋa
ti Izraɛlnim’ pahi la tum tuma.”
22O daa yɛli Dan zuliya:
“Dan zuliya ŋmanila gbuɣin’ polli
ŋun yiɣi yi Bashan na.”
23O daa yɛli Naftali zuliya:
“Yinim’ Naftalinima, yi nya yurilim tiɣi,
ka Yawɛ daalibarika pali yi ni.
Yinima n-su wulinluhili mini nudirigu polo.”
24O daa yɛli Asha zuliya mi:
“Asha bidibisi mali alibarika pam.
Chɛ ka bɛ mabihi zaa yuri ba,
ka chɛ ka bɛ naba siɣi kpam ni.
25Yi ni mali binshɛŋa kpariti yi dunoya
nyɛla kuriti mini daanya.
Yi dabisa ni yɛn be shɛm,
lala ka yi yaa yɛn be.”
26Yinim’ Jɛshurunnima, so kani
ŋ-ŋmani yi Naawuni ŋun yi
zuɣusaa na ni o ti sɔŋ ya
ka nyɛ ŋun’ yi sagbana ni na ni jilima ŋɔ.
Naawuni so ŋun ka bahigu ŋɔ
n-nyɛ yi sɔɣisili shee.
27Ŋuna n-filim kurimbuni ha wuna la,
ka o nuhi din ka bahigu ŋɔ gbibi ya.
O ni kari yi dimnim’ bɛn be
yi tooni la bahi ka yɛli, “Kumiya ba.”
28Dinzuɣu ka Izraɛlnim’ daa beni
ka barina shɛli kani.
Yaakubu zuliya kɔŋko n-daa be
tiŋgbɔn shɛli din mali bindira
mini wain; ni luɣ’ shɛli maligim
ni yiri zuɣusaa luri tiŋ’ na.
29Yinim’ Izraɛlnima, yi mali suhupiɛlli.
Ŋuni n-lee ŋmani ya,
yinim’ ninvuɣ’ shɛb’ Yawɛ ni daa tiligi ŋɔ!
Ŋuna n-nyɛ yi nyɔtaɣirigu n-sɔŋ ya,
ka nyɛ yi takɔbi din tin ya nasara!
Yi dimnim’ ni ti kani yi sanna
ka bɛ ni sɔhira;
ka yi ti wurim bɛ buɣa jɛmbu shee zaa.",https://www.bible.com/bible/2264/DEU.33.DBWDB
ZALIGU TEEBU 34,"Musa kum yɛla
1Dimbɔŋɔ nyaaŋa ka Musa daa yi Mɔab bɔpiɛligu maa ni n-du Nɛbo Zoli nti paai Pisiga Zo’ shɛli din be Jɛriko tooni polo la zuɣu. Ka Yawɛ daa wuh’ o tiŋgbɔŋ maa zaa, zaŋ Giliad hal ni Dan. 2Naftali tiŋgbani zaa mini Ifriim tiŋgbani ni Manaasa tiŋgbani ni Juda tiŋgbani zaa zaŋ hal ni wulinluhili polo teeku noli, 3zaŋ Nɛgɛb mini bɔpiɛligu din nyɛ Jɛriko vinvamli, ka nyɛ tin’ shɛli din mali dɔbino tihi la hal ni Zɔa. 4 Ka Yawɛ daa yɛl’ o, “Tiŋgbɔŋ ŋɔ ka n daa po pɔri yɛli Ibrahimma mini Yisahaku ni Yaakubu, ‘N zaŋ li ti yi Zuliya.’ N chɛ ka a nini nya li, amaa a ku paai nimaani.”
5Di saha ka Musa ŋun daa nyɛ Yawɛ dabili maa daa kpi nimaani Mɔabnim’ tiŋgbɔŋ ni kaman Yawɛ ni daa zali shɛm maa. 6Ka bɛ daa sɔɣ’ o Mɔabnim’ tiŋgbɔŋ maa vinvamli din be Bɛtipɛɔr tooni polo la. Amaa so bi mi bɛ ni daa sɔɣ’ o luɣ’ shɛli maa hal ni zuŋɔ. 7Musa ni daa kpi saha shɛli maa, o yuma daa nyɛla yuun’ kɔbiga ni pisi. O nina daa na kul nɛmi viɛnyɛliŋga, ka o niŋgbuŋ ni yaa daa bi filim. 8Ka Izraɛlnim’ daa kum Musa kuli Mɔabnim’ bɔpiɛligu maa ni hal ni biɛɣu pihita, di nyaaŋa ka Musa kuli maa kumbu daa naai.
9Ka yɛm shia daa pali Nan bia Jɔshua, dama Musa daa zaŋla o nuhi pa Jɔshua zuɣu, dinzuɣu ka Izraɛlnim’ maa daa deeg’ o noli, ka niŋ kaman Yawɛ ni daa zali Musa shɛm.
10 Anab’ so daa bi lan yiɣisi Izraɛl tiŋgbɔŋ ni ŋ-ŋmani Musa, ka Yawɛ min’ o nini daa nya taba. 11Ka so daa bi tooi wuhi shihira, ka tum alahiziba tuma kaman Yawɛ ni daa tim o ka o ti tum tuun’ shɛŋa Ijipti tiŋgbɔŋ ni n-jɛndi Firawuna min’ o kpambaliba ni o tiŋgbɔŋ maa nim’ zaa la 12ni o ni daa chɛ ka Musa tum tuun’ kar’ shɛŋa zaa ni o ni daa wuhi yiko din mali dabiɛm Izraɛlnim’ zaa ninni shɛm la.",https://www.bible.com/bible/2264/DEU.34.DBWDB
JƆSHUA PILIGU,"PILIGU
Jɔshua litaafi ŋɔ wuhirila Jɔshua ŋun daa zani Musa zaani leei toondana n-zaŋ Izraɛlnim’ chaŋ ti liri Keenannim’ la yɛla. Yɛl’ shɛŋa din daa niŋ ka bɛ sab’ li niŋ litaafi shɛŋa ni n-nyɛ Jɔɔdɛn Mɔɣili dubu mini Jɛriko lubu ni Ai tɔbu tuhibu la ni Naawuni ni daa lab’ neeg’ o min’ o niriba maa daalikauli la. Litaafi maa puuni yɛtɔɣ’ shɛli din yi zahira nyɛ yɛlikpani n-nyɛ: “Piimiya yi ni ni jɛm so zuŋɔ dabisili ŋɔ. Man’ mini n yiŋnim’ ni jɛmla Naawuni.” (24.15)
Din be litaafi ŋɔ puuni
Keenan tiŋgbɔŋ deebu 1.1—12.24
Tiŋgbɔŋ maa pirigibu 13.1—21.45
a. Jɔɔdɛn Mɔɣili duli wulimpuhili polo tiŋgbani 13.1-33
b. Jɔɔdɛn Mɔɣili duli wulinluhili polo tiŋgbani 14.1—19.51
c. Tiliginsim tinsi 20.1-9
d. Lɛvinim’ tinsi 21.1-45
Wulimpuhili polo zuliya lab’ bɛ tiŋgban’ ni 22.1-34
Jɔshua chɛbisi niriba maa 23.1-16
Bɛ lab’ neei alikauli Shɛkɛm 24.1-33",https://www.bible.com/bible/2264/JOS.INTRO1.DBWDB
JƆSHUA 1,"Naawuni zali Jɔshua ni o tuhi nyaŋ Keenannima
1Yawɛ dabili Musa kum nyaaŋa, ka Yawɛ daa yɛli Nan bia Jɔshua, ŋun daa nyɛ Musa sɔŋda la, 2“N dabili Musa kpiya, dinzuɣu a mini niriba ŋɔ zaa yiɣisim’ pumpɔŋɔ n-chaŋ ti gbaai Jɔɔdɛn Mɔɣili ŋɔ du n-kuli n ni zaŋ tiŋgbɔn shɛli ti yinim’ Izraɛlnim’ ŋɔ ni. 3 Yi napɔna yi ti kul tam luɣ’ shɛlikam tiŋgbani zuɣu, n ni zaŋ li tin ya kaman n ni daa pun lo Musa alikauli yɛli shɛm la. 4Yi tintarisi ti yɛn nyɛla nudirigu polo tiŋgban’ nɛli tiŋgbɔŋ la zaŋ hal ti paai Lɛbanɔn nuzaa polo zoya la shee mini Yufretiiz Mɔɣ’ titali din be wulimpuhili polo la noli zaŋ tabili Hitinim’ tiŋgbɔŋ la zaa m-mali hal ti paai wulinluhili polo Mɛditirɛniɛn Teeku tital’ la noli. 5Ka so ku tooi zaŋ o nyɔɣu yo a hal ni a nyɛvili tariga. N ni be a sani kaman n ni daa be Musa sani shɛm la. N ku chɛ ka a ti bɔri ma ka bi nya ma, m mi ku chɛ a. 6 Mali yaa mini suhukpeeni pam; dama a ni chɛ ka niriba ŋɔ chaŋ ti di tiŋgbɔn shɛli n ni daa lo bɛ yaannima alikauli ni n ni zaŋ li ti ba la fali. 7Naɣ’ kul malila yaa mini suhukpeeni pam; ka doli zaligu shɛŋa zaa n dabili Musa ni daa zali ya la viɛnyɛliŋga; ka miri ka a ŋmaligi kpa nudirigu polo bee nuzaa polo ka chɛ li, ka di chɛ ka a tooi diri nasara luɣ’ shɛlikam a ni yɛn chaŋ. 8Chɛ ka zaligu litaafi ŋɔ yɛtɔɣa kul be a nol’ ni sahakam, kul bɔhimmi li wuntaŋ’ ni ni yuŋ din ni chɛ ka a tooi doli din sab’ di ni maa viɛnyɛliŋga; ka di chɛ ka a tɔŋ a sol’ ni, ka lan chɛ ka a di nasara viɛnyɛliŋga. 9Mani n-zal’ a ni a kul mali yaa mini suhukpeeni pam. Di zɔri dabiɛm bee n-chɛ ka a suhu zɔhira, dama man’ Yawɛ ŋun nyɛ a Naawuni ŋɔ kul be a sani luɣ’ shɛlikam a ni chana.”
Jɔshua wuh’ o niriba bɛ ni yɛn niŋ shɛm
10Di saha ka Jɔshua daa yɛli Izraɛl kpamba, 11“Yiɣisimiya chaŋ gili yɛli niriba maa ni bɛ bom’ bindira m-mali shili gu, dama ni di kpalim daba ata ni bɛ gbaai Jɔɔdɛn Mɔɣili ŋɔ du n-kuli ti ʒini tiŋgbɔn shɛli Yawɛ ŋun nyɛ yi Naawuni ŋɔ ni daa zaŋ tin ya la ni.”
12 Ka Jɔshua daa yɛli Rubin zuliya mini Gaad zuliya ni Manaasa zuliya pirigili la, 13“Teemiya Yawɛ dabili Musa ni daa yɛli ya shɛm la, dina n-nyɛ ni Yawɛ ŋun nyɛ yi Naawuni ŋɔ zaŋla tiŋgbɔŋ ŋɔ tin ya ni di leei yi vuhim shee. 14Dinzuɣu yi paɣiba mini yi bihi ni yi biŋkɔbiri ni kpalim be tiŋgbɔn shɛl’ ni Musa ni daa zaŋ tin ya Jɔɔdɛn Mɔɣili yaɣili ŋɔ na. Amaa ka yi ni tɔbbihi bɛn lo kpara zaa pahi yi mabihi maa zuɣu n-chaŋ ti sɔŋ ba 15hal ka Yawɛ ti chɛ ka bɛ gba deei ŋun’ Yawɛ ŋun nyɛ yi Naawuni ŋɔ ni zaŋ tiŋgbɔn shɛli ti ba maa, ka yi naanyi labi Yawɛ dabili Musa ni daa zaŋ tiŋgbɔn shɛli din be Jɔɔdɛn Mɔɣili duli wulimpuhili polo ŋɔ n-tin ya ŋɔ ni na ti ʒini.” 16Ka bɛ daa yɛli Jɔshua, “Ti ni niŋ a ni yɛl’ ti shɛlikam maa zaa, ka ni chaŋ a ni kul yɛl’ ti ni ti cham’ luɣ’ shɛlikam. 17Ti ni daa deei Musa noli shɛlikam ni shɛm, lala ka ti yɛn deeg’ a noli, amaa ti lee suhirimi ni Yawɛ ŋun nyɛ a Naawuni ŋɔ be a sani kaman o ni daa be Musa sani shɛm la! 18Ka ŋunkam zaɣis’ a zaligu dolibu bee n-zaɣis’ a yɛligu wumbu, a ni zali ni o niŋ shɛlikam ni, bɛn’ kum’ o. Kul malila yaa mini suhukpeeni pam.”",https://www.bible.com/bible/2264/JOS.1.DBWDB
JƆSHUA 2,"Jɔshua ni tim tuumba ni bɛ ti puɣisi nya Jɛriko
1 Di saha ka Nan bia Jɔshua daa tim tuumba ayi ashilɔni n-yɛli ba, “Chamiya ti puɣisi nya tiŋgbɔŋ maa ni be shɛm, di bamdi Jɛriko.” Ka bɛ daa yi Akasia chaŋ ti kpe pagɔr’ so ŋun yuli daa booni Reehab la yiŋa. 2Ka bɛ daa yɛli Jɛriko naa, “Nyama, Izraɛlnim’ shɛb’ ka kpe na yuŋ ŋɔ ni bɛ ti puɣisi nya ti tiŋgbɔŋ ŋɔ ni be shɛm.” 3Di saha ka Jɛriko naa maa daa tim ti yɛli Reehab, “Chɛ ka ninvuɣ’ shɛb’ bɛn kpe a yili ŋɔ na la yina; dama bɛ kamina ni bɛ ti puɣisi baŋ ti tiŋgbɔŋ ŋɔ zaa daashili!”
4Amaa ka paɣ’ maa daa zaŋ tuumba ayi maa sɔɣi ka yɛli, “Yɛlimaŋli, do’ shɛb’ di kpe n yili ŋɔ na, amaa m bi mi bɛ ni yi shɛl’ na. 5Ka di ni di zibiri ka bɛ yɛn yo dunoli saha shɛli ka bɛ di yi, ka m mi bi mi bɛ ni kpa shɛli polo; biɛhimiya bɛ naba yomyom; di pa shɛli yi ni paai ba.” 6Paɣ’ maa daa zaŋ ba duhila o yiŋ’ maa dufahirili zuɣusaa ti sɔɣi n-va kaɣ’ shɛŋa o ni daa pun malimali sɔŋ nimaani pa bɛ zuɣu. 7Ka niriba maa daa yi n-gbaai bɛ naba biɛhibu hal ti paai luɣ’ shɛli bɛ ni dol’ duri Jɔɔdɛn Mɔɣili. Bɛn daa biɛhiri bɛ naba maa ni daa kul yi n-naai, ka bɛ lan yo dunoli maa yaha.
8Tuumba ayi maa ni daa ti yɛn dɔni gbihi saha shɛli, ka Reehab du bɛ sani dufahirili maa zuɣusaa 9nti yɛli ba, “M mi ni Yawɛ zaŋ ti tiŋgbɔŋ ŋɔ tin ya; ka dabiɛm pun gbahi ti pam yi zuɣu; ka bɛnkam zaa be ti tiŋgbɔŋ ŋɔ ni suhuri fuŋmi. 10 Dama ti pun wum yi ni daa yi Ijipti na, ka Yawɛ ti chɛ ka Teeku Ʒiɛɣu kom pirigi buyi m-mali soli tin ya la yɛla; ka lan wum yi ni daa niŋ Amɔri nanim’ ayi bɛn yuya booni Sihɔn mini Ogi la gba shɛm ku ba Jɔɔdɛn Mɔɣili wulimpuhili polo la yɛla. 11Ti ni daa kul wum li; ti suhuri zaa daa dii fuŋmi, ka suhukpeeni lan ka ti ni so suhu ni yi zuɣu; dama Yawɛ ŋun nyɛ yi Naawuni maa n-nyɛ zuɣusaa mini tiŋgbani Naawuni. 12Dinzuɣu n ni niŋya nirilim shɛli ŋɔ zuɣu, pomiya ni yi gba ni ti niŋ m mini m ba yiŋnim’ nirilim lala, ka wuhi ma di shihirili 13ni yi ni ti tiligi m ba mini m ma ni m mabihi ni bɛ ni su shɛb’ zaa, ka fa ti nyɛviya kum ni bahi.”
14Ka bɛ daa yɛli Reehab, “Ti yɛn zaŋla ti nyɛviya n-taɣ’ a dini. A yi bi zaŋ ti ni lo ni ti niŋ shɛm ŋɔ yɛla yɛli so, ka Yawɛ ti zaŋ tiŋgbɔŋ ŋɔ ti ti, ti ni niŋ a nirilim.”
15Di saha ka Reehab daa zaŋ mii tir’ o yiŋ’ maa takɔro ni n-chɛ ka tuumba maa dol’ li yi tiŋ’ maa ni, dama o yiŋ’ maa daa me n-tabilila tiŋ’ maa gooni. 16Ka Reehab yɛli ba, “Kpamiya zoya ŋɔ polo, ka bɛn biɛhiri yi naba maa ku chirigi ya; kul sɔɣimiya be nimaani daba ata hal ka bɛn biɛhiri yi naba maa ti labina pɔi ka yi naanyi yiɣisi kuli.”
17Ka tuumba ayi maa yɛli Reehab, “Biɛhiŋ kani, ti ni niŋ a ni chɛ ka ti po ni ti niŋ shɛli maa. 18Nyama, a ni yɛn niŋ shɛm m-bɔŋɔ: Ti yi ti kpe yi tiŋgbɔŋ ŋɔ ni na, nyin’ zaŋm’ mi’ ʒiɛ’ shɛl’ a ni zaŋ tiri takɔro ni ka ti dol’ li yina ŋɔ n-lo a yiŋ’ maa takɔro maa, ka laɣim’ a ba min’ a ma ni a mabihi ni a ba yiŋnim’ zaa na nti niŋ a yiŋ’ maa ni. 19Ka so yi ti yi a yiŋ’ maa ni na m-be soli zuɣu chana, dilan’ kum taali ni ti ŋmaligi ʒila omaŋmaŋ’ zuɣu, ka ti nuu kani. Amaa so yi ti ku bɛn be a sani a yiŋ’ maa puuni, dilan’ kum taali ni ti ʒila ti zuɣu. 20Amaa a yi zaŋ ti ni lo ni ti niŋ shɛm ŋɔ yɛla n-yɛli so, dindina ti yi ti bi niŋ a ni chɛ ka ti po ni ti niŋ shɛli maa, ti ku mali taali zaŋ chaŋ di polo.” 21Ka Reehab yɛli ba, “Chɛliya ka yi ni yɛli shɛm maa niŋ lala.” Di saha ka o daa chɛ ka bɛ chaŋ. Bɛ ni daa chaŋ maa nyaaŋa ka o zaŋ mi’ ʒee maa lo n-tabil’ o takɔro maa.
22Ka Jɔshua tuumba maa daa kpa zoya maa polo nti be nimaani daba ata hal ka bɛn daa biɛhi bɛ naba la ti lab’ kuli; dama bɛ daa vihimi m-bo ba sol’ ni zaa ka bi nya ba. 23Di saha ka Jɔshua tuumba ayi maa daa yi zoya maa polo labina chaŋ ti du mɔɣili n-labi Nan bia Jɔshua sani n-daa ti yɛl’ o dinkam zaa niŋ ba. 24Bɛ daa lan yɛli Jɔshua, “Yɛlimaŋli, Yawɛ zaŋ tiŋgbɔŋ maa ti ti. Ka din pahi nyɛla tiŋgbɔŋ maa nim’ zaa suhuri fuŋmi ti zuɣu.”",https://www.bible.com/bible/2264/JOS.2.DBWDB
JƆSHUA 3,"Izraɛlnim’ gbaai Jɔɔdɛn Mɔɣili du
1Ka Jɔshua mini Izraɛlnim’ zaa daa ti yiɣisi asibaasi n-yi Akasia chaŋ Jɔɔdɛn Mɔɣili ni nti dɔn’ nimaani ni bɛ gbaai li du. 2Di daba ata dali ka Izraɛl kpambaliba daa yiɣisi kpe bɛ sansani maa ni chani gindi 3n-yɛri niriba maa, “Yi yi ti kul nya ka maligumaaniba kpuɣi Yawɛ ŋun nyɛ yi Naawuni ŋɔ daalikauli Adaka la ʒi n-chana, yin’ yiɣisimiya yi dooshee ŋɔ doli ba; 4ka di chɛ ka yi baŋ yi ni yɛn doli so’ shɛli, dama yi na ʒi n-doli soli maa. Amaa lee miriya ka yi miri Alikauli Adaka maa. Doliya di nyaaŋa m-be li larigim kaman kilomita yini laasabu.”
5Ka Jɔshua daa yɛli Izraɛlnim’ maa, “Malimiya yimaŋa, dama biɛɣuni Yawɛ sa ni tum alahiziba tuma yi sani.” 6Di saha ka Jɔshua daa yɛli maligumaaniba, “Kpuɣimiya Alikauli Adaka maa m-be niriba maa tooni chana.” Ka bɛ daa kpuɣi Alikauli Adaka maa m-be niriba maa tooni chana.
7Ka Yawɛ daa yɛli Jɔshua, “N ni duh’ a Izraɛlnim’ zaa ninni zuŋɔ dabisili ŋɔ; ka bɛ baŋ ni n ni be a sani kaman n ni daa be Musa sani shɛm la. 8Yɛlim’ maligumaaniba bɛn ʒiri Alikauli Adaka maa ni bɛ yi ti paai Jɔɔdɛn Mɔɣili ni, bɛn’ kpalimmi zani di kom maa ni baalim.”
9Di saha ka Jɔshua daa yɛli Izraɛlnima, “Kamiya kpe na nti wum Yawɛ ŋun nyɛ yi Naawuni ŋɔ ni yɛn yɛli ya shɛm.” 10Ka Jɔshua daa lan yɛli, “Dimbɔŋɔ puuni ka yi ni baŋ ni Naawuni ŋun kul be ŋɔ be yi sani, ka ni kari Keenannim’ mini Hitinim’ ni Hivinim’ ni Pɛrizinim’ ni Gɛrigashinim’ ni Amɔrinim’ ni Jɛbusinima. 11Nyamiya, maligumaaniba ni ʒi dunia zaa Duuma Daalikauli Adaka maa n-gari yi tooni chaŋ ti gbaai Jɔɔdɛn Mɔɣili du. 12Dinzuɣu piimiya dɔbba pinaayi bɛn nyɛ Izraɛl zuliya pinaayi la ni niriba. 13Ka maligumaaniba bɛn ʒiri Yawɛ ŋun nyɛ dunia zaa Duuma Daalikauli Adaka maa naba yi ti kul shihi Jɔɔdɛn Mɔɣili kom, di kom maa ni chɛ zɔbu, ka di kom din zɔri yiri mɔɣili maa zuɣusaa polo n-sirigirina la mi fo n-zani n-tiɣisi dɔni luɣ’ yini.”
14Saha shɛli niriba maa ni daa yi bɛ tantinim’ ni na chani ni bɛ ti gbaai Jɔɔdɛn Mɔɣili du, ka maligumaaniba bɛn daa ʒiri Alikauli Adaka maa daa gari bɛ tooni chana. 15Ka maligumaaniba bɛn daa ʒiri Alikauli Adaka maa ni daa mali ti paai Jɔɔdɛn Mɔɣili maa ni n-zaŋ bɛ naba siɣi di kom ni saha shɛli, (dama Jɔɔdɛn Mɔɣili daa yi kul kpɛrimi paani puri atam kpuɣibu saha zaa), 16ka ko’ shɛli din daa zɔri yiri mɔɣili maa zuɣusaa polo na la dii kpalim zani n-tiɣisi dɔni mali lala hal ti paai Adam din nyɛ fɔntin’ shɛli din daa baɣi Zarɛtan la, ka ko’ shɛli din mi daa zɔri kpari Araba Teeku din nyɛ Yalim Teeku polo la gba daa chɛ zɔbu, ka niriba maa daa gbaai mɔɣili maa du zaŋ lab’ Jɛriko tooni polo. 17Niriba maa ni daa duri maa, maligumaaniba bɛn daa ʒiri Yawɛ Daalikauli Adaka la daa kul kpalim ʒiɛla mɔɣili maa sunsuuni tiŋkuŋ zuɣu hal ka niriba maa zaa ti du Jɔɔdɛn Mɔɣili maa naai.",https://www.bible.com/bible/2264/JOS.3.DBWDB
JƆSHUA 4,"Izraɛlnim’ pihi kuɣa sɔŋ ni di teeri ba Naawuni daalahiziba tuma yɛla
1Izraɛlnim’ zaa ni daa gbaai Jɔɔdɛn Mɔɣili du n-naai saha shɛli, ka Yawɛ daa yɛli Jɔshua, 2“Piim’ dɔbba pinaayi bɛn nyɛ Izraɛl zuliya pinaayi la ni niriba 3n-yɛli ba, ‘Siɣimiya Jɔɔdɛn Mɔɣili maa sunsuuni ti pii kuɣa pinaayi maligumaaniba la ni ʒe luɣ’ shɛl’ la n-ʒi li ti sɔŋ yi ni ti yɛn gbe luɣ’ shɛli yuŋ ŋɔ.’ ”
4Di saha ka Jɔshua daa boli dɔbba pinaayi bɛn nyɛ Izraɛl zuliya pinaayi maa ni niriba, ka nyɛ o ni daa pun pii shɛb’ zuliya yini kam ni la na 5nti yɛli ba, “Chamiya Yawɛ ŋun nyɛ yi Naawuni ŋɔ Daalikauli Adaka maa gbini Jɔɔdɛn Mɔɣili ŋɔ sunsuuni, ka yi zaa yinoyino ti pii kuɣ’ yiniyini m-pa yi bɔɣusapima zuɣu, ka di kalinli saɣisi yi Izraɛlnim’ zuliya pinaayi ŋɔ kalinli, 6ka di ti nyɛ shihirili yi sani. Ka yi bihi yi ti bɔhi ya dahin’ shɛli ha, ‘Ka kuɣ’ bɔnima n-lee bɔŋɔ?’ 7Di saha yin’ ti yɛlimiya ba ni bɛ daa ʒila Yawɛ Daalikauli Adaka la gbaai Jɔɔdɛn Mɔɣili du, ka di kom pirigi buyi dɔni. Dinzuɣu kuɣa ŋɔ nyɛla din yɛn chɛ ka Izraɛlnim’ kul teeri yɛlli ŋɔ yɛla sahakam.”
8Ka Izraɛlnim’ daa shiri niŋ Jɔshua ni wuhi shɛm maa, ka daa pii kuɣa pinaayi Jɔɔdɛn Mɔɣili maa sunsuuni, ka di saɣisi Izraɛlnim’ zuliya kalinli kaman Yawɛ ni daa yɛli Jɔshua shɛm. Ka bɛ daa ʒi kuɣa maa mali chaŋ bɛ ni daa yɛn gbe luɣ’ shɛli nti zaŋ li sɔŋ nimaani. 9Ka Jɔshua daa lan chɛ ka bɛ pii kuɣ’ pinaayi n-sɔŋ Jɔɔdɛn Mɔɣili maa sunsuuni luɣ’ shɛli maligumaaniba bɛn daa ʒiri Alikauli Adaka maa ni daa ʒiɛya la. Ka kuɣa maa na kul do nimaani hal ni zuŋɔ. 10Dama maligumaaniba bɛn daa ʒiri Alikauli Adaka maa daa kul kpalim ʒiɛla Jɔɔdɛn Mɔɣili maa sunsuuni m-mali hal ka Yawɛ ni daa yɛli Jɔshua ni o yɛli niriba maa shɛlikam la ti niŋ naai. Di daa niŋmi kaman Musa ni daa pun yɛli Jɔshua shɛm la zaa.
Ka Izraɛlnim’ maa daa niŋ yomyom du duli. 11Niriba maa zaa ni daa du duli naai saha shɛli ka maligumaaniba bɛn daa ʒiri Yawɛ Alikauli Adaka maa mi naanyi du duli na n-gari niriba maa tooni. 12Ka Rubin mini Gaad zuliya ni Manaasa zuliya pirigili bɛn daa lo kpara la daa gari niriba maa tooni kaman Musa ni daa pun yɛli ba ni bɛ niŋ shɛm la. 13Ninvuɣ’ shɛb’ bɛn daa lo kpara m-mali shili zani Yawɛ tooni ni bɛ chaŋ ti tuhi tɔbu maa kalinli daa nyɛla kaman tuhi’ pihinahi laasabu n-chaŋ Jɛriko bɔpiɛligu ni. 14Dindali maa ka Yawɛ daa duhi Jɔshua Izraɛlnim’ zaa ninni, ka bɛ daa lu Jɔshua sizuura kaman bɛ ni daa yi luri Musa sizuura shɛm la hal ni Jɔshua nyɛvili tariga.
15Ka Yawɛ daa yɛli Jɔshua, 16“Yɛlim’ maligumaaniba bɛn ʒiri Alikauli Adaka maa ni bɛ yim’ Jɔɔdɛn Mɔɣili maa ni na.” 17Ka Jɔshua daa yɛli maligumaaniba maa, “Yimiya Jɔɔdɛn Mɔɣili maa ni na.” 18Ka maligumaaniba bɛn daa ʒiri Yawɛ Daalikauli Adaka maa daa yi Jɔɔdɛn Mɔɣili maa sunsuuni na. Maligumaaniba maa naba ni daa kul mali ti tam taŋkpa’ kuŋ zuɣu saha shɛli ka Jɔɔdɛn Mɔɣili kom maa gba daa dii piligi n-lan zɔri chani kaman di ni daa pun chani shɛm n-lan kpe m-pali yaha.
19Goli so ŋun daŋ tooni biɛɣu pia dali ka Izraɛlnim’ daa du Jɔɔdɛn Mɔɣili duli n-chaŋ ti dɔni Giligal din daa be Jɛriko wulimpuhili polo la. 20Ka Jɔshua daa zaŋ bɛ ni daa pii kuɣ’ pinaayi shɛŋa Jɔɔdɛn Mɔɣili ni la na n-sɔŋ Giligal maa. 21Ka Jɔshua daa yɛli Izraɛlnima, “Yi bihi yi ti bɔhi bɛ banim’ dahin’ shɛli ha, ‘Ka kuɣ’ bɔnima n-lee bɔŋɔ?’ 22Di saha yin’ yɛlimiya ba Izraɛlnim’ ni daa chaŋ taŋkpa’ kuŋ zuɣu Jɔɔdɛn Mɔɣili ŋɔ ni n-du li shɛm yɛla. 23Dama Yawɛ ŋun nyɛ yi Naawuni ŋɔ n-daa chɛ ka Jɔɔdɛn Mɔɣili kom vuui ka chɛ soli tin ya hal ka yi ti gbaai li du. Di daa niŋmi kaman Yawɛ ŋun nyɛ yi Naawuni ŋɔ ni daa chɛ ka Teeku Ʒiɛɣu kom vuui ka chɛ soli ti ti hal ka ti ti gbaai li du shɛm la. 24Dimbɔŋɔ daa niŋmi ni di chɛ ka dunia ŋɔ ni ninsalinim’ zaa baŋ Yawɛ yiko ni galisi shɛm. Ka di chɛ ka yi lu Yawɛ ŋun nyɛ yi Naawuni ŋɔ sizuura sahakam.”",https://www.bible.com/bible/2264/JOS.4.DBWDB
JƆSHUA 5,"1Ka Amɔri nanim’ zaa bɛn daa be Jɔɔdɛn Mɔɣili duli wulinluhili polo mini Keenan nanim’ zaa bɛn ʒi m-baɣi teeku daa wum ni Yawɛ chɛ ka Jɔɔdɛn Mɔɣili kom vuui ka chɛ soli ti Izraɛlnima ka bɛ gbaai li du. Ka bɛ suhuri daa fuŋ, ka bɛ ni so lan ka suhukpeeni Izraɛlnim’ maa zuɣu.
Jɔshua guni Izraɛlnima
2Di saha ka Yawɛ daa yɛli Jɔshua, “Zaŋm’ chɛribo kuɣa mali pilima n-guni Izraɛlnima, ka di niŋ din pahi napɔŋ buyi.” 3Ka Jɔshua daa shiri zaŋ chɛribo kuɣa mali pilima n-guni Izraɛlnim’ luɣ’ shɛli bɛ ni booni Gibiatihaaralɔt la. 4Daliri din chɛ ka Jɔshua daa chɛ ka bɛ guni ba maa nyɛla: Izraɛl dɔbba bɛn zaa daa yi Ijipti na la puuni bɛn zaa daa nyɛ tɔbutuhiriba daa kpila sol’ ni yɔɣu maa ni, bɛ ni daa yi Ijipti maa na nyaaŋa. 5Ninvuɣ’ shɛb’ bɛn zaa daa yi Ijipti maa na bɛn’ daa pun guni, amaa bɛ ni daa yi Ijipti maa na nyaaŋa ka dɔɣi bidib’ shɛb’ zaa sol’ ni yɔɣu maa ni la bɛn’ daa na bi guni. 6 Dama yuun’ pihinahi ka Izraɛlnim’ daa zaŋ be yɔɣu maa ni n-kul chani hal ka bɛ dɔbba bɛn zaa daa nyɛ tɔbutuhiriba n-yi Ijipti maa na ti kpi, bɛ ni daa bi deei Yawɛ noli zuɣu. Bɛna ka Yawɛ daa po n-yɛli ni o ku chɛ ka bɛ nini nya tiŋgbɔn shɛli o ni daa lo bɛ yaannima alikauli ni o ni zaŋ ti ba, ka di nyɛ tiŋgbɔn shɛli din mali bihim mini shiri pam la. 7Bɛ bihi ka o daa zaŋ zali bɛ zaashee n-chɛ ka Jɔshua guni ba maa. Bɛ ni daa bi guni ba sol’ ni la zuɣu n-chɛ ka bɛ daa nyɛ bɛn na bi guni maa.
8Bɛ ni daa guni ba naai, Izraɛlnim’ zaa daa kpalim dola luɣ’ yini hal ka bɛn guni maa yuma ti naai zaa. 9Ka Yawɛ daa yɛli Jɔshua, “Zuŋɔ dabisili ŋɔ n yihi Ijipti vi shɛli yi ni diri la ka chɛn ya.” Ka bɛ daa boli nimaani yuli Giligal, ka di yuli n-na kul bala hal ni zuŋɔ.
10 Saha shɛli Izraɛlnim’ ni daa do Giligal bɔpiɛligu ni Jɛriko maa, ka bɛ daa puhi Yaɣigari chuɣu di goli maa biɛɣ’ pinaanahi dali zaawuni. 11Bɛ ni daa puhi Yaɣigari chuɣu maa neei biɛɣu, ka bɛ daa tuui di tiŋgbɔŋ maa ni bindirigu din nyɛ kawaan’ shɛra mini bɔrɔbɔro din ka dabindi. 12 Bɛ ni daa di tiŋgbɔŋ maa ni bindira maa neei biɛɣu, ka manna la daa chɛ lubu na. Ka Izraɛlnim’ daa bi lan nya li di yaha, amaa ka daa kpalim dirila Keenan tiŋgbɔŋ maa ni bindira di yuuni maa ni.
Jɔshua mini do’ so ŋun gbibi takɔbi
13Jɔshua ni daa be luɣ’ shɛli din miri Jɛriko maa, ka o daa ti kpuɣ’ o zuɣu n-lihi nya do’ so ka o ŋooi takɔbi gbib’ o nuu ni ʒe o tooni. Ka Jɔshua daa chaŋ o sani ti bɔh’ o, “A lee bela ti polo bee a bela ti dimnim’ polo?”
14Ka o garigi yɛl’ o, “Aai, n nyɛla Yawɛ tɔbbihi sapashin’ kpɛma, dina n-chɛ ka n kana maa.”
Ka Jɔshua daa lu n-gbani zaŋ o nina kpa tiŋa n-lu o sizuura ka bɔh’ o, “N dana, ka bɔ ka a lee bɔri ni man’ ŋun nyɛ a dabili ŋɔ niŋ?”
15Ka Yawɛ tɔbbihi sapashin’ kpɛm’ maa daa yɛl’ o, “Pirigim’ a namda ŋɔ, dama a ni ʒe luɣ’ shɛli ŋɔ nyɛla luɣ’ kasi shee.” Ka Jɔshua daa niŋ lala.",https://www.bible.com/bible/2264/JOS.5.DBWDB
JƆSHUA 6,"Jɛriko goondaa luya
1Jɛrikɔnim’ daa kparila Jɛriko goondaa dunoya Izraɛlnim’ zuɣu; ka so ku tooi gari yi bee n-gari kpe di ni. 2Ka Yawɛ daa yɛli Jɔshua, “Nyama, n zaŋ Jɛriko mini di naa ni di tɔbbi’ biinsi niŋ yi nuu ni. 3A mini Izraɛl tɔbbihi zaa cham’ gilimi Jɛriko goondaa maa napɔŋ yim dahin yini kam n-niŋ lala hal ti paai daba ayɔbu. 4Chɛ ka maligumaaniba ayopɔin gbib’ piɛla’ yila kikah’ ayopɔin m-be Alikauli Adaka la tooni. Ka dabisi’ shɛli din ti pahir’ ayopɔin dali, nyin’ chɛ ka maligumaaniba maa zaŋ kikahi m-piɛbira, ka yi chaŋ gili Jɛriko maa napɔŋ buyopɔin. 5Ka yi yi ti wum ka bɛ piɛbiri piɛla’ yila kikahi maa ka di kumdi yuui, yinim’ bɛn nyɛ tɔbbihi maa zaa yin’ duhimi yi yee n-kul tahiri pampam, di saha tiŋ’ maa goondaa maa ni kab’ lu, ka yi zaa kab’ ti kpe di ni.” 6Ka Nan bia Jɔshua maa daa boli maligumaaniba na nti yɛli ba, “Kpuɣimiya Alikauli Adaka la, ka chɛ ka maligumaaniba ayopɔin gbibi piɛla’ yila kikah’ ayopɔin be Alikauli Adaka maa tooni.” 7O daa lan yɛli niriba maa, “Chɛliya ka bɛn gbib’ bidibbina be Yawɛ Daalikauli Adaka maa tooni ka yi chaŋ gili tiŋ’ maa.”
8Jɔshua ni daa pun wuhi niriba maa shɛm la zuɣu, maligumaaniba ayopɔin bɛn gbibi piɛla’ yila kikah’ ayopɔin n-ʒe Yawɛ tooni la n-daa gari tooni chani ka piɛbiri kikahi maa, ka bɛn ʒiri Yawɛ Alikauli Adaka maa doli ba. 9Ka tɔbbihi bɛn gbibi bidibbina be maligumaaniba bɛn daa piɛbiri kikahi maa tooni, ka tɔbbi’ shɛb’ bɛn lan gbibi bidibbina doli bɛ nyaaŋa, ka bɛ kul piɛbiri kikahi maa. 10Amaa ka Jɔshua daa lan yɛli niriba maa, “Miriya ka yi tahi bee n-chɛ ka so wum yi kukoya vuri bee n-chɛ ka yɛtɔɣ’ shɛli yi yi nol’ ni na; naɣila dahin’ shɛli n yi ti bahi ya noli ni yi tahima.” 11Dinzuɣu ka o daa chɛ ka bɛ zaŋ Yawɛ Daalikauli Adaka maa n-chaŋ gili tiŋ’ maa napɔŋ yim, ka zaŋ li lab’ bɛ sansani maa ni ti gbe.
12-13Ka Jɔshua daa daŋ yiɣisibu asiba ni o mini maligumaaniba ni tɔbbihi chaŋ gili tiŋ’ maa m-pahi napɔŋ buyi dindali maa kaman bɛ ni daa pun niŋ shɛm la. Ka tɔbbihi bɛn gbibi bidibbina daa be tooni, ka maligumaaniba ayopɔin bɛn gbibi piɛla’ yila kikah’ ayopɔin m-pie tab’ pa bɛ zuɣu; ka maligumaaniba bɛn ʒiri Yawɛ Daalikauli Adaka la paya, ka tɔbbi’ shɛb’ bɛn lan gbibi bidibbina doli bɛ nyaaŋa. Ka bɛ kul piɛbiri kikahi maa. 14Dabisi’ shɛli din daa pahiri daba ayi maa dali, bɛ daa chaŋ gili tiŋ’ maa la napɔŋ yim ko, ka lan lab’ bɛ sansani maa ni yaha. Bɛ daa niŋ lala la daba ayɔbu.
15Ka dabisi’ shɛli din pahir’ ayopɔin dali biɛɣu daa ti neerina ka bɛ daŋ yibu ti chaŋ gili tiŋ’ maa kaman bɛ ni daa yi pun gindi li shɛm la napɔŋ buyopɔin. Kulla dindali maa kɔŋko ka bɛ daa gil’ li napɔŋ buyopɔin maa. 16Bɛ ni daa gindi napɔŋ din pahir’ ayopɔin maa ka maligumaaniba piɛbiri kikahi saha shɛli, ka Jɔshua daa yɛli niriba maa, “Tahimiya! Dama Yawɛ zaŋ tiŋ’ maa niŋ yi nuu ni. 17Tiŋ’ maa mini binshɛɣukam zaa din be di ni leela yi ni yɛn saɣim shɛli ti Yawɛ. Kulla Reehab ŋun nyɛ pagɔrili la mini ninvuɣ’ shɛb’ bɛn be o yiŋ’ kɔŋko ka di simdi ni yi tiligi, o ni daa zaŋ ti tuumba la sɔɣi la zuɣu. 18Amaa miriya ka yi kpuɣi di ni wuhi ni yi saɣimmi binshɛɣukam maa ni binshɛli, dama yi yi niŋ lala, yi ni bo yɛla ti Izraɛlnima, ka di bahi ba yoli bɛ sansan’ ni. 19Amaa bɛ ni zaŋ anzinfa mini salima m-mali binshɛŋa ni daanya lahi ni kuriti binyara din’ nyɛla binshɛŋa din be kasi Yawɛ sani. Ti ni zaŋ dina nti niŋ Yawɛ jɛmbu duu.”
20 Ka bɛ daa piɛbi kikahi; ka niriba maa tahira. Niriba maa ni daa kul wum kikahi maa kumsi; bɛ daa duhila bɛ yee tahiri pampam, ka tiŋ’ maa goondaa maa dii kabi ti lu tiŋa; ka niriba maa dii zɔri tuhi bɛ tooni dɛde n-kab’ kpe tiŋ’ maa ni ti ŋme n-deei li. 21Ka bɛ daa zaŋ takɔbi n-ku dɔbba mini paɣiba ni bipola ni ninkura ni niɣi ni piɛri ni bunsi; ka saɣim binshɛɣukam din be tiŋ’ maa ni zaa.
22Ka Jɔshua daa yɛli niriba ayi shɛba o ni daa tim ka bɛ chaŋ ti puɣisi kaai Jɛriko la, “Chamiya pagɔrili la yiŋa nti yih’ o mini ninvuɣ’ shɛb’ bɛn be o yiŋ’ na kaman yi ni daa pun po ni yi ni niŋ shɛm la.” 23Ka nachimba maa daa chaŋ nti yihi Reehab min’ o ba ni o ma ni o tizɔdɔbba ni o dɔɣiriba zaa n-zaŋ ba ti ʒili kpaŋ’ ha miri Izraɛlnim’ sansani. 24Ka bɛ daa niŋ buɣim dabi tiŋ’ maa, ka di di tiŋ’ maa mini binshɛɣukam din be di ni, naɣila anzinfa mini salima ni daanya kuriti la kɔŋko ka bɛ daa zaŋ ti niŋ Yawɛ jɛmbu duu nɛma biɛhigu shee. 25 Amaa Jɔshua daa tiligi Reehab ŋun daa nyɛ pagɔrili la min’ o dɔɣiriba zaa; o ni daa zaŋ tuumba shɛb’ Jɔshua ni daa tim ni bɛ ti puɣisi kaai Jɛriko n-sɔɣ’ la zuɣu. Ka Reehab zuliya na kul be Izraɛl tiŋgbɔŋ ni hal ni zuŋɔ.
26 Ka Jɔshua daa po pɔri di saha maa ha yɛli, “Ŋunkam ti yiɣisi ni o lab’ me Jɛriko zali, Yawɛ ŋun’ yɛlim’ noli ti o ka di di o.”
Ŋunkam ti zali di tanzaa,
o bidib’ kpɛm’ ni kpi;
Ŋunkam mi ti mali di duno’ yɔriti,
o bidibiga ŋun nyɛ biasani ni kpi.
27Ka Yawɛ daa be Jɔshua sani; ka o yuli daa du pam bɛ tiŋgbɔŋ maa zaa ni.",https://www.bible.com/bible/2264/JOS.6.DBWDB
JƆSHUA 7,"Ɛkan tum alahichi
1Amaa Izraɛlnim’ daa birigiya zaŋ chaŋ binshɛŋa bɛ ni daa woligi ti Yawɛ la polo, dama Karimi bia Ɛkan ŋun daa nyɛ Zabidi yaaŋa, ka nyɛ Zɛra yaantibichee, ka yi Juda zuliya ni na la ni daa kpuɣi binshɛŋa bɛ ni daa woligi ti Yawɛ maa; ka Yawɛ suhu daa yiɣisi pam bahi Izraɛlnim’ zuɣu.
2Ka Jɔshua daa tim tuumba ka bɛ yi Jɛriko chaŋ Ai din daa miri Bɛtavɛn, ka be Bɛtɛl wulimpuhili polo la. O daa yɛli ba mi, “Chamiya ti puɣisi kaai tiŋ’ maa.” Ka tuumba maa daa chaŋ ti kaai Ai; 3ka labina ti yɛli Jɔshua, “Ainim’ bi yaɣ’ lala. Lala zuɣu di chɛ ka tɔbbihi maa zaa chaŋ, amaa chɛ ka tɔbbihi tusaayi bee tusaata laasabu chaŋ.” 4Dinzuɣu ka o daa chɛ ka tɔbbihi tusaata laasabu n-yi bɛ ni chaŋ; ka bɛn daa chaŋ maa ti ŋmaligi guui ka chɛ Ainim’ maa. 5Ka Ainim’ daa kari ba bɛ tiŋ’ maa dunol’ ni hal ti paai Shɛbarim n-daa ku bɛ ninvuɣ’ pihitanaayɔbu laasabu sɔŋ zolɔŋni. Ka Izraɛlnim’ baɣiri ni daa cheei kom, ka dabiɛm gbahi ba.
6Ka Jɔshua mini Izraɛl kpamba daa darigi chɛhi bɛ binyɛra, ka teei dɔni n-zaŋ bɛ nina kpa tiŋa Yawɛ Daalikauli Adaka maa tooni, ka kɔri taŋkpaɣu puɣi bɛ zuɣuri n-doya ni suhugarigu hal ni zaawuni. 7Ka Jɔshua daa yɛli; “Mbaye! Yaa n Duuma NAAWUNI, bɔzuɣu ka a daa zaŋ ti du Jɔɔdɛn Mɔɣili ŋɔ na? A zaŋ ti mi na ni a ti ti Amɔrinim’ ka bɛ ku ti? Ti yi di daa chɛ ka ti nini tiɣi Jɔɔdɛn yaɣili wulimpuhili polo la ka kpalim nimaani di di so. 8Yaa n Duuma, Izraɛlnim’ yi ŋmaligi guui ka chɛ ka ti dimnim’ nya ti kpaya, wula ka n lee lan yɛn yɛli? 9Dama Keenannim’ mini bɛnkam be tiŋgbɔŋ ŋɔ ni yi wum li, bɛ ni kana ti teei gil’ ti, ka kpihim ti birili dunia ŋɔ ni; ka di yi niŋ lala, wula ka a lee yɛn niŋ a yuli din galisi ŋɔ?”
10Ka Yawɛ daa bɔhi Jɔshua, “Bɔ n-niŋ ka a teei doya zaŋ a nina kpa tiŋa? Yiɣisima! 11Izraɛlnima n-tum alahichi; bɛ zaɣisila n ni zali ba zaligu shɛl’ la dolibu; ka kpuɣi binshɛŋa bɛ ni daa woligi ti Man’ Yawɛ la. Bɛ zu n-kpuɣ’ li pahi bɛ nɛma ni, ka ŋma ʒiri. 12Dinzuɣu ka Izraɛlnim’ bi tooi zaŋ bɛ nyɔri yo bɛ dimnim’ maa. Din chɛ ka bɛ ŋmaligi guui ka chɛ bɛ dimnim’ maa nyɛla, bɛmaŋmaŋ’ ni leei bɛ ni yɛm bahi shɛb’ yol’ la zuɣu. Ka yi yi bi yihi binshɛli yi ni kpuɣi maa yi kɔbili ni n-saɣim li, n ku lan be yi sani. 13Yiɣisima m-mali niriba maa ka bɛ be kasi. Yɛlim’ ba, Malimiya yimaŋa m-be kasi gu biɛɣu ni. Dama Yawɛ ŋun nyɛ Izraɛlnim’ Naawuni ŋɔ yɛliya, ‘Izraɛlnima, yi kpuɣi binshɛŋa bɛ ni woligi ti man’ Yawɛ ŋun nyɛ Naawuni ŋɔ la ka di be yi sani. Ka yi mi ku tooi zaŋ yi nyɔri yo yi dimnima, ka pa ni yi yihila lala bina maa yi kɔbili ni.’ 14Dinzuɣu biɛɣuni asiba, sa chɛ ka daŋ kam niriba yina ti zani tooni, ka Yawɛ ni ti yɛn pii dan’ shɛli niriba maa puuni sokam ni o malibu ni yirina ti zaana, ka Yawɛ ni ti yɛn yaai yili shɛlinim’ mi puuni doo kam ni yirina yinoyino ti zaani tooni. 15Ka ninvuɣ’ so ŋun kpuɣi binshɛŋa din nyɛ man’ Yawɛ dini maa, bɛ nyom’ o min’ o ni su binshɛɣukam zaa buɣim, o ni saɣim Yawɛ zaligu min’ o ni tum tuun’ shɛli n-dihi Izraɛlnim’ vi la zuɣu.”
16Ka Jɔshua daa daŋ yiɣisibu asiba n-zaŋ Izraɛlnim’ daŋ kam niriba na ti zaani tooni, ka Yawɛ daa yaala Juda zuliya. 17Ka o daa zaŋ Juda zuliya maa daŋ kam na ti zali, ka Yawɛ daa yaala Zɛra daŋ; ka o daa zaŋ Zɛra daŋ maa ni sokam ni o malibu zali, ka Yawɛ daa yaala Zabidi yiŋnima. 18Ka o daa zaŋ o yiŋnim’ dɔbba yinoyino zali, ka Yawɛ daa yaala Karimi bia Ɛkan ŋun daa nyɛ Zabidi mini Zɛra yaaŋa ka yi Juda zuliya ni na la. 19Di saha ka Jɔshua daa yɛli Ɛkan, “M bia, paɣimi Yawɛ ŋun nyɛ Izraɛlnim’ Naawuni ŋɔ, ka ti o jilima, ka yɛli ma a ni tum tuun’ shɛli, ka di sɔɣi ma shɛli.”
20Ka Ɛkan daa yɛli Jɔshua, “Yɛlimaŋli, n tum alahichi Yawɛ ŋun nyɛ Izraɛlnim’ Naawuni ŋɔ sani; N ni tum alahichi shɛli maa m-bɔŋɔ: 21N daa nyala Shiina binyɛr’ suŋ mini anzinfa kpila, ka di tibisim nyɛ kilɔgiram pirigili ni salin’ kpilli din mi tibisim nyɛ kilɔgiram pirigili ka n kɔre kpe di ni, ka n kpuɣ’ li n-zaŋ li ti pi tiŋa n suɣili ni ka anzinfa maa be di gbinni.”
22Ka Jɔshua daa tim tuumba ka bɛ zo n-chaŋ o suɣili maa ni nti shiri nya ka di pi tiŋa ka anzinfa maa be di gbinni. 23Ka bɛ daa yihi li suɣili maa ni n-zaŋ li na ti ti Jɔshua mini Izraɛlnim’ zaa, ka bɛ daa zaŋ li sɔŋ Yawɛ tooni. 24Ka Jɔshua mini Izraɛlnim’ zaa daa zaŋ Zɛra yaaŋa Ɛkan maa mini anzinfa ni binyɛrigu maa ni salin’ kpilli maa ni o bidibisi min’ o bipuɣinsi ni o niɣi ni o bunsi ni o piɛri ni o suɣili ni o ni su binshɛɣukam zaa n-chaŋ Akɔr Vinvamli ni. 25Ka Jɔshua daa bɔhi Ɛkan, “Bɔzuɣu ka a bo wahala ti ti? Yawɛ ni ti a wahala zuŋɔ dabisili ŋɔ.” Ka Izraɛlnim’ zaa daa lab’ o kuɣa, ka lab’ o malibu gba kuɣa, ka niŋ buɣim nyo ba. 26Ka bɛ daa kahi kuɣa m-pa Akan zuɣu hal ti duhi li sɔŋ, ka di na kul do nimaani hal ni zuŋɔ. Dinzuɣu ka bɛ daa boli nimaani yuli Akɔr Vinvamli hal ni zuŋɔ.
Ka Yawɛ suhuyiɣisili maa daa naanyi maai.",https://www.bible.com/bible/2264/JOS.7.DBWDB
JƆSHUA 8,"Izraɛlnim’ ŋme n-deei Ai ka saɣim li
1Ka Yawɛ daa yɛli Jɔshua, “Di chɛ ka dabiɛm mal’ a bee n-chɛ ka a suhu zɔhira. Zaŋm’ tɔbbihi zaa yiɣisi chaŋ Ai; nyama, n zaŋ Ai naa min’ o niriba ni o tiŋ’ maa ni o tiŋgbɔŋ maa niŋ yi nuu ni; 2ka yi ni niŋ di mini di naa kaman yi ni daa niŋ Jɛriko mini di naa shɛm la. Amaa dimbɔŋɔ ni dina, dimiya tiŋ’ maa nɛma zaŋ tabili di biŋkɔbiri. Chamiya ti sɔɣi dɔni tiŋ’ maa gulinyaaŋa polo.”
3Ka Jɔshua mini tɔbbihi maa zaa daa yiɣisi ni bɛ chaŋ Ai, ka Jɔshua daa pii tɔbutuhiri’ biinsi tuhi’ pihita n-chɛ ka bɛ chaŋ Ai yuŋ. 4O daa yɛli ba, “Nyamiya, yi yi chaŋ yin’ chamiya ti sɔɣi dɔni tiŋ’ maa gulinyaaŋa; di kaɣiya ti do katiŋa ka chɛ tiŋ’ maa, ka maliya shili viɛnyɛliŋga gu; 5ka m mini tɔbbi’ shɛb’ bɛn be n sani ni chaŋ ti liri ba. Ka bɛ yi ti yina ni ti mini ba zaŋ nya taba, ti ni ŋmaligi guui kaman ti ni daa pun niŋ shɛm la. 6Bɛ ni yi bɛ tiŋ’ maa ni na n-kari dol’ ti hal ka ti ti zaŋ ba yi kpaŋ’ ha ka chɛ bɛ tiŋ’ maa; dama bɛ ni yɛli, ‘Bɛ yaai ŋmaligi guuri kaman bɛ ni daa pun niŋ shɛm la.’ Ka ti yi ti ŋmaligi guui ka bɛ kariti dol’ ti, di saha maa yin’ yiɣisimiya yi sɔɣibu maa shee 7n-kpe bɛ tiŋ’ maa ni ti ŋme n-deei li; dama yi Duuma NAAWUNI ni zaŋ li niŋ yi nuu ni. 8Ka yi yi ŋme n-deei tiŋ’ maa, yin’ nyomiya li buɣim kaman Naawuni ni zali ya shɛm. N ni wuhi ya ni yi niŋ shɛm m-bala.” 9Ka Jɔshua daa bahi ba noli ni bɛ chama, ka bɛ daa chaŋ ti dɔni bɛ sɔɣibu shee din daa be Bɛtɛl mini Ai sunsuuni zaŋ kpa Ai wulinluhili polo la; amaa ka Jɔshua ŋun’ daa kpalim gbe niriba maa sani.
10Ka Jɔshua daa ti daŋ yiɣisibu asibaasi n-laɣim tɔbbihi pahi Izraɛlnim’ kpamba zuɣu ka bɛ chaŋ Ai. 11Ka tɔbbihi bɛn zaa daa be o sani chaŋ ti dɔni Ai nuzaa polo m-miri li, ka vinvamli do bɛ mini Ai sunsuuni. 12Ka o daa chɛ ka tɔbbihi tusaanu laasabu chaŋ ti dɔni Ai wulinluhili polo luɣ’ shɛli din be Bɛtɛl mini Ai sunsuuni. 13Lala ka bɛ daa piri tɔbbihi maa sɔŋ n-gu tɔbu maa. Bɛ daa chɛ ka tɔbbihi bɛn galisi pam dola tiŋ’ maa nuzaa polo, ka chɛ ka bɛn kpalim mi do tiŋ’ maa wulinluhili polo. Amaa ka’ Jɔshua daa gbe vinvamli maa ni. 14Ka Ai naa ni daa nya Izraɛl tɔbbihi maa, o min’ o tiŋ’ maa ni niriba zaa daa niŋla yomyom n-daŋ yibu asibaasi n-kab’ sirigi Araba zolɔŋni ni bɛ mini Izraɛlnim’ ti tuhi. Amaa bɛ daa bi mi ni tɔbbihi sɔɣ’ do bɛ tiŋ’ maa gulinyaaŋa. 15Ka Jɔshua mini tɔbbi’ shɛb’ bɛn daa be o sani zaa ŋmaligi guui n-niŋ kaman Ainim’ nyaŋ ba mi la n-zo n-kpa mɔɣu polo. 16Dinzuɣu ka bɛ daa chɛ ka niriba bɛn zaa be bɛ tiŋ’ maa ni laɣim yi n-kari doli Jɔshua min’ o tɔbbihi maa. Bɛ ni daa kariti doli Jɔshua min’ o tɔbbihi maa, ka bɛ daa zaŋ Ainim’ maa n-yi kpaŋ’ ka chɛ bɛ tin’ maa. 17Doo daa bi lan kpalim Ai bee Bɛtɛl. Bɛ daa yimi kari doli Izraɛlnima, ka chɛ bɛ tiŋ’ maa dunoli yali.
18Di saha ka Yawɛ daa yɛli Jɔshua, “Zaŋmi kpani din be a nuu ni ŋɔ tiri Ai; n ni zaŋ li niŋ a nuu ni.” Ka Jɔshua daa zaŋ kpani din be o nuu ni maa tiri. 19O ni daa kul kpuɣ’ o nuu maa tiri saha shɛli maa, ka Izraɛl tɔbbihi bɛn daa sɔɣ’ doya la dii vaai yiɣisi bɛ dooshee ti kpe tiŋ’ maa ni n-deei li ka niŋ buɣim nyo li yomyom bahi. 20Ainim’ ni daa ŋmaligi lihi bɛ nyaaŋa nya ka buɣim diri ka di nyɔhi kpuɣi du zuɣusaa bɛ tiŋ’ maa ni, bɛ daa bi lan mi bɛ ni yɛn zo n-kpa shɛli polo tiligi; dama tɔbbihi bɛn daa guuri kpɛri mɔɣu ka bɛ doli ba la daa ŋmaligimina lu bɛna bɛn daa kariti doli ba maa zuɣu. 21Jɔshua mini Izraɛlnim’ zaa ni daa nya ka bɛ tɔbbi’ shɛb’ bɛn daa sɔɣ’ doya la deei tiŋ’ maa, ka di nyɔhi kpuɣi du zuɣusaa maa, ka bɛ daa ŋmaligina n-lu Ainim’ maa zuɣu n-dii ŋmɛri kuri ba. 22Ka Izraɛl tɔbbi’ shɛb’ bɛn daa be Ai tiŋ’ puuni la daa kana ti pahi bɛ tab’ maa zuɣu ka bɛ gili Ainim’ maa niŋ sunsuuni, ka shɛb’ be yaɣ’ yini polo, ka bɛn kpalim mi be yaɣ’ din’ la polo. Ka Izraɛlnim’ daa ku Ainim’ maa hal ka bɛ ni yino gba ti bi kpalim bee n-zo n-tiligi. 23Amaa bɛ daa gbaala Ai naa zaɣ’ nɛɔŋ n-zaŋ o ti ti Jɔshua.
24Izraɛlnim’ ni daa zaŋ takɔbiri ku Ainim’ maa zaa naai bɛ ni daa kari ba ti zali mɔɣu ni luɣ’ shɛl’ la, bɛ zaa daa labila Ai tiŋ’ puuni nti zaŋ takɔbiri ku ninvuɣ’ shɛb’ bɛn be di ni zaa. 25Ka bɛ daa ku Ainim’ bɛn nyɛ dɔbba mini paɣiba zaa dindali maa, ka bɛ kalinli daa yiɣisi tuhi’ pinaayi. 26Jɔshua ni daa kul zaŋ kpan’ la tiri Ai, o daa bi zaŋ o nuu siɣisi tiŋ’ hal ka bɛ ti ku Ainim’ maa zaa. 27Ka Izraɛlnim’ daa di tiŋ’ maa ni nɛma, ka gbahi niɣi pahi kaman Yawɛ ni daa pun yɛli Jɔshua shɛm. 28Ka Jɔshua daa chɛ ka bɛ nyo Ai buɣim, ka di di n-kab’ lu n-duhiduhi doya; ka na kul doya lala hal ni zuŋɔ. 29Ka Jɔshua daa chɛ ka bɛ zaŋ Ai naa yili tia n-chɛ o yili tia maa zuɣu hal ni zaawuni. Ka wuntaŋ’ daa ti yɛn lu ka o chɛ ka bɛ yilig’ o tia maa zuɣu na n-zaŋ o ti bahi bɛ tiŋ’ maa dunoli shee n-kahi kuɣa pa o zuɣu hal nti duhi li zaɣ’ du’ titali sɔŋ, ka di na kul do nimaani lala hal ni zuŋɔ.
Jɔshua karim Naawuni Zaligu kundi wuhi Izraɛlnima Ɛbal Zoli gbini
30 Ka Jɔshua daa chɛ ka bɛ me bimbini tam Ɛbal Zol’ zuɣu ti Yawɛ ŋun nyɛ Izraɛlnim’ Naawuni ŋɔ. 31 O daa chɛ ka bɛ me li mi kaman Yawɛ dabili Musa ni daa wuhi Izraɛlnim’ ni bɛ mɛm’ li kaman di ni sab’ Musa zaligu litaafi ni wuhi shɛm la. Dina n-nyɛ: Zaŋmiya kuɣ’ shɛŋa bɛ ni bi kpe ka di nyɛ so ni na bi zaŋ kur’ bini shihi shɛli m-me bimbini. Ka bɛ daa mali sara shɛli bɛ ni zaŋdi nyɔri buɣim la bimbini maa zuɣu ti Yawɛ ka daa mali suhudoo sara maligunim’ gba. 32Ka Jɔshua daa sabi zaligu shɛli Musa ni daa pun sab’ zal’ la pa kuɣa maa zuɣu Izraɛlnim’ ninni. 33 Ka Izraɛlnim’ zaa mini tinzunnim’ ni bɛ ni dɔɣi shɛb’ nimaani ni bɛ kpamba ni bɛ tuma zuɣulaannima ni bɛ sariakaritiba daa zani Alikauli Adaka la yaɣa ayi, ka bɛ nina kpa Lɛvinim’ bɛn daa nyɛ maligumaaniba bɛn ʒiri Yawɛ Alikauli Adaka maa la. Bɛ pirigili daa ʒiɛla Gɛrizim Zoli tooni, ka bɛ pirigili bɛn kpalim mi ʒe Ɛbal Zoli tooni kaman Yawɛ dabili Musa ni daa pun yɛli ba ni bɛ niŋm’ shɛm bɛ yi ti yɛn niŋ alibarika niŋ Izraɛlnim’ ni la. 34Di nyaaŋa ka Jɔshua daa karim yɛtɔɣ’ shɛlikam din daa be zaligu kundi la ni. O daa karim alibarika mini noli yɛlibu yɛla kaman di zaa ni daa sabi zaligu kundi maa ni shɛm. 35Jɔshua daa karim Musa ni daa zali zaligu shɛŋa maa zaa wuhi Izraɛlnim’ laɣiŋgu maa zaa zaŋ tabili paɣiba ni bihi ni tinzunnim’ bɛn daa be bɛ ni.",https://www.bible.com/bible/2264/JOS.8.DBWDB
JƆSHUA 9,"Gibiɔnnim’ yɔhim Jɔshua
1Nanim’ bɛn zaa daa be Jɔɔdɛn Mɔɣili wulinluhili polo zoya zuɣu tinsi ni mini zolɔna ni tinsi din zaa daa ʒi n-tabi Mɛditirɛniɛn Teeku zaŋ labi Lɛbanɔn polo la daa wum Izraɛlnim’ nasara dibu maa yɛla. Nanim’ maa n-daa nyɛ: Hitinim’ naa mini Amɔrinim’ naa ni Keenanim’ naa ni Pɛrizinim’ naa ni Hivinim’ naa ni Jɛbusinim’ naa. 2Bɛna n-daa laɣim naai noli ni bɛ tuhi Jɔshua mini Izraɛlnima.
3Amaa Gibiɔnnim’ ni daa wum Jɔshua ni niŋ Jɛriko mini Ai shɛm la zuɣu. 4Ka bɛ daa woligi n-kpuɣi yɛŋkiŋkabina soli. Bɛ daa bola bindira niŋ bɔto kura din chahi ka bɛ liɣiliɣi li ni n-zaŋ pa bunsi zuɣu; ka zaŋ wain kol’ kura din chahi ka bɛ liɣiliɣi li pahi; 5ka zaŋ namda kura din chahi ka bɛ shɛnshe li piri; ka zaŋ binyɛr’ chɛra ye, ka bɛ bindira zaa kul kuui mili ka kpe yue. 6Ka bɛ daa chaŋ Jɔshua sani Giligal sansani la ni nti yɛl’ o mini Izraɛlnima. “Ti yila tiŋgbɔn shɛli din be katiŋ’ na ni ti mini ya ti lo tab’ alikauli.”
7 Amaa ka Izraɛlnim’ daa bɔhi Hivinim’ maa, “Wula ka ti mini ya ni tooi lo tab’ alikauli? Dama di pa shɛli ka yi kul bela yomayoma kpe.”
8Ka bɛ yɛli Jɔshua, “Ti nyɛla a daba.” Ka Jɔshua bɔhi ba, “Banima n-lee nyɛn ya? Ka ya ka yi lee yina?”
9Ka bɛ yɛl’ o, “Ti yila tiŋgbɔn shɛli din be katiŋ’ na. Yawɛ ŋun nyɛ yi Naawuni la yuli duya pam. Ti pun wum o yɛla; ka wum o ni daa tum shɛlikam zaa Ijipti la yɛla; 10 ka lan wum o ni daa niŋ Amɔrinim’ nanima ayi la shɛlikam zaa Jɔɔdɛn Mɔɣili duli wulimpuhili polo la. Nanima ayi maa n-nyɛ Hɛshibɔn naa Sihɔn mini Bashan naa Ogi ŋun daa be Ashitarɔt la. 11Ti kpamba mini ti tiŋgbɔŋ maa nim’ zaa daa yɛlimi, “Bomiya bindira niŋ yi nuu ni n-gbaai soli chaŋ ti nya ba yɛli ba, ‘Ti nyɛla yi daba, ka chɛ m-bɔri ni ti mini ya lo tab’ alikauli.’ 12Nyam’ ti bɔrɔbɔro, di daa na kul tulimi ka ti zaŋ li yi yiŋ’ na ti ni daa yiɣisina dahin’ shɛli ni ti ti diri sol’ ni, amaa nyam’ di ni kuui ka kpe yue shɛm pumpɔŋɔ. 13Wain kola ŋɔ daa nyɛla zaɣ’ pala ka ti yi yiŋ’ na, ka nyam’ di ni chahi shɛm. Ka ti binyɛra ŋɔ mini ti namda ŋɔ gba chahila so’ wɔɣinli maa chandi ni.”
14Ka Izraɛlnim’ daa deei bɛ bindira maa shɛli di, ka bi suhi Yawɛ n-niŋ o saawara di zuɣu. 15Ka Jɔshua daa chɛ ka o mini ba naai noli, ka o lo ba alikauli ni bɛ ku ku ba. Ka Izraɛl kpamba gba daa lo ba alikauli ni bɛ ni ʒe alikauli maa nyaaŋa.
16Izraɛlnim’ ni daa lo Gibiɔnnim’ alikauli maa nyaaŋa daba ata dali ka bɛ ti wum ni Gibiɔnnim’ maa nyɛla bɛ ʒiʒiinitaba, ka bɛ mini ba kul bela luɣ’ yini. 17Ka Izraɛlnim’ daa yiɣisi n-gbaai chandi, zaŋ chaŋ daba ata dali ka bɛ paai Gibiɔnnim’ ni daa be tin’ shɛŋa maa ni. Bɛ tinsi maa n-nyɛ Gibiɔn mini Chɛfira ni Bɛrɔt ni Kiriatijiarim. 18Amaa ka Izraɛlnim’ daa bi ku ba Izraɛl kpamba ni daa pun po Yawɛ ŋun nyɛ Izraɛlnim’ Naawuni, ka lo ba alikauli shɛl’ la zuɣu. Di saha ka Izraɛlnim’ maa daa ŋumdi bɛ kparima ni n-niŋdi bɛ kpamba maa. 19Amaa ka Izraɛl kpamba maa zaa daa yɛli Izraɛlnim’ maa zaa, “Ti pun pola Yawɛ ŋun nyɛ Izraɛlnim’ Naawuni ŋɔ ka lo ba alikauli maa, dinzuɣu ti ku tooi niŋ ba shɛli pumpɔŋɔ. 20Di kpala talahi ni ti chɛ ba ti ni lo ba alikauli shɛli maa zuɣu; di yi pa lala, ti ni nya tibidarigibo.” 21Ka kpamba maa daa lan yɛli ba, “Chɛliya ba, amaa ka bɛ lee kabiri dari ka ŋɔŋdi kom tiri Izraɛlnim’ zaa.” Kpamba maa ni daa yɛli shɛm m-bala.
22Ka Jɔshua daa chɛ ka bɛ boli Gibiɔnnim’ maa na ka o ti bɔhi ba. “Bɔ n-niŋ ka yi yɔhim ti yɛli, ‘Ti mini ya shee wɔɣ’ pam.’, ka kul bela ti sani kpe ŋɔ? 23Dinzuɣu Naawuni noli ni din ya; ka yi ni shɛb’ kul ni nyɛla daba sahakam; ka kabiri dari, ka ŋɔŋdi kom niŋdi n Naawuni jɛmbu duu.”
24Ka bɛ garigi yɛli Jɔshua, “Din chɛ ka tinim’ bɛn nyɛ a daba ŋɔ niŋ lala maa nyɛla, ti pun wum ka biɛhiŋ kani ni Yawɛ ŋun nyɛ yi Naawuni ŋɔ daa yɛli Musa ni o zaŋ tiŋgbɔŋ ŋɔ zaa tin ya; ka ni ku ninvuɣ’ shɛb’ bɛn zaa be di ni; ka ti ni zɔri dabiɛm ti nyɛviya zuɣu zaŋ chaŋ yi sani la zuɣu ka ti niŋ lala maa. 25Ka pumpɔŋɔ ti bela yi nuu ni; niŋmiya ti yi ni nya ka di simdi ni yi niŋ ti shɛm.” 26Lala ka Jɔshua daa niŋ tiligi Gibiɔnnim’ maa Izraɛlnim’ nuu ni, ka bɛ bi ku ba. 27Amaa ka Jɔshua daa lee chɛ ka bɛ leei dakabiriba ni kɔŋɔŋdiba dindali maa. Ka bɛ kabiri dari ka ŋɔŋdi kom tiri Izraɛlnima, ka niŋdi lala tahiri Yawɛ sara maligu bimbini gba gbini. Ka bɛ na kul niŋdi lala luɣ’ shɛlikam Yawɛ ni pii leeg’ o jɛmbu shee hal ni zuŋɔ.",https://www.bible.com/bible/2264/JOS.9.DBWDB
JƆSHUA 10,"Izraɛlnim’ nyaŋ Amɔrinima
1Dimbɔŋɔ nyaaŋa ka Jɛrusalɛm naa Adɔnizɛdɛk daa wum Jɔshua ni ŋme n-deei Ai ka ŋme n-saɣim li zaa, ka ku di naa kaman o ni daa niŋ Jɛriko mini di naa shɛm la. O daa lan wum Gibiɔnnim’ ni daa chaŋ ti niŋ sandaani niŋ Izraɛlnima, ka chɛ ka bɛ mini ba bela yɛla. 2Ka dabiɛm daa kpe o pam; dama Gibiɔn daa nyɛla tin’ titali kaman tin’ titali kam din mali naa. Di daa galisi gari Ai, ka di dɔbba mali kpiɔŋ. 3Dinzuɣu ka Jɛrusalɛm Naa Adɔnizɛdɛk daa tim ti yɛli Hiburɔn Naa Hɔham mini Jarimut naa Piram ni Lakishi Naa Jafia ni Ɛgilɔn Naa Dɛbir, 4“Kamiyana nti sɔŋ ma ka ti chaŋ ti liri Gibiɔnnima n-ku ba, bɛ ni chaŋ ti niŋ sandaani niŋ Jɔshua mini Izraɛlnim’ la zuɣu.” 5Di saha ka Amɔri nanima anu bɛn daa nyɛ: Jɛrusalɛm naa mini Hiburɔn naa ni Jarimut naa ni Lakishi naa ni Ɛgilɔn naa daa laɣim bɛ tɔbbihi chaŋ ti liri Gibiɔnnima n-teei gili ba.
6Ka Gibiɔnnim’ daa tim Giligal sansan’ la ni ti yɛli Jɔshua, “Di chɛ tinim’ bɛn nyɛ a daba ŋɔ bahi. Kamina yomyom ti sɔŋ ti tiligi ti; dama Amɔri nanim’ zaa bɛn be zoya polo tinsi la ni laɣim bɛ tɔbbihi kana ti teei gili Gibiɔn n-doya ni bɛ tuhi ti.”
7Ka Jɔshua mini Izraɛl tɔbbihi zaa zaŋ tabili tɔbutuhiri’ biinsi zaa daa yiɣisi Giligal chaŋ. 8Ka Yawɛ daa yɛli Jɔshua, “Di zɔri ba, dama m pun zaŋ ba niŋ yi nuu ni. Ka bɛ ni so ku tooi zani yi tooni.” 9Ka Jɔshua min’ o tɔbbihi daa yiɣisi Giligal lu soli n-gbaai chandi yuŋ hal ti kab’ ti liri ba libigi ba. 10Ka Yawɛ daa chɛ ka bɛ suhuri fuŋ bɛ ni daa nya Izraɛl tɔbbihi maa zuɣu, ka Izraɛl tɔbbihi maa daa ku ba pam Gibiɔn, ka kari doli bɛn kpalim hal ni Bɛtihɔrɔn zolɔŋni n-kul kuri ba hal ti paai Azɛka mini Makɛda. 11Amɔrinim’ maa ni daa ŋmaligi Izraɛlnim’ tooni guuri kpari Bɛtihɔrɔn zolɔŋ polo saha shɛli maa, ka Yawɛ daa chɛ ka sakuɣ’ kara yi zuɣusaa lu bɛ zuɣu na hal ni Azɛka ka bɛ kpi. Ka sakuɣa maa ni daa luna n-ku bɛ ninvuɣ’ shɛb’ daa gari Izraɛl tɔbbihi ni daa zaŋ takɔbiri ku shɛba.
12Yawɛ ni daa chɛ ka Izraɛlnim’ nyaŋ Amɔrinim’ dahin’ shɛli maa, ka Jɔshua daa tɔɣisi Yawɛ yɛtɔɣa, ka ŋmaligi yɛli Izraɛlnim’ ninni:
“Wuntaŋa, kpalimmi zani luɣ’ yini Gibiɔn dɛde,
ka nyin’ Goli gba,
kpalim zani Aijalɔn vinvamli dɛde.”
13 Ka wuntaŋ’ daa shiri kpalim zani luɣ’ yini, ka goli gba kpalim zani hal ka Izraɛlnim’ ti bɔhi bɛ dimnim’ maa biɛri naai. Dimbɔŋɔ yɛla sab’ be Jashar Litaafi ni. Wuntaŋ’ daa kpalim zani zuɣusaa dɛde ka bi bɔri yomyom ni o lu hal ti paai dabisi muni. 14Dabisili ŋɔ kpee daa na ʒi n-niŋ, ka mi bi lan niŋ di saha maa zaŋ kana pumpɔŋɔ. Dindali maa ka Yawɛ daa wum ninsal’ ni yɛli shɛm, dama Yawɛ daa tuhi ti Izraɛlnima.
15Dimbɔŋɔ nyaaŋa ka Jɔshua mini Izraɛl tɔbbihi maa zaa daa labi Giligal sansani maa ni.
Jɔshua gbahi Amɔri nanima anu
16Amɔri nanima anu la daa zo nti sɔɣi bela vol’ ni Makɛda. 17Ka bɛ daa yɛli Jɔshua, “Bɛ nya nanima anu la ka bɛ sɔɣi bela vol’ ni Makɛda.” 18Ka Jɔshua daa yɛli, “Bilimmiya kuɣ’ kara ti ŋari voli maa noli, ka bo niriba zali di gbini ka bɛ gul’ li, 19yimaŋmaŋ’ di ʒiɛnya nimaani, amaa yinim’ karimiya doli yi dimnim’ maa nyaaŋa nti liri ba, ka di chɛliya ka bɛ zo m-paai bɛ ya, dama Yawɛ ŋun nyɛ yi Naawuni ŋɔ n-zaŋ ba niŋ yi nuu ni.” 20Ka Jɔshua mini Izraɛl tɔbbihi maa daa ku bɛ dimnim’ maa pam hal ti naai, ka bi lan nyari so, dama bɛ ni shɛb’ daa zomi ti kpe bɛ tin’ shɛŋa bɛ ni me goma gil’ ni. 21Ka bɛ zaa daa ŋmaligi lab’ Jɔshua sani Makɛda sansan’ la ni ni alaafee.
Ka so daa bi tooi yaar’ o noli yɛri shɛli zaŋ chaŋ Izraɛlnim’ maa polo.
22Di saha ka Jɔshua daa yɛl’ o niriba maa, “Yoomiya vol’ maa yihi nanima anu la ti ma na.” 23Ka bɛ daa niŋ lala yihi nanima anu maa vol’ maa ni na ti ti o. Nanim’ maa n-daa nyɛ: Jɛrusalɛm naa mini Hiburɔn naa ni Jarimut naa ni Lakishi naa ni Ɛgilɔn naa. 24Bɛ ni daa zaŋ nanima anu maa ka Jɔshua sanna, Jɔshua daa bolila Izraɛlnim’ zaa na ti yɛli tɔbbihi sapashinnim’ shɛb’ bɛn min’ o daa chaŋ tɔb’ maa ni maa, “Kamiyana ti zaŋ yi naba tam nanim’ maa nyingoya zuɣu.” Ka bɛ daa chaŋ ti zaŋ bɛ naba tam bɛ nyingoya maa zuɣu. 25Ka Jɔshua yɛli ba, “Di zɔriya dabiɛm bee n-chɛ ka yi suhuri zɔhira. Maliya yaa ni suhukpeeni pam, dama lala ka Yawɛ yɛn niŋ yi ni yɛn tuhi yi dimnim’ shɛb’ zaa.” 26Dimbɔŋɔ nyaaŋa ka Jɔshua daa ŋme n-ku nanim’ maa n-zaŋ ba yili tih’ anu zuɣu. Ka bɛ daa yili tihi maa zuɣu hal ti paai zaawuni. 27Ka wuntaŋ’ daa ti yɛn lu, ka Jɔshua bahi noli ka bɛ siɣisi ba tihi maa zuɣu na n-zaŋ ba bahi vo’ shɛl’ ni bɛ ni daa zo nti sɔɣ’ la ni, ka bilim kuɣ’ kara ti ŋari di noli, ka di na kul be nimaani hal ni zuŋɔ.
Jɔshua ŋme n-deei Amɔrinim’ tiŋgbɔna pahi
28Ka Jɔshua daa ŋme n-deei Makɛda dindali maa, ka zaŋ takɔbi ku di naa min’ o niriba. O daa ku sokam zaa, ka bi chɛ hal ninvuɣ’ yino gba; ka daa niŋ Makɛda naa kaman o ni daa niŋ Jɛriko naa shɛm la.
29Ka Jɔshua mini Izraɛlnim’ zaa daa yi Makɛda n-gari chaŋ Libina ti liri Libinanima. 30Ka Yawɛ daa zaŋ di gba mini di naa niŋ bɛ nuu ni, ka bɛ daa zaŋ takɔbiri ku niriba bɛn zaa be di ni, ka so daa bi kpalim; ka daa niŋ di naa kaman o ni daa niŋ Jɛriko naa shɛm la.
31Ka Jɔshua mini Izraɛlnim’ zaa daa lan yi Libina n-gari chaŋ Lakishi ti teei gil’ li n-liri ba. 32Ka Yawɛ daa zaŋ Lakishinim’ niŋ bɛ nuu ni, ka bɛ daa ŋme n-deei li dabisi’ shɛli din pah’ ayi dali, ka zaŋ takɔbiri ku binshɛɣukam mini ninsalinim’ zaa bɛn be di ni kaman bɛ ni daa niŋ Libinanim’ shɛm la. 33Ka Gɛza naa Hɔram daa kana ti sɔŋ Lakishinim’ maa, amaa ka Jɔshua daa ŋme n-ku o min’ o tɔbbihi zaa hal ka bɛ ni so bi tiligi.
34Ka Jɔshua mini Izraɛl tɔbbihi zaa daa lan yi Lakishi gari chaŋ Ɛgilɔn ti teei gil’ li n-liri ba 35ŋ-ŋme n-deei li dindali maa. Ka bɛ daa zaŋ takɔbiri ku binshɛɣukam mini ninsalinim’ zaa bɛn be di ni dindali maa kaman bɛ ni daa niŋ Lakishinim’ shɛm la.
36Ka Jɔshua mini Izraɛl tɔbbihi zaa daa lan yi Ɛgilɔn gari chaŋ Hiburɔn ti liri ba 37ŋ-ŋme n-deei li; ka daa zaŋ takɔbiri ku binshɛɣukam mini ninsalinim’ zaa ni di naa ni di fɔndi ni niriba zaa. Bɛ daa bi chɛ ka ninvuɣ’ yino gba kpalim. Bɛ ni daa niŋ Ɛgilɔnnim’ shɛm la, lala ka bɛ daa saɣim Hiburɔn, ka ku ninvuɣ’ shɛb’ bɛn zaa be di ni. 38Dimbɔŋɔ nyaaŋa ka Jɔshua mini Izraɛl tɔbbihi zaa daa ŋmaligi lab’ Dɛbir ti liri ba 39ŋ-ŋme n-deei li tabili di fɔndi zaa, ka gbahi di niriba zaa mini di naa n-zaŋ takɔbiri ku ba. Bɛ daa ku ninvuɣ’ shɛb’ bɛn zaa be di ni, ka ninvuɣ’ yino gba bi kpalim. Bɛ ni daa niŋ Hiburɔnnim’ mini Libinanim’ ni bɛ naa shɛm la, lala ka bɛ daa niŋ Dɛbirinim’ gba mini bɛ naa.
40Lala ka Jɔshua daa nyaŋ tiŋgbɔŋ maa zaa nima. O daa nyaŋ zoya zuɣu tinsi mini Nɛgɛb polo tinsi ni tintan’ ni tinsi ni naɣilima ni tinsinim’ ni di nanim’ zaa. Bɛ daa bi chɛ bɛ ni so; bɛ daa ku bɛ zaa kaman Yawɛ ŋun nyɛ Izraɛlnim’ Naawuni ŋɔ ni daa zali ba ni bɛ niŋ shɛm. 41Ka Jɔshua daa nyaŋ ba lala hal ni Kadɛshibarinia zaŋ ti paai Gaza zaŋ tabili Goshɛn tiŋgbɔŋ zaa m-mali lala hal ti paai Gibiɔn. 42Ka Jɔshua daa nyaŋ nanim’ maa zaa, ka deei bɛ tiŋgbɔna maa yim, dama ŋun nyɛ Izraɛlnim’ Naawuni ŋɔ n-daa tuhi ti bɛn’ Izraɛlnim’ maa. 43Dimbɔŋɔ nyaaŋa ka Jɔshua mini Izraɛl tɔbbihi maa zaa daa lab’ Giligal sansani maa ni.",https://www.bible.com/bible/2264/JOS.10.DBWDB
JƆSHUA 11,"Jɔshua nyaŋ naa Jabin min’ o nyaanzaaniba
1Yɛlli ŋɔ lahibali ni daa ti nti to Hazɔr Naa Jabin saha shɛli, ka o daa tim ti yɛli Madɔn Naa Jɔbab mini Shimrɔn naa ni Akishaf naa 2ni nanim’ shɛb’ bɛn daa be nuzaa polo zoya zuɣu tinsi ni la ni Araba din daa be Kinɛrɔt nudirigu polo la ni tintan’ ni tinsi la nima ni Nafɔtido din daa be wulinluhili polo la nima 3ni Keenannim’ bɛn daa be wulimpuhili mini wulinluhili polo la nim’ zaŋ tabili Amɔrinim’ mini Hitinim’ ni Pɛrizinim’ ni Jɛbusinim’ bɛn daa be zoya zuɣu tinsi ni la nima ni Hivinim’ bɛn daa be Hɛrimɔn zolɔŋni Mizipa tiŋgbɔŋ ni la. 4Ka bɛ mini bɛ tɔbbihi zaa daa laɣimna. Bɛ tɔbbihi maa daa galisiya pam hal ka bɛ galisim maa daa ti ŋmanila mɔɣ’ bihigu; ka bɛ yuri mini bɛ chɛchɛbunsi gba daa galisi pam. 5Ka nanim’ maa zaa mini bɛ tɔbbihi daa laɣim kana ti dɔni Mɛrom kulibɔŋ ni ni bɛ tuhi Izraɛlnima.
6Ka Yawɛ daa yɛli Jɔshua, “Di zɔri ba, dama biɛɣuni ŋ-ŋɔ tasaha, n sa ni ku bɛ zaa ti Izraɛlnima; ka yi sa chɛ n-chihi bɛ yuri napɔn’ jila, ka nyo bɛ chɛchɛbunsi buɣim.” 7Ka Jɔshua min’ o tɔbbihi daa chaŋ ti liri ba Mɛrom kulibɔŋ maa ni libigi ba. 8Ka Yawɛ daa zaŋ ba niŋ Izraɛlnim’ nuu ni, ka Izraɛl tɔbbihi maa daa kari doli ba ŋ-ŋmɛri kuri ba hal ti paai Sidɔn Titali mini Misirɛfɔtimaim n-zaŋ kpa wulimpuhili polo mali lala hal ti paai Mizipa Vinvamli ni. Ka bɛ daa ŋme n-ku ba hal ka bi chɛ bɛ ni yino gba. 9Ka Jɔshua daa niŋ kaman Yawɛ ni daa yɛl’ o shɛm, ka chɛ ka bɛ chɛ n-chihi bɛ yuri jila, ka nyo bɛ chɛchɛbunsi mi buɣim.
10Ka Jɔshua daa labina di saha maa ti ŋme n-deei Hazɔr, ka zaŋ takɔb’ ku di naa, dama Hazɔr n-daa nyɛ nama maa zaa tin’ zuɣu. 11Ka bɛ daa ku ninvuɣ’ shɛb’ bɛn be di ni zaa hal ka bi chɛ bɛ ni yino gba; ka daa nyo tiŋ’ maa buɣim.
12Ka Jɔshua daa ŋme n-deei nanim’ maa tinsi maa zaa, ka gbahi bɛ nanim’ gba zaa; ka daa zaŋ takɔb’ ku sokam zaa kaman Yawɛ dabili Musa ni daa pun yɛl’ o shɛm. 13Amaa Izraɛlnim’ daa bi nyo tin’ shɛŋa din daa me n-tam zoya zuɣu la buɣim, gbaai yihila Hazɔr kɔŋko ka Jɔshua daa chɛ ka bɛ nyo m-bahi. 14Ka Izraɛlnim’ daa di tinsi maa ni nɛma zaa tabili di niɣi. Amaa bɛ daa zaŋ takɔb’ ku ninvuɣ’ shɛb’ bɛn be tinsi maa ni zaa; ka bi chɛ bɛ ni yino gba. 15Yawɛ ni daa zal’ o dabili Musa shɛm, lala ka Musa gba daa zali Jɔshua; ka Jɔshua mi daa niŋ kaman o ni zal’ o shɛm. O daa niŋ Yawɛ ni daa zali Musa ni o niŋ shɛlikam zaa, ka bi chɛ di shɛli bahi.
16Ka Jɔshua daa ŋme n-deei tiŋgbɔŋ maa zaa. O daa deei zoya zuɣu tinsi mini Nɛgɛb polo tinsi zaa ni Goshɛn tiŋgbani zaa ni tintan’ ni tinsi ni Araba ni Izraɛl tiŋgbɔŋ ni zoya zuɣu tinsi la 17ni di tintan’ ni tinsi din be Halak Zoli gbin’ la zaŋ ti paai Ɛdom n-zaŋ hal ti paai Baaligad din be Lɛbanɔn vinvamli ni Hɛrimɔn Zolɔŋni la. Ka o daa gbahi bɛ nanima ŋ-ŋme n-ku ba. 18Jɔshua daa ŋme nanim’ maa zaa tɔbu yuui pam. 19Tin’ shɛli nim’ daa bi tim sandaani n-niŋ Izraɛlnima, naɣila Hivinim’ bɛn daa be Gibiɔn la kɔŋko. Amaa ka bɛ daa ŋme n-ku bɛn zaa kpalim la tɔb’ ni. 20 Yawɛ n-daa chɛ ka bɛ niŋ tipawumli, ka lo tɔbu kana ni bɛ ti tuhi Izraɛlnima ni di chɛ ka Izraɛlnim’ ku bɛ zaa n-kpihim bɛ birili, ka ku zo ba nambɔɣu kaman Yawɛ ni daa zali Musa shɛm la.
21Ka Jɔshua daa kana di saha maa ti ku Anakinim’ zaa bɛn daa be zoya tinsi ni la. Bɛ daa bela Hiburɔn mini Dɛbir ni Anab ni zoya zuɣu tinsi din zaa daa be Juda mini Izraɛl tiŋgbɔna ni la. Jɔshua daa ku niriba maa zaa, ka saɣim bɛ tinsi. 22Ka Anakinim’ maa ni so daa lan ka Izraɛl tiŋgbɔŋ maa ni, naɣila Gaza mini Gaat ni Ashidɔd ka bɛ ni shɛb’ daa be.
23Ka Jɔshua daa deei tiŋgbɔŋ maa zaa kaman Yawɛ ni daa pun yɛli Musa shɛm la zaa m-pirigi li tinti Izraɛlnima kaman bɛ zuliya ni daa nyɛ shɛm ni di nyɛ bɛ fali. Ka tɔb’ tuhibu daa chɛ bɛ tiŋgbɔŋ maa ni, ka bɛ nya nyee vuhi.",https://www.bible.com/bible/2264/JOS.11.DBWDB
JƆSHUA 12,"Musa ni daa tuhi nyaŋ na’ shɛba
1 Izraɛlnim’ daa pun nyaŋ na’ shɛba ka deei bɛ tiŋgbana din be Jɔɔdɛn Mɔɣili duli wulimpuhili polo la. Bɛ ni daa deei luɣ’ shɛŋa maa n-nyɛ Arinɔn Vinvamli zaŋ hal ti paai Hɛrimɔn Zoli zaŋ tabili Araba tiŋgbana din zaa daa be wulimpuhili polo maa. 2Nanim’ maa ni yino n-nyɛ Amɔrinim’ naa Sihɔn ŋun daa be Hɛshibɔn, ka su Aroa din daa baɣi Arinɔn Vinvamli la mini vinvamli maa sunsuuni zaŋ hal ti paai Jabok Mɔɣili din nyɛ Ammɔnnim’ tintariga ka nyɛ Giliad pirigili la 3ni Araba zaŋ hal ti paai Kinɛrɔt Teeku din daa be wulimpuhili polo la ni Bɛtijɛshimɔt polo zaŋ kpa Araba Teeku din nyɛ Yalim Teeku n-do n-lab’ nudirigu polo Pisiga tintan’ ni la.
4Na’ so ŋun pahi n-nyɛ Bashan Naa Ogi ŋun daa nyɛ Rɛfaimnim’ ni yino ŋun kpalim ka be Ashitarɔt mini Ɛdirɛi; 5ka su Hɛrimɔn Zoli mini Salɛka ni Bashan zaa zaŋ hal ti paai Gɛshurinim’ mini Maakatinim’ tintariga ni Giliad pirigili zaŋ hal ti paai Hɛshibɔn Naa Sihɔn tintariga la.
6 Yawɛ dabili Musa mini Izraɛlnima n-daa tuhi nyaŋ nanim’ maa, ka ŋun’ Yawɛ dabili Musa daa zaŋ bɛ tiŋgbana n-ti Rubin zuliya mini Gaad zuliya ni Manaasa zuliya pirigili ni bɛ su li.
Jɔshua ni daa tuhi nyaŋ na’ shɛba
7Jɔshua mini Izraɛlnim’ daa tuhi nyaŋ na’ shɛb’ bɛn be Jɔɔdɛn Mɔɣili duli wulinluhili polo la. Bɛ daa piligila Baaligad din be Lɛbanɔn vinvamli ni la zaŋ hal ti paai Halak Zoli din be Ɛdom polo la. Ka Jɔshua daa piripiri tiŋgbɔŋ maa ti Izraɛlnima kaman bɛ zuliya maa kalinli ni daa nyɛ shɛm ni bɛ su li. 8Bɛ shɛb’ daa ʒinila zoya ni be luɣ’ shɛŋa, ka shɛb’ ʒini tintana ni, ka shɛb’ ʒini Araba, ka shɛb’ ʒini zolɔna ni, ka shɛb’ ʒini mɔɣu ni, ka shɛb’ mi ʒini Nɛgɛb. Tiŋgbɔŋ maa daa nyɛla Hitinim’ mini Amɔrinim’ ni Keenannim’ ni Pɛrizinim’ ni Hivinim’ ni Jɛbusinim’ tiŋgbɔŋ. 9Bɛ ni daa tuhi nyaŋ na’ shɛb’ maa n-nyɛ: Jɛriko naa mini Ai (din miri Bɛtɛl la) 10ni Jɛrusalɛm naa ni Hiburɔn naa 11ni Jarimut naa ni Lakishi naa 12ni Ɛgilɔn naa ni Gɛza naa 13ni Dɛbir naa ni Gɛda naa 14ni Hɔrima naa ni Arad naa 15ni Libina naa ni Adulam naa 16ni Makɛda naa ni Bɛtɛl naa 17ni Tapua naa ni Hɛfa naa 18ni Afɛk naa ni Laasharɔn naa 19ni Madɔn naa ni Hazɔr naa 20ni Shimirɔnmɛrɔn naa ni Akishaf naa 21ni Taanak naa ni Mɛgido naa 22ni Kɛdɛshi naa ni Jokiniam (din be Kamɛl la) naa 23ni Dɔri (din be Nafatido la) naa ni Goiim (din be Galili la) naa 24ni Tiriza naa, ka bɛ zaa kalinli yiɣisi nanim’ pihita ni yini.",https://www.bible.com/bible/2264/JOS.12.DBWDB
JƆSHUA 13,"Izraɛlnim’ ni daa na yɛn deei Keenan tiŋgbɔŋ yaɣ’ shɛli polo shɛm
1Jɔshua ni daa ti kurigi saha shɛli, ka Yawɛ yɛl’ o, “A kurigiya pam pumpɔŋɔ, amaa ka tiŋgban’ shɛli yi ni na yɛn deei mi na galisi pam. 2Tiŋgbɔn shɛli din na kpalim ka yi yɛn deei maa n-nyɛ: Filistianim’ tiŋgbani zaa mini Gɛshurinim’ tiŋgbani. 3(Zaŋ tabili tiŋgban’ shɛli din daa do Shihɔr kulibɔŋ shee zaŋ kpa Ijipti wulimpuhili polo ni zaŋ lab’ nuzaa polo zaŋ hal ti paai Ɛkurɔn tintariga din daa nyɛ Keenannim’ ni su luɣ’ shɛl’ la. Filistianim’ nanima anu daa beni. Yino daa bela Gaza, ka yino be Ashidɔd, ka yino be Ashikɛlɔn, ka yino be Gaat ka yino mi be Ɛkurɔn), m-pahi tin’ shɛŋa din daa be Avim zaŋ lab’ nudirigu polo 4ka nyɛ Keenannim’ ni daa su tiŋgban’ shɛl’ la zaa mini Miara din nyɛ Sidɔnnim’ ni daa su luɣ’ shɛl’ la zaŋ ti paai Afɛk ni zaŋ hal ti paai Amɔrinim’ tintariga la 5mini Gɛbalnim’ tiŋgban’ la ni Lɛbanɔn tiŋgban’ la zaa zaŋ kpa wulimpuhili polo ni Baaligad din be Hɛrimɔn zolɔŋni la ni zaŋ ti paai Lɛbohamat kpɛbu shee la 6 ni bɛnkam zaa daa be zoya zuɣu tinsi ni Lɛbanɔn hal ti paai Misirɛfɔtimaim hal ni Sidɔnnim’ zaa. Man’ maŋmaŋa n-yɛn be Izraɛlnim’ tooni n-kari ba bahi, nyin’ dini nyɛla a piri tiŋgbɔŋ maa ti Izraɛlnim’ ka bɛ su li kaman n ni pun yɛl’ a shɛm la. 7Dinzuɣu pirigim’ tiŋgbɔŋ maa ti zuliya awɛi la mini Manaasa zuliya pirigili la, ka di leei bɛ dini.”
Bɛ ni pirigi Jɔɔdɛn Mɔɣili duli wulimpuhili polo tiŋgbɔŋ shɛm
8 Rubin zuliya mini Gaad zuliya ni Manaasa zuliya pirigili bɛn’ la bɛn daa pun deei bɛ tarili. Yawɛ dabili Musa n-daa pun pirigi tiŋgbɔn shɛli din be Jɔɔdɛn Mɔɣili duli wulimpuhili polo la ti ba. 9Bɛ tiŋgbani maa piligu shee n-daa nyɛ Aroa din daa ʒi Arinɔn Mɔɣili Vinvamli dul’ la mini tin’ kar’ shɛli din daa ʒi vinvamli maa sunsuuni la ni Mɛdɛba tintan’ zaŋ hal ti paai Dibɔn 10ni Amɔrinim’ naa Sihɔn ŋun daa diri ʒi Hɛshibɔn la tin’ kara zaa zaŋ hal ti paai Ammɔnim’ tintariga 11ni Giliad ni Gɛshurinim’ mini Maakatinim’ tiŋgban’ la ni Hɛrimɔn Zoli gbini zaa ni Bashan zaa zaŋ ti paai Salɛka. 12M-pahi Ogi (ŋun daa nyɛ ŋun kɔŋko kpalim Rɛfaimnim’ ni) ka diri Ashitarɔt mini Ɛdirɛi nam ni daa su luɣ’ shɛli zaa Bashan la. Bɛna ka Musa daa tuhi nyaŋ ka kari ba bahi la. 13Amaa Izraɛlnim’ daa bi kari Gɛshurinim’ mini Maakatinima, lala zuɣu Gɛshurinim’ mini Maakatinim’ maa na kul be Izraɛlnim’ ni hal ni zuŋɔ.
14 Musa daa bi pirigi tiŋgbani maa shɛli ti Lɛvinim’ bɛna ni bɛ su li. Pina sara shɛŋa bɛ ni daa yi mali nyɔri buɣim tiri Yawɛ ŋun nyɛ Izraɛlnim’ Naawuni la n-daa nyɛ bɛ tarili kaman o ni daa pun yɛl’ o shɛm.
Musa ni zaŋ tiŋgban’ shɛli ti Rubin zuliya
15Musa daa pirigi tiŋgbani shɛli ti Rubin zuliya ni bɛ su li. 16Bɛ tiŋgbani maa piligu shee n-daa nyɛ: Aroa din daa ʒi Arinɔn Mɔɣili Vinvamli dul’ la mini tin’ kar’ shɛli din daa ʒi vinvamli maa sunsuuni la ni tintani din zaa daa baɣi Mɛdɛba la. 17M-pahi Hɛshibɔn mini di tin’ kara din daa be tintan’ ni la zaa ni Dibɔn ni Bamɔtibaal ni Bɛtibaalimiɔn 18ni Jahaz ni Kɛdɛmɔt ni Mɛfaat 19ni Kiriataim ni Sibima ni Zɛrɛtishaha din daa be vinvamli ni zol’ zuɣu la 20ni Bɛtipɛɔr ni Pisiga zolɔŋni ni Bɛtijɛshimɔt 21m-pahi tin’ kar’ shɛŋa din zaa daa be tintan’ ni la mini Amɔrinim’ Naa Sihɔn ŋun daa diri ʒi Hɛshibɔn la ni daa su luɣ’ shɛlikam zaa la. Musa n-daa tuhi nyaŋ o mini Midian nanima. Midian nanim’ maa yuya m-bɔŋɔ: Ɛvi mini Rɛkɛm ni Zur ni Hur ni Rɛba bɛn daa nyɛ Sihɔn nabihi bɛn be tiŋgbɔŋ maa ni la. 22M-pahi Bɛɔr bia Balaam ŋun daa nyɛ baɣa, ka Izraɛlnim’ daa zaŋ takɔb’ ku o pahi bɛ ni daa pun ku shɛb’ zuɣu la. 23Jɔɔdɛn Mɔɣili noli n-daa nyɛ Rubin zuliya maa tiŋgbani tariga. Fɔntiŋ’ kara mini tiŋkpansi ŋɔ ka Musa daa zaŋ ti Rubin zuliya maa ni bɛ su li.
Musa ni daa zaŋ tiŋgban’ shɛli ti Gaad zuliya
24Musa daa lan zaŋ tiŋgbani maa shɛli ti Gaad zuliya kaman bɛ daŋ niriba ni nyɛ shɛm ni bɛ su li. 25Bɛ tiŋgbani tariga daa nyɛla Jaza zaŋ tabili Giliad tin’ kara zaa ni Amɔrinim’ tiŋgbani pirigili zaŋ hal ti paai Aroa din be Raba wulimpuhili polo la 26ni Hɛshibɔn zaŋ hal ti paai Ramatimizipa mini Bɛtɔnim’ ni zaŋ hal ti paai Mahanaim zaŋ chaŋ Dɛbir tintariga 27ni Bɛtiharam vinvamli ni Bɛtinimira ni Sukɔt ni Zafɔn ni Hɛshibɔn Naa Sihɔn ni daa su luɣ’ shɛlikam zaa, ka Jɔɔdɛn Mɔɣili noli daa nyɛ di tiŋgbani tariga zaŋ chaŋ ti paai Kinɛrɛt Teeku tariga ha sirigili zaŋ lab’ Jɔɔdɛn Mɔɣili duli wulimpuhili polo la. 28Fɔntiŋ’ kara mini tiŋkpansi ŋɔ ka Musa daa zaŋ ti Gaad zuliya kaman bɛ daŋ niriba ni nyɛ shɛm ni bɛ su li.
Musa ni zaŋ tiŋgban’ shɛli ti Manaasa zuliya bɛn be wulimpuhili polo
29Ka Musa daa lan zaŋ tiŋgbani maa shɛli ti Manaasa zuliya pirigili la kaman bɛ daŋ niriba ni nyɛ shɛm ni bɛ su li. 30Bɛ tiŋgbani palo daa zaŋla Mahanaim hal ti paai Bashan tiŋgbani zaa din daa nyɛ Bashan Naa Ogi ni daa su luɣ’ shɛlikam zaa la ni Jair fɔntinsi zaa din be Bashan ka di kalinli nyɛ pihiyɔbu 31m-pahi Giliad pirigili ni Ashitarɔt ni Ɛdirɛi din daa nyɛ fɔntiŋ’ kar’ shɛŋa Bashan Naa Ogi ni daa su la. Musa daa zaŋ dimbɔŋɔnim’ tila Manaasa bia Makiri ni di nyɛ Makiri maa zuliya pirigili dini kaman bɛ daŋ niriba ni nyɛ shɛm.
32Musa ni daa piri tiŋgbani maa tari Mɔab bɔpiɛligu la ni Jɔɔdɛn Mɔɣili duli mini Jɛriko wulimpuhili polo la shɛm m-bala. 33 Amaa Musa daa bi pirigi tiŋgbani maa shɛli ti Lɛvinim’ bɛna; Yawɛ ŋun nyɛ Izraɛlnim’ Naawuni ŋɔ n-daa nyɛ bɛn’ tarili kaman o ni daa pun yɛli ba shɛm.",https://www.bible.com/bible/2264/JOS.13.DBWDB
JƆSHUA 14,"Jɔshua pirigi Jɔɔdɛn Mɔɣili duli wulinluhili polo tiŋgbɔŋ tari Izraɛlnima
1Bɛ ni daa pirigi Jɔɔdɛn Mɔɣili duli wulinluhili polo Keenan tiŋgbɔŋ tiŋgbana ti Izraɛlnim’ shɛm m-bɔŋɔ. Ɛliɛza ŋun daa nyɛ maligumaana la mini Nan bia Jɔshua ni Izraɛl zuliyanim’ kpamba n-daa pirigi tiŋgbɔŋ maa tari ba. 2 Bɛ daa pihila kuɣa sɔŋ ni bɛ lihi nya zuliya awɛi ni pirigili la ni yɛn su tiŋgbɔŋ maa yaɣ’ shɛŋa polo kaman Yawɛ ni daa pun zali Musa shɛm. 3 Dama Musa daa pun piri Jɔɔdɛn Mɔɣili duli wulimpuhili polo tiŋgbɔŋ la tari zuliya ayi ni pirigili la. Amaa o daa bi pirigi tiŋgban’ shɛli ti Lɛvinim’ bɛn daa be bɛ ni. 4Dama (Yisifu zuliya daa pirigila buyi. Bɛna n-nyɛ: Manaasa mini Ifriim.) Bɛ daa bi pirigi tiŋgban’ shɛli ti Lɛvinima, naɣila tinsi ka bɛ daa ti ba ni bɛ beni m-pahi luɣ’ shɛŋa bɛ niɣi ni yɛn ŋubiri mɔri mini luɣ’ shɛŋa bɛ ni yɛn zaŋ bɛ binyara zali. 5Izraɛlnim’ daa piri tiŋgbɔŋ maa ti tab’ mi kaman Yawɛ ni daa pun yɛli Musa shɛm la.
Jɔshua zaŋ Hiburɔn ti Kalɛb
6 Di saha ka Juda zuliya ninvuɣ’ shɛb’ daa ka Jɔshua sanna Giligal; ka Jɛfune ŋun daa nyɛ Kɛnizi nir’ la bia Kalɛb ŋun daa nyɛ bɛ ni yino la ti yɛli Jɔshua, “A mi Yawɛ ni daa pun yɛli Musa ŋun nyɛ Naawuni nir’ la m min’ a yɛla shɛm Kadɛshibarinia la. 7 N daa nyɛla yuun’ pihinahi nira saha shɛli Yawɛ dabili Musa ni daa tim ma ka n yi Kadɛshibarinia n-kana ti puɣisi nya tiŋgbɔŋ ŋɔ; ka daa ʒi di lahiba’ maŋli ti yɛl’ o. 8M mini ninvuɣ’ shɛb’ bɛn daa chaŋ chandi maa bɛn’ daa chɛ ka dabiɛm kpɛla Izraɛlnima, amaa ka man’ daa kul ʒe Yawɛ ŋun nyɛ n Naawuni ŋɔ yim. 9 Ka Musa daa lo alikauli dindali maa yɛli, ‘Yɛlimaŋli a ni ʒe Yawɛ ŋun nyɛ n Naawuni ŋɔ yim maa zuɣu, a napɔna ni no tiŋgban’ shɛli zuɣu ŋɔ ni ti leeg’ a min’ a bihi ni yɛn su shɛli sahakam.’ 10Izraɛlnim’ ni daa be mɔɣu ni n-dari gindi saha shɛl’ la ka Yawɛ daa yɛli Musa lala maa. Amaa nyama, di saha maa zaŋ kana pumpɔŋɔ nyɛla yuun’ pihinahinaanu, ka o na kul chɛ ka m be. Ka nyama, n nyɛla yuun’ pihiniinaanu pumpɔŋɔ. 11M mi na kul malila yaa zuŋɔ dabisili ŋɔ kaman n ni daa mali yaa shɛm saha shɛli Musa ni daa tim ma maa. Ka n na kul mali yaa din ni tooi chaŋ ti tuhi tɔbu. 12Dinzuɣu zaŋm’ zoya tiŋgbani din nyɛ Yawɛ ni daa yɛli shɛli yɛla dindali maa ti ma. Dama amaŋmaŋ’ daa wumya dindali maa ni Anakinima m-be nimaani birini tin’ kara ni. Di pa shɛli Yawɛ ni be n sani n-chɛ ka n kari ba yihi ni kaman o ni daa pun yɛli shɛm maa.”
13Ka Jɔshua daa suhi alibarika niŋ Kalɛb ni; ka zaŋ Hiburɔn ti ŋun’ Kalɛb ŋun daa nyɛ Jɛfune bia la ni o su li. 14Ka Hiburɔn daa leei Jɛfune ŋun daa nyɛ Kɛnizi nir’ la bia Kalɛb ni su shɛli hal ni zuŋɔ, o ni daa ʒe Yawɛ ŋun nyɛ Izraɛlnim’ Naawuni yim la zuɣu. 15Hiburɔn yuli piligu ni ha daa nyɛla Kiriatariba; Ariba ŋɔ n-daa nyɛ Anakinim’ ni wɔɣirili.
Ka tɔbu daa chɛ tuhibu bɛ tiŋgbɔŋ maa ni.",https://www.bible.com/bible/2264/JOS.14.DBWDB
JƆSHUA 15,"Jɔshua ni zaŋ tiŋgban’ shɛli ti Juda zuliya
1Bɛ ni daa zaŋ tiŋgban’ shɛli ti Juda zuliya piligu shee daa zaŋ kpala nudirigu polo m-mali hal ti paai Zin mɔɣu ni n-zaŋ lala hal ti paai Ɛdom tintariga. 2Nudirigu polo tintariga maa daa kpuɣila Teeku Kpiŋ la tariga mini di kulinol’ ni n-zaŋ kpa nudirigu polo. 3Di daa zaŋ kpala nudirigu polo maa hal ti paai Akirabim n-zaŋ nimaani hal ti paai Zin n-kul zaŋ kpa nudirigu polo maa hal ni Kadɛshibarinia n-zaŋ ti gari Hɛzirɔn m-mali ti paai Adda ŋ-ŋmaligi chaŋ Karika 4n-gari chaŋ hal ni Azimɔn n-zaŋ lala hal ti paai Ijipti kulibɔŋ m-mali hal ti paai di tariga teeku ni. Yi nudirigu polo tiŋgbani tariga n-yɛn bala. 5Ka wulimpuhili polo tiŋgbani tariga yɛn kpuɣila Teeku Kpiŋ shee zaŋ hal ni Jɔɔdɛn Mɔɣili noli.
Ka nuzaa polo tiŋgbani tariga mi piligi Yalim Teeku maa ni Jɔɔdɛn Mɔɣili noli shee 6n-zaŋ hal ni Bɛtihɔgila n-yi nimaani zaŋ gari hal ti paai Bɛtaraba nuzaa polo. Ka di tariga maa zaŋ lala hal ni Rubin bia Bɔhan kuɣili la gbini; 7ka di tariga maa lan yi Akɔr Vinvamli ni n-zaŋ hal ti paai Dɛbir n-zaŋ kpa nuzaa polo nti ŋmaligi kpa Giligal polo yaɣ’ shɛli polo din tuhi Adumim din daa be vinvamli maa nudirigu polo la. Ka daa lan kpuɣi nimaani n-zaŋ hal ni Ɛnshɛmɛsh kulibɔna ni m-mali hal ti paai Ɛnrɔgɛl. 8Ka yi nimaani hal ti gari Hinnom Bidibisi Vinvamli ni zaŋ lab’ Jɛbusi nudirigu polo, Jɛrusalɛm m-bala n-lan kpuɣi nimaani hal ti du zo’ shɛli din do Hinnom Vinvamli wulinluhili polo la zaŋ lab’ Rɛfaim Vinvamli tariga nuzaa polo. 9Ka tintariga maa daa lan kpuɣi zoli maa zuɣu n-zaŋ hal ti paai Nɛfitɔa kulibɔna n-yi nimaani zaŋ hal ti paai tiŋ’ kar’ shɛŋa din ʒi Ɛfurɔn Zoli zuɣu la. Ka di daa lan yi nimaani n-chaŋ ti ŋmaligi n-zaŋ hal ti paai Baala bee Kiriatijiarim. 10Ka di daa zaŋ chaŋ ha nti lan gili Baala wulinluhili polo n-zaŋ hal ti paai Ɛdom zoya ni n-zaŋ chaŋ hal ti baɣisi Jiarim Zoli nuzaa polo gari bee din nyɛ Chɛsalɔn la, ka di lan zaŋ nimaani hal ti paai Bɛtishɛmɛshi n-gari chaŋ ti baɣisi Timna gari. 11Ka lan zaŋ nimaani chaŋ hal ti du Ɛkurɔn nuzaa polo kuŋkuni. Ka di tariga maa daa ŋmaligi chaŋ hal ni Shikɛrɔn n-zaŋ nimaani hal ti baɣisi Baala Zoli gari, ka lan zaŋ nimaani hal ti paai Jabiniil; ka di daa naanyi kana ti paai di tariga teeku ni. 12Wulinluhili polo tiŋgbani maa tariga daa nyɛla Mɛditirɛniɛn Teeku la. Tintariga bɔbili maa n-daa gili Juda zuliya maa niŋ sunsuuni.
Kalɛb ŋme n-deei Hiburɔn mini Dɛbir
(Zuɣulaannima 1.11-15)
13 Naawuni ni daa zali Jɔshua shɛm zuɣu daa chɛ ka o ŋmaai Juda zuliya la tiŋgbani yaɣ’ shɛli polo bɛ ni booni Hiburɔn la ti Jɛfune bia Kalɛb. Kiriatariba, di gbinni nyɛla Hiburɔn. (Ariba n-daa nyɛ Anakinim’ yaba) 14Ka Kalɛb daa ŋme n-kari Anaki bidibis’ ata bɛn daa nyɛ: Shɛshai mini Ahiman ni Talimai bɛn daa nyɛ ŋun’ Anaki zuliya la bahi. 15Ka Kalɛb daa lan yi nimaani chaŋ ti lu Dɛbirinim’ zuɣu. Dɛbir tuuli yuli n-daa nyɛ Kiriatisɛfa. 16Ka Kalɛb daa yɛli, “Ninvuɣ’ so ŋun ŋme n-nyaŋ Kiriatisɛfanim’ ka deei bɛ tiŋ’ maa, n ni zaŋ m bipuɣiŋga Akisa ti o paɣipini.” 17Ka Otiniɛl ŋun daa nyɛ Kalɛb tizo Kɛnaz bidibiga la daa chaŋ ti tuhi deei tiŋ’ maa; ka Kalɛb daa shiri zaŋ o bipuɣiŋga Akisa maa ti o ka o niŋ o paɣa. 18Bɛ ni daa ti kulisi Akisa na dahin’ shɛli, ka Otiniɛl daa kpam’ o jaande ni o suhim’ o ba tiŋgbani palo. Ka Akisa daa ti sheeg’ o buŋ’ zuɣu na; ka Kalɛb bɔh’ o, “Bɔ ka a bɔra?” 19Ka o garigi yɛl’ o, “Tim ma pini. A ni zaŋ Nɛgɛb tiŋgbani n-ti ma la zuɣu, tim ma kulibɔna din kom zɔri gba pahi.” Ka Kalɛb daa zaŋ zuɣusaa polo mini naɣiliŋga ni kulibɔna ti o pahi.
Juda zuliya tinsi ni nyɛ shɛm
20Juda zuliya ni daa deei tiŋgban’ shɛli ni bɛ su li m-bɔŋɔ. 21Juda zuliya ni daa su fɔntiŋ’ kar’ shɛŋa daa bela nudirigu polo ha zaŋ kpa Ɛdom tintariga polo. Tinsi maa n-nyɛ Kabiziil mini Ɛda ni Jagur 22ni Kina ni Dimɔna ni Adada 23ni Kɛdɛshi ni Hazɔr ni Itinan 24ni Zif ni Tɛlɛm ni Biilɔt 25ni Hazɔrihadata ni Kiriɔtihɛzirɔn (bee Hazɔr) 26ni Amam ni Shɛma ni Molada 27ni Hazarigada ni Hɛshimɔn ni Bɛtipɛlɛt 28ni Hazarishual ni Bɛrishiiba ni Biziɔtia 29ni Baala ni Iim ni Ɛzɛm 30ni Ɛlitolad ni Chɛsil ni Hɔrima 31ni Zikilag ni Madimanna ni Sansanna 32ni Lɛbaɔt ni Shilihim ni Ain ni Rimɔn: ka di zaa kalinli yiɣisi fɔntiŋ’ kara pihitayinika m-pahi di tiŋkpansi zuɣu.
33Fɔntiŋ’ kar’ shɛŋa din daa be zolɔna ni n-nyɛ: Ɛshitaol mini Zɔra ni Ashina 34ni Zanɔa ni Ɛnganim ni Tapua ni Ɛnam 35ni Jarimut ni Adulam ni Soko ni Azɛka 36ni Shaaraim ni Aditaim ni Gɛdɛra ni Gɛdɛrɔtaim: ka di zaa kalinli yiɣisi fɔntiŋ’ kara pinaanahi m-pahi di tiŋkpansi zuɣu.
37Tin’ shɛŋa din yuya dolina ŋɔ gba daa beni. Dina n-nyɛ: Zɛnan mini Hadasha ni Migidaligad 38ni Dilian ni Mizipa ni Jokitiɛl 39ni Lakishi ni Bɔzikat ni Ɛgilɔn 40ni Kabɔn ni Lamam ni Chitilishi 41ni Gɛdɛrɔt ni Bɛtidagɔn ni Naama ni Makɛda: ka di zaa kalinli yiɣisi fɔntiŋ’ kara pinaayɔbu m-pahi di tiŋkpansi zuɣu.
42Tin’ shɛŋa din yuya dolina ŋɔ gba daa beni. Dina n-nyɛ: Libina mini Ɛta ni Ashan 43ni Ifita ni Ashina ni Nɛzib 44ni Kɛila ni Akizib ni Marɛsha ka di zaa kalinli yiɣisi fɔntiŋ’ kara awɛi m-pahi di tiŋkpansi zuɣu.
45Ɛkurɔn mini di fɔndi ni di tiŋkpansi gba daa beni Ɛkurɔn zaŋ hal ti paai Mɛditirɛniɛn Teeku noli daa nyɛla 46fɔntiŋ’ kara mini fɔndi zaa din baɣi Ashidɔd la m-pahi di tiŋkpansi zuɣu.
47Ashidɔd mini di fɔndi ni di tiŋkpansi ni Gaza mini di fɔndi ni di tiŋkpansi daa zaŋmi hal ti paai Ijipti kulibɔŋ mini Mɛditirɛniɛn Teeku noli tintariga la.
48Zoya zuɣu tinsi mi n-daa nyɛ: Shamir mini Jatir ni Soko 49ni Danna ni Kiriatisɛfa (dina n-nyɛ Dɛbir) 50ni Anab ni Ɛshitɛmo ni Anim 51ni Goshɛn ni Holɔn ni Gilo: ka di zaa kalinli yiɣisi fɔntiŋ’ kara piniyini m-pahi di tiŋkpansi zuɣu.
52Tin’ shɛŋa din pahi n-daa nyɛ Arab mini Duma ni Ɛshan 53ni Janim ni Bɛtitapua ni Afɛka 54ni Humta ni Kiriatariba (Hiburɔn m-bala) ni Ziɔr: ka di zaa kalinli yiɣisi fɔntiŋ’ kara awɛi m-pahi di tiŋkpansi zuɣu.
55Ka tin’ shɛŋa din pahi n-daa lan nyɛ: Maɔn mini Kamɛl ni Zif ni Juta 56ni Jɛziriil ni Jokidiyam ni Zanɔa 57ni Kain ni Gibia ni Timna: ka di zaa kalinli yiɣisi fɔntiŋ’ kara pia m-pahi di tiŋkpansi zuɣu.
58Ka tin’ shɛŋa din gba lan pahi n-daa nyɛ: Halihul mini Bɛtizur ni Gɛdɔr 59ni Maarat ni Bɛtanɔt ni Ɛlitɛkɔn: ka di zaa kalinli yiɣisi fɔntiŋ’ kara ayɔbu m-pahi di tiŋkpansi zuɣu.
60Kiriatibaal (Kiriatijiarim m-bala) mini Raba gba daa beni: di daa nyɛla fɔntiŋ’ kara ayi m-pahi di tiŋkpansi zuɣu.
61Tin’ shɛŋa din gba daa be yɔɣu ni la n-daa nyɛ: Bɛtaraba mini Midin ni Sɛkaka 62ni Nibishan ni Yalim Tiŋ’ la ni Ɛngɛdi: ka di zaa kalinli yiɣisi fɔntiŋ’ kara ayɔbu m-pahi di tiŋkpansi zuɣu.
63 Amaa ka Judanim’ daa bi tooi kari Jɛbusinim’ bɛn daa pun be Jɛrusalɛm la bahi. Dina n-chɛ ka Jɛbusinim’ mini Judanim’ na kul laɣim be Jɛrusalɛm hal ni zuŋɔ.",https://www.bible.com/bible/2264/JOS.15.DBWDB
JƆSHUA 16,"Ifriim zuliya mini Manaasa zuliya bɛn be wulinluhili polo tiŋgbana
1Yisifu zuliya tiŋgbani daa kpuɣila Jɔɔdɛn Mɔɣili ni chaŋ ti baɣisi Jɛriko n-zaŋ hal ti paai Jɛriko wulimpuhili polo kulibɔna n-yi nimaani mali hal ti paai tiŋgban’ nɛl’ la. Ka di daa zaŋ Jɛriko maa hal ti paai zoya ni tinsi la n-zaŋ lala hal ti paai Bɛtɛl. 2Ka di daa zaŋ Bɛtɛl maa hal ni Luz n-gari chaŋ hal ti paai Atarɔt din nyɛ Arikinim’ tiŋgban’ la. 3Ka daa lan zaŋ nimaani hal ti paai Jafilɛtinim’ tiŋgban’ ni n-zaŋ lala hal ti paai Bɛtihɔrɔnnim’ tiŋgbani din daa be zolɔŋni la m-mali lala hal ni Gɛza n-yi nimaani chaŋ ti naai Mɛditirɛniɛn Teeku ni.
4Yisifu zuliya bɛn nyɛ Ifriim mini Manaasa niriba bɛn be Wulinluhili polo daa deei tiŋgbani ŋɔ ka di leei bɛ dini.
Ifriim min’ o daŋ niriba
5Bɛ ni daa zaŋ tiŋgban’ shɛli ti Ifriim zuliya kaman bɛ daŋ niriba ni nyɛ shɛm m-bɔŋɔ: bɛ tiŋgbani maa piligu shee daa kpuɣila Atarɔtada wulimpuhili polo n-zaŋ hal ni Bɛtihɔrɔn Duli polo 6n-yi nimaani n-zaŋ hal ti paai Mɛditirɛniɛn Teeku ni. Ka Mikimɛtat daa be bɛ nuzaa polo; ka bɛ tintariga bɔbili daa zaŋ chaŋ wulimpuhili polo ha nti ŋmaligi kpa Taanatishilo polo n-chaŋ ti gari di zuɣu wulimpuhili polo n-zaŋ hal ti paai Janɔa. 7Ka daa yi Janɔa maa m-mali hal ti paai Atarɔt mini Naara n-zaŋ hal ni Jɛriko n-kul mali lala hal ti paai di tariga Jɔɔdɛn Mɔɣili ni. 8Ka bɛ tiŋgbani maa zaŋ kpa wulinluhili polo mi daa kpuɣi Tapua m-mali hal ti paai Kana kulibɔŋ n-zaŋ lala hal ti paai di tariga Mɛditirɛniɛn Teeku ni. Dina n-nyɛ bɛ ni daa zaŋ tiŋgban’ shɛli ti Ifriim min’ o daŋ niriba ni bɛ su la 9m-pahi fɔn shɛŋa mini tiŋkpan’ shɛŋa din daa be Manaasa min’ o zuliya niriba tiŋgban’ ni, ka bɛ daa lee zaŋ li n-ti Ifriim min’ o zuliya niriba maa la. 10 Amaa ka Ifriim zuliya niriba maa daa lee bi kari Keenannim’ bɛn daa be Gɛza, dina n-chɛ ka Keenannim’ mini Ifriim zuliya niriba maa na kul laɣim’ be hal ni zuŋɔ; amaa ka bɛ lee chɛ ka Keenannim’ maa tumdi dabitim tuma tiri ba.",https://www.bible.com/bible/2264/JOS.16.DBWDB
JƆSHUA 17,"Manaasa zuliya pirigili bɛn be Jɔɔdɛn Mɔɣili Wulinluhili polo
1Bɛ daa ŋmaai tiŋgban’ shɛli ti Yisifu bituuli Manaasa zuliya niriba shɛba. Makiri daa nyɛla Manaasa bidib’ kpɛma; ka Makiri mi bidib’ kpɛm’ yuli n-daa booni Giliad; Makiri daa nyɛla tɔbutuhiri’ biiŋa dinzuɣu ka bɛ daa zaŋ Giliad mini Bashan ti o. 2Ka bɛ daa ŋmahi tiŋgbani maa ti Manaasa zuliya bɛn kpalim la kaman bɛ daŋ niriba ni nyɛ shɛm. Bɛ ni daa ŋmahi li ti shɛba n-nyɛ: Abiɛza mini Hɛlɛki ni Asiriɛl ni Shɛkɛm ni Hɛfa ni Shɛmida. Yisifu bia Manaasa zuliya niriba bɛn daa nyɛ dɔbba ka nyɛ bɛ daŋ maa ni dɔɣirikpamba m-bala. 3Manaasa daa mali bidibiga ka o yuli booni Makiri, ka o gba daa mali bidibiga ka o yuli booni Giliad, ka o gba daa mali bidibiga ka o yuli booni Hɛfa; ka Hɛfa gba mali bidibiga ka o yuli booni Zɛlɔfɛhad; ka Zɛlɔfɛhad ŋun’ daa bi dɔɣi bidibisi; amaa ka lee mali bipuɣins’ anu. Bɛ yuya n-nyɛ: Mahila mini Nɔa ni Hɔgila ni Milika ni Tiriza. 4 Ka paɣiba ŋɔ daa ti ka maligumaana Ɛliɛza mini Nan bia Jɔshua ni Izraɛl kpamba sanna ti yɛli ba, “Yawɛ daa yɛli Musa ni o tim’ ti ti gba tiŋgbani m-pahi ti tizɔdɔbba la dini zuɣu.” Dinzuɣu Yawɛ ni daa yɛli shɛm maa zuɣu, ka bɛ daa ti ba tiŋgbani m-pahi bɛ tizɔdɔbba maa dini zuɣu. 5Dina n-chɛ ka Manaasa zuliya niriba maa daa deei tiŋgbana taribu maa bupia m-pahi Giliad mini Bashan din daa be Jɔɔdɛn Mɔɣili duli din’ la polo la zuɣu; 6dama Manaasa bipuɣinsi daa deei tiŋgbana pah’ o bidibisi zuɣu. Ka bɛ daa zaŋ Giliad ti Manaasa zuliya niriba bɛn kpalim la.
7Manaasa zuliya niriba tiŋgbani maa daa zaŋmi hal ti paai Asha mini Mikimɛtat din be Shɛkɛm wulimpuhili polo la. Ka di tintariga bɔbili daa zaŋ kpa nudirigu polo m-mali hal ti paai Ɛntapuanima. 8Manaasa zuliya niriba n-daa su Tapua tiŋgbani maa, amaa Tapua fɔŋ din daa ʒi Manaasa zuliya niriba tintariga la dina, Ifriim zuliya niriba n-daa su li. 9Ka Manaasa zuliya niriba tintariga bɔbili maa daa zaŋ nimaani n-gari chaŋ hal ti paai Kana kulibɔŋ. Ka fɔŋ kara din daa be nimaani zaŋ lab’ kulibɔŋ maa nudirigu polo daa bela Manaasa zuliya niriba tiŋgban’ ni, amaa ka Ifriim zuliya niriba lee su li. Ka Manaasa zuliya niriba tintariga bɔbili maa daa zaŋ kpa kulibɔŋ maa nuzaa polo m-mali lala hal ti paai di tariga Mɛditirɛniɛn Teeku ni. 10Ifriim zuliya niriba daa sula nudirigu polo, ka Manaasa zuliya niriba mi su nuzaa polo ka Teeku do bɛ sunsuuni n-nyɛ bɛ tintarisi bolo. Asha daa bela nuzaa polo ka Isaka mi be wulimpuhili polo. 11Isaka mini Asha tiŋgbana maa ni Manaasa zuliya niriba n-daa su fɔn shɛŋa mini tiŋkpan’ shɛŋa din be nimaani. Tinsi maa n-nyɛ: Bɛtishɛan mini di tiŋkpansi ni Ibiliam mini di tiŋkpansi ni Dɔrinim’ mini di tiŋkpansi ni Ɛndɔnim’ mini di tiŋkpansi ni Taanaknim’ mini di tiŋkpansi ni Mɛgidɔnim’ mini di tiŋkpansi; ka din pah’ ata n-nyɛ, Nafat. 12 Amaa ka Manaasa zuliya niriba maa daa bi tooi kari tinsi maa nima; ka Keenannim’ maa daa kul kpalim be tinsi maa ni. 13Ka hal Izraɛlnim’ ni daa ti niŋ kpiɔŋ, bɛ daa bi kari Keenannim’ maa zaa, amaa ka daa naɣ’ lee muɣisiri ba mi ka bɛ tumdi tuma tiri ba.
Ifriim zuliya mini Manaasa zuliya niriba suhiya ni bɛ ŋmaai tiŋgbani pahi ba
14Ka Yisifu zuliya la daa ti bɔhi Jɔshua, “Bɔ n-niŋ ka a zaŋ tiŋgbani maa yaɣ’ yini polo din nyɛ din bi galisi ti ti? Yawɛ ni niŋ alibarika niŋ ti ni zuɣu, ti galisiya pam.”
15Ka Jɔshua garigi yɛli ba, “Yi yi galisi pam, ka Ifriim zuliya niriba zoya tiŋgban’ la pɔri ka bi saɣi ya, yin’ chamiya Pɛrizinim’ mini Rɛfaimnim’ tiŋgban’ ni yɔɣu la ni nti ŋma nyɔŋ ʒini.”
16Ka bɛ yɛl’ o, “Zoya tiŋgbani maa ku saɣ’ ti, ka Keenannim’ mi ʒi tintan’ ni, ka mali kuriti chɛchɛbunsi. Bɛ ni shɛb’ bɛn be Bɛtishɛan mini di tiŋkpansi ni bɛn be Jɛziriil Vinvamli ni la zaa mal’ li mi.”
17Ka Jɔshua yɛli Yisifu zuliya bɛn nyɛ Ifriim mini Manaasa niriba maa, “Yi shiri galisiya pam, ka mali kpiɔŋ; ka di simdi ni yi mali tiŋgbani yaɣ’ bɔbili. 18Ka zoya tiŋgban’ la ni kul nyɛ nyɔŋ la zaa yoli, yi ni tooi ŋma n-neei li ka di leei yi dini di piligu shee zaŋ ti kpa di tariga. Ka Keenannim’ maa ni kul mali kuriti chɛchɛbunsi ka mali kpiɔŋ la zaa yoli, yi ni tooi kari ba.”",https://www.bible.com/bible/2264/JOS.17.DBWDB
JƆSHUA 18,"Jɔshua ni piri Keenan tiŋgbɔŋ din kpalim tari shɛm
1Ka Izraɛlnim’ zaa daa ti laɣim Shilo n-zaŋ Naawuni jɛmbu tanti suɣili la kpa nimaani; ka bɛ ni daa tuhi deei tiŋgbɔn shɛli maa kul doya ka bɛ lihiri li. 2Ka bɛ zuliya ayopɔin daa kpalim ka na bi deei bɛ tiŋgbana tarili. 3Ka Jɔshua daa bɔhi Izraɛlnima, “Bɔ n-niŋ ka yi zaŋ Yawɛ ŋun nyɛ yi yaannim’ Naawuni ŋɔ ni zaŋ tiŋgbɔn shɛli tin ya la deebu niŋ yi baɣaka hal ni wayo? 4Piimiya zuliya shɛb’ bɛn kpalim maa zuliya kam puuni niriba atata ti ma, ka n tim ba ka bɛ chaŋ ti chaŋchaŋ gili tiŋgbɔŋ maa m-buɣisi li nya, ka sab’ wuhi di yɛla ni nyɛ shɛm zaa zaŋ chaŋ bɛ ni bɔri ni bɛ su yaɣ’ shɛŋa yɛla zaa na ti ti ma. 5Bɛ pirigim’ tiŋgbɔŋ maa ʒii buyopɔin. Juda zuliya niriba la kul ni be o tiŋgbani din be nudirigu polo la ni, ka Yisifu zuliya niriba mi kul be o tiŋgbani din be nuzaa polo la ni. 6Bɛ pirigim’ tiŋgbɔŋ maa ʒii buyopɔin ka sab’ wuhi di ni nyɛ shɛm na ti ti ma, ka m bo kuɣa sɔŋ Yawɛ ŋun nyɛ ti Naawuni ŋɔ tooni n-lihi nya. 7Lɛvinim’ bɛn’ ku mali tiŋgbana maa tarili. Bɛ maligumaanitali tuma maa n-nyɛ bɛ tarili. Ka Gaad mini Rubin zuliya niriba ni Manaasa zuliya niriba pirigili bɛn be Jɔɔdɛn Mɔɣili duli wulimpuhili polo la gba pun mali bɛ tiŋgbana tarili din nyɛ Yawɛ dabili Musa ni daa pun zaŋ shɛli n-ti ba la.”
8Ka Jɔshua daa yɛli niriba bɛn yɛn chaŋ ti sab’ tiŋgbɔŋ maa yɛla ni nyɛ shɛm na maa, “Chamiya ti chaŋchaŋ gili tiŋgbɔŋ maa, ka sab’ tiŋgbɔŋ maa yɛla ni nyɛ shɛm ka labina; ka m bo kuɣa sɔŋ Yawɛ tooni Shilo kpe n-lihi nya n-tin ya.” Ka bɛ daa yiɣisi gbaai soli. 9Ka tuumba maa daa chaŋ ti kpe tiŋgbɔŋ maa ni chaŋchaŋ gil’ li, ka sab’ di yɛla ni nyɛ shɛm niŋ litaafi ni, ka lan pirigi di fɔndi ʒii buyopɔin zuɣu n-zaŋ labi ti ti Jɔshua Shilo sansani maa ni. 10Ka Jɔshua daa bo kuɣa sɔŋ Yawɛ tooni Shilo n-lihi nya, ka daa piri tiŋgbɔŋ maa ti Izraɛlnim’ kaman di ni daa simdi ni bɛ zuliya kam deei shɛm.
11Bɛnjamin zuliya ka bɛ daa daŋ tiŋgbani tibu kaman bɛ daŋ niriba ni nyɛ shɛm. Bɛ tiŋgbani maa daa dola Juda mini Yisifu zuliya niriba tiŋgbana sunsuuni. 12Zaŋ lab’ nuzaa polo, bɛ tiŋgbani maa daa piligila Jɔɔdɛn Mɔɣili ni n-zaŋ hal ti du Jɛriko nuzaa polo kuŋkuni n-zaŋ kpa wulinluhili polo ti du zoya zuɣu m-mali hal ti paai di tariga Bɛtavɛn yɔɣu ni. 13Ka bɛ tintariga bɔbili maa daa yi nimaani n-zaŋ hal ti sirigi Luz nudirigu polo (bɛ ni lan booni shɛli Bɛtɛl la) n-zaŋ hal ti paai Atarɔtada Zoli din daa be Bɛtihɔrɔn din be naɣiliŋga ni nudirigu polo la. 14Ka di tintariga bɔbili maa daa lan zaŋ nimaani n-kpa shɛli polo yaha nti ŋmaligi wulinluhili polo zoli gbini n-zaŋ kpa nudirigu polo hal ti paai Kiriatibaal (bɛ ni lan booni shɛli Kiriatijiarim la). 15Ka nudirigu polo tintariga mi kpuɣi Kiriatijiarim tintariga n-zaŋ hal ti paai Ɛfurɔn m-mali hal ti paai Nɛfitɔa kulibɔŋ ni, 16ka lan zaŋ nimaani hal ti paai zo’ shɛli din doya miri Hinnom Bidibisi Vinvamli din do Rɛfaim Vinvamli nuzaa polo ni, ka lan zaŋ nimaani hal ni Hinnom Vinvamli din be Jɛbusi nudirigu polo kuŋkuni zuɣu la m-mali lala hal ti sirigi Ɛnrɔgɛl polo ha. 17Di daa lan ŋmaligi kpala nuzaa polo n-chaŋ hal ti paai Ɛnshɛmɛsh n-yi nimaani zaŋ hal ni Gɛlilɔt din be Adumim bimbini tooni la. Ka daa lan zaŋ nimaani hal ni Rubin bia Bɔhan kuɣili la gbini 18n-lan yi nimaani zaŋ kpa nuzaa polo ti du Bɛtaraba Zoli m-mali lala hal ti siɣi Araba. 19Ka di tintariga maa lan zaŋ nimaani kpa nuzaa polo m-mali ti du Bɛtihɔgila kuŋkuni, ka di tintariga maa daa zaŋ hal ti paai di tariga Yalim Teeku duli nuzaa polo zaŋ lab’ Jɔɔdɛn Mɔɣili nudirigu polo. Di nudirigu polo tintariga n-daa bala. 20Jɔɔdɛn Mɔɣili ni ka di wulimpuhili polo tintariga daa kpuɣi chaŋ. Bɛnjamin zuliya niriba ni daa deei tiŋgban’ shɛli ka di leei bɛ dini maa, ka tintarisi ŋɔ zaa daa gili niŋ sunsuuni.
21Fɔŋ kara din daa nyɛ Bɛnjamin daŋ niriba tinsi n-nyɛ: Jɛriko mini Bɛtihɔgila ni Ɛmɛkɛziiz 22ni Bɛtaraba ni Zɛmaraim ni Bɛtɛl 23ni Avim ni Para ni Ofira 24ni Chɛfaramɔni ni Ofini ni Gɛba: ka di zaa kalinli yiɣisi fɔŋ kara pinaayi m-pahi di tiŋkpansi zuɣu. 25Ka fɔŋ kar’ shɛŋa din yuya dolina ŋɔ gba daa beni. Dina n-nyɛ: Gibiɔn mini Rama ni Bɛrɔt 26ni Mizipa ni Chɛfira ni Mɔza 27ni Rɛkɛm ni Iripiil ni Tarala 28ni Zɛla ni Hailɛf ni Jɛbusi; (bee Jɛrusalɛm) ni Gibia ni Kiriatijiarim: ka di zaa kalinli yiɣisi fɔŋ kara pinaanahi m-pahi di tiŋkpansi zuɣu. Bɛnjamin zuliya niriba ni daa deei tiŋgban’ shɛli ka di leei bɛ dini m-bala.",https://www.bible.com/bible/2264/JOS.18.DBWDB
JƆSHUA 19,"Bɛ ni zaŋ tiŋgban’ shɛli ti Simiɔn zuliya niriba
1Simiɔn zuliya n-daa pah’ ayi n-nyɛ bɛ ni ti shɛb’ tiŋgbani kaman bɛ daŋ niriba ni nyɛ shɛm. Bɛ tiŋgbani maa daa bela Juda zuliya tiŋgban’ ni. 2 Bɛ tiŋgbani maa ni fɔŋ kara n-daa nyɛ: Bɛrishiiba mini Shiiba ni Molada 3ni Hazarishual ni Bala ni Ɛzɛm 4ni Ɛlitolad ni Bɛtul ni Hɔrima 5ni Zikilag ni Bɛtimaakabɔt ni Hazarisusa 6ni Bɛtilɛbaut ni Sharuhɛn: ka di zaa kalinli yiɣisi fɔŋ kara pinaata m-pahi di tiŋkpansi zuɣu.
7Fɔŋ kar’ shɛŋa gba daa lan beni yaha. Dina n-nyɛ: Ain mini Rimɔn ni Ɛta ni Ashan: ka di zaa kalinli yiɣisi fɔŋ kara anahi m-pahi di tiŋkpansi zuɣu 8zaŋ tabili tiŋkpan’ shɛŋa zaa din gil’ li zaŋ hal ti paai Baalatibeer (bee Rama din be Nɛgɛb la). Simiɔn zuliya niriba ni daa deei tiŋgban’ shɛli ka di leei bɛ dini m-bala. 9Juda zuliya niriba tiŋgbani palo ni daa galisi pam zuɣu, ka bɛ daa ŋmaai di shɛli polo ti Simiɔn zuliya niriba; ka Simiɔn zuliya niriba tiŋgbani maa daa be Juda zuliya niriba tiŋgbani maa puuni.
Bɛ ni zaŋ tiŋgban’ shɛli ti Zɛbulɔn zuliya niriba
10Zɛbulɔn zuliya n-daa pah’ ata n-nyɛ bɛ ni ti shɛb’ tiŋgbani kaman bɛ daŋ niriba ni nyɛ shɛm. Bɛ tiŋgbani maa daa zaŋmi hal ti paai Sarid 11n-yi nimaani n-zaŋ kpa wulinluhili polo m-mali hal ti paai Mariɛl n-zaŋ ti to Dabɛshɛt n-gari chaŋ hal ti paai Jokiniam wulimpuhili polo kulibɔŋ la. 12Ka di tintariga maa daa lan kpuɣi Sarid n-zaŋ kpa di wulimpuhili polo hal ti paai Chisilɔtabo n-zaŋ gari hal ni Dabɛrat n-chaŋ hal ti paai Jafia. 13Ka yi nimaani n-zaŋ kpa wulimpuhili polo hal ni Gatihɛfa m-mali hal ni Ɛtikazin nti ŋmaligi kpa Niya polo n-zaŋ hal ti paai Rimɔn. 14Zaŋ lab’ nuzaa polo mi di daa chaŋmi ti ŋmaligi kpa Hannatɔn polo n-zaŋ hal ti paai di tariga Ɛfitahɛl Vinvamli ni. 15Fɔŋ kar’ shɛŋa din pahi n-nyɛ: Katat mini Nahalal ni Shimrɔn ni Idala ni Bɛtilihɛm: ka di zaa kalinli yiɣisi fɔŋ kara pinaayi m-pahi di tiŋkpansi zuɣu. 16Fɔndi ŋɔ mini tiŋkpansi ŋɔ zaa daa bela Zɛbulɔn zuliya ni daa deei tiŋgban’ shɛli ka di leei bɛ dini kaman bɛ daŋ niriba ni nyɛ shɛm la puuni.
Bɛ ni zaŋ tiŋgban’ shɛli ti Isaka zuliya niriba
17Isaka zuliya n-daa pah’ anahi n-nyɛ bɛ ni ti shɛb’ tiŋgbani kaman bɛ daŋ niriba ni nyɛ shɛm. 18Bɛ tiŋgbani maa ni ka Jɛziriil mini Chɛsulɔt ni Shunɛm 19ni Hafaraim ni Shiɔn ni Anaharat 20ni Rabit ni Kishiɔn ni Ɛbɛz 21ni Rɛmɛt ni Ɛnganim ni Ɛnhada ni Bɛtipazɛz daa be. 22Ka bɛ tintariga daa zaŋ chaŋ hal ti paai Tabo mini Shahazuma ni Bɛtishɛmɛshi n-zaŋ ti paai di tariga Jɔɔdɛn Mɔɣili ni: ka di zaa kalinli yiɣisi fɔntiŋ’ kara pinaayɔbu m-pahi di tiŋkpansi zuɣu. 23Fɔndi ŋɔ mini di tiŋkpansi maa zaa daa bela Isaka zuliya ni daa deei tiŋgban’ shɛli, ka di leei bɛ dini kaman bɛ daŋ niriba ni nyɛ shɛm maa ni.
Bɛ ni zaŋ tiŋgban’ shɛli ti Asha zuliya niriba
24Asha zuliya n-daa pah’ anu n-nyɛ bɛ ni ti shɛb’ tiŋgbani kaman bɛ daŋ niriba ni nyɛ shɛm. 25Bɛ tiŋgbani maa ni tinsi n-nyɛ: Hɛlikat mini Hali ni Bɛtin ni Akishaf 26ni Alammɛlɛk ni Amad ni Mishal. Zaŋ kpa wulinluhili polo, di daa zaŋmi hal ni Kamɛl mini Shihɔrilibinat. 27Ka di tintariga daa ŋmaligi kpa wulimpuhili polo n-zaŋ hal ni Bɛtidagɔn m-mali hal ti paai Zɛbulɔn mini Ifitahɛl Vinvamli din be Bɛtimɛk mini Nɛyɛl soli nuzaa polo la, ka kul zaŋ kpa nuzaa polo maa hal ti paai Kabul 28mini Ɛburɔn ni Rɛhɔb ni Hamɔn ni Kana m-mali hal ti paai Sidɔn din nyɛ tin’ tital’ la. 29Ka di tintariga maa lan ŋmaligi chaŋ Rama m-mali lala hal ti paai Taai fɔŋ din nyɛ bɛ ni me birini gili shɛl’ la. Ka lan ŋmaligi nimaani chaŋ hal ni Hɔsa m-mali lala hal ti paai di tariga Mɛditirɛniɛn Teeku ni. Ka Mahalab mini Akizib 30ni Umma ni Afɛk ni Rɛhɔb gba daa pahi: ka di zaa kalinli yiɣisi fɔntiŋ’ kara pisinaayi m-pahi di tiŋkpansi zuɣu. 31Fɔndi ŋɔ mini di tiŋkpansi maa zaa daa bela Asha zuliya ni daa deei tiŋgban’ shɛli ka di leei bɛ dini kaman bɛ daŋ niriba ni nyɛ shɛm maa ni.
Bɛ ni zaŋ tiŋgban’ shɛli ti Naftali zuliya niriba
32Naftali zuliya n-daa pah’ ayɔbu n-nyɛ bɛ ni ti shɛb’ tiŋgbani kaman bɛ daŋ niriba ni nyɛ shɛm. 33Bɛ tintariga daa kpuɣila Hɛlɛf zaŋ hal ti paai oki tia din be Zaananim la n-gari chaŋ hal ni Adaminɛkɛb mini Jabiniil m-mali lala hal ti paai Lakkum n-zaŋ hal ti paai di tariga Jɔɔdɛn Mɔɣili ni. 34Ka di tintariga daa ŋmaligi nimaani n-zaŋ kpa wulinluhili polo chaŋ hal ni Azinɔtitabo zaŋ ti paai Hukok n-zaŋ ti to Zɛbulɔn tiŋgbani nudirigu polo, ka zaŋ ti to Asha tiŋgbani mi wulinluhili polo, ka lan zaŋ ti to Juda gba tiŋgbani wulimpuhili polo Jɔɔdɛn Mɔɣili ni. 35Bɛ ni daa me birini gili fɔŋ kar’ shɛŋa n-nyɛ: Zidim mini Zɛr ni Hammat ni Rakat ni Kinɛrɛt 36ni Adama ni Rama ni Hazɔr 37ni Kɛdɛshi ni Ɛdirɛi ni Ɛnhazɔr 38ni Yirɔn ni Migidalɛl ni Hɔrɛm ni Bɛtanat ni Bɛtishɛmɛshi: ka di zaa kalinli yiɣisi fɔntiŋ’ kara pisiyinika m-pahi di tiŋkpansi zuɣu. 39Fɔndi ŋɔ mini di tiŋkpansi maa zaa daa bela Naftali zuliya ni daa deei tiŋgban’ shɛli ka di leei bɛ dini kaman bɛ daŋ niriba ni nyɛ shɛm maa ni.
Bɛ ni zaŋ tiŋgban’ shɛli ti Dan zuliya niriba
40Dan zuliya n-daa pah’ ayopɔin n-nyɛ bɛ ni ti shɛb’ tiŋgbani kaman bɛ daŋ niriba ni nyɛ shɛm. 41Fɔntiŋ’ kar’ shɛŋa din daa be bɛ tiŋgbani maa ni n-nyɛ: Zɔra mini Ɛshitaol ni Irishɛmɛsh 42ni Shaalabin ni Aijalɔn ni Itila 43ni Ɛlɔn ni Timna ni Ɛkurɔn 44ni Ɛlitɛke ni Gibɛtɔn ni Baala 45ni Jɛhud ni Bɛnɛbɛrak ni Gatirimɔn 46ni Mɛjarikɔn ni Rakɔn ka bɛ tintariga bɔbili chaŋ ti gili Jɔpa. 47 Bɛ ni daa ŋme n-fa Dan zuliya niriba tiŋgban’ shɛli bɛ ni daa pun su la nyaaŋa, ka bɛ gba daa chaŋ ti liri Lɛshɛmnima ŋ-ŋme n-fa li ʒini ka zaŋ bɛ yab’ Dan yuli boli tiŋ’ maa. 48Fɔndi ŋɔ mini di tiŋkpansi zaa daa bela Dan zuliya ni daa deei tiŋgban’ shɛli ka di leei bɛ dini kaman bɛ daŋ niriba ni nyɛ shɛm maa ni.
Tiŋgban’ shɛli din bahindi nyaaŋa taribu
49Bɛ ni daa piri tiŋgbɔŋ maa ti Izraɛl zuliya maa ka di leei bɛ dini naai, ka Izraɛlnim’ daa zaŋ tiŋgbɔŋ maa ni tin’ shɛli ti Nan bia Jɔshua ka di leeg’ o dini. 50Yawɛ ni daa pun zali shɛm zuɣu, bɛ daa zaŋla Jɔshua maŋmaŋ’ ni daa pun yɛli ni o bɔri tin’ shɛli la ti o. Bɛ ni daa zaŋ tin’ shɛli ti o maa yuli n-nyɛ Timnatisɛra. Tiŋ’ maa daa bela Ifriim zuliya niriba tiŋgban’ ni zoya zuɣu. Ka Jɔshua daa mali me tiŋ’ maa ʒini.
51Maligumaana Ɛliɛza mini Nan bia Jɔshua ni Izraɛl kpamba n-daa pihi kuɣa sɔŋ Yawɛ tooni Shilo, tanti suɣili la dunol’ ni lihi nya, ka piri tiŋgbɔŋ maa yaɣili kam tari. Lala ka bɛ daa niŋ tari li naai.",https://www.bible.com/bible/2264/JOS.19.DBWDB
JƆSHUA 20,"Ninvuɣ’ so ŋun ku nir’ tiliginsim tinsi
1 Di saha ka Yawɛ daa yɛli Jɔshua. 2“Yɛlim’ Izraɛlnim’ ni bɛ piim’ tiliginsim tinsi kaman n ni daa pun yɛli Musa shɛm la. 3Ka nir’ yi ti ku o kpee sarati kubu, o ni tooi zo n-kuli lala tinsi maa zaɣ’ yin’ ni tiligi ŋun dol’ o ni o ku o yo samli nuu ni. 4O ni tooi zo n-kuli tinsi maa zaɣ’ yin’ ni chaŋ ti zani tiŋ’ maa dunɔdali gbini n-kahig’ o yɛla ni nyɛ shɛm zaa yɛli tiŋ’ maa kpamba; ka bɛ zaŋ o kpe tiŋ’ maa ni ti ti o biɛhigu shee, ka o kpalim be bɛ sani. 5Ka so yi dolina ni o ti ku o yo samli, bɛn’ di zaŋ o ti o, o ni ku o kpee maa ka di nyɛla sarati zuɣu, ka pa ni o min’ o pun malila taali la zuɣu. 6Ka o ni tooi be tiŋ’ maa ni hal ka bɛ ti kar’ o saria palɔni, ka o na kul ni be nimaani hal ni maligumaaniba zuɣulaan so ŋun beni ka o tum tuuni maa kum nyaaŋa, di saha ka o naanyi tooi lab’ o ya din nyɛ o ni daa zo luɣ’ shɛli maa ti beni.”
7Dinzuɣu ka bɛ daa pii Kɛdɛshi din be Galili Naftali zuliya niriba tiŋgban’ ni zoli zuɣu la mini Shɛkɛm din daa be Ifriim zuliya niriba tiŋgban’ ni zoli zuɣu la ni Kiriatariba (bɛ ni lan booni shɛli Hiburɔn) din be Juda zuliya niriba tiŋgban’ ni zoli zuɣu la. 8Jɔɔdɛn Mɔɣili duli zaŋ lab’ Jɛriko wulimpuhili polo, bɛ daa piila Bɛza din be Rubin zuliya niriba tiŋgban’ ni la mini Ramɔt din be Giliad Gaad zuliya niriba tiŋgban’ ni la ni Golan din be Bashan Manaasa zuliya niriba tiŋgban’ ni la. 9Tinsi ŋɔ ka bɛ daa pii ti Izraɛlnim’ zaa zaŋ tabili tinzunnim’ bɛn daa be bɛ ni. Bɛ daa niŋla lala ni di yi ti niŋ daliri ka so ku o kpee sarati kubu, ŋun’ zom’ kuli di ni tiligi ninvuɣ’ so ŋun dol’ o ni o ku o yo samli nuu ni hal ti paai saha shɛli bɛ ni yɛn kar’ o saria.",https://www.bible.com/bible/2264/JOS.20.DBWDB
JƆSHUA 21,"Bɛ tari Lɛvinim’ tinsi
1-2 Izraɛlnim’ ni daa be Shilo Keenan tiŋgbɔŋ ni saha shɛli, ka Lɛvinim’ kpamba daa ka Maligumaana Ɛliɛza mini Nan bia Jɔshua ni Izraɛl zuliya kpamba sanna ti yɛli ba, “Yawɛ daa yɛli Musa ni o tim ti tin’ shɛŋa din mali biŋkɔbiri mɔri ŋubbu shee ka ti ʒini, ka ti biŋkɔbiri ŋubiri mɔri nimaani.” 3Dinzuɣu ka Izraɛlnim’ daa pii fɔntinsi ŋɔ mini di biŋkɔbiri mɔri ŋubbu shee bɛmaŋmaŋ’ tiŋgbana ni ti Lɛvinima kaman Yawɛ ni daa zali ba shɛm.
4Kɔhat daŋ niriba n-daa nyɛ bɛ ni daŋ shɛb’ tinsi tibu. Bɛ daa piila fɔntinsi pinaata Juda mini Simiɔn ni Bɛnjamin zuliya niriba tiŋgbana ni ti Aduna ŋun daa nyɛ Maligumaana la daŋ niriba. 5Ka bɛ daa lan pii fɔntinsi pia Ifriim mini Dan ni Manaasa zuliya niriba pirigili la tiŋgbana ni ti Kɔhat daŋ niriba bɛn kpalim la.
6Ka bɛ daa pii fɔntinsi pinaata Isaka mini Asha ni Naftali ni Manaasa zuliya niriba pirigili bɛn be Bashan la tiŋgbana ni ti Gɛrishɔn daŋ niriba.
7Ka bɛ daa pii fɔntinsi pinaayi Rubin mini Gaad ni Zɛbulɔn zuliya niriba tiŋgbana ni ti Mɛrari daŋ niriba.
8Ka Izraɛlnim’ daa pihi kuɣa sɔŋ lihi nya, ka zaŋ fɔntinsi ŋɔ mini di tiŋkpansi m-pahi di biŋkɔbiri mɔri ŋubbu shee ti Lɛvinim’ kaman Yawɛ ni daa pun yɛli Musa shɛm la.
9Ka bɛ daa pii tiŋ’ shɛŋa din yuya dolina ŋɔ Juda mini Simiɔn zuliya niriba tiŋgbana ni ti 10Aduna daŋ niriba, di ni daa wuhi ni bɛ tarili n-daŋ tooni la zuɣu. Aduna daa nyɛla Kɔhat daŋ nira, ka Kɔhat mi nyɛ Lɛvi zuliya nira. 11Bɛ daa zaŋla Kiriatariba mini di biŋkɔbiri mɔri ŋubbu shee ti ba pahi. (Ariba daa nyɛla Anaki ba). Bɛ booni li la Hiburɔn pumpɔŋɔ, ka di be Juda zuliya niriba tiŋgban’ ni zoya ni. 12Amaa bɛ daa pun zaŋ fɔntinsi maa kɔbu paliti mini di tiŋkpansi tila Jɛfune bia Kalɛb ka di leeg’ o dini. 13Ka bɛ daa zaŋ Hiburɔn din nyɛ nir’ ni daa yi ku o kpee ka zo n-kuli tin’ shɛli n-tiligiri la mini di biŋkɔbiri mɔri ŋubbu shee ti Aduna ŋun daa nyɛ maligumaana la daŋ niriba. Ka bɛ daa lan zaŋ Libina 14mini Jatir ni Ɛshitɛmɔa, 15ni Holɔn ni Dɛbir 16ni Ain ni Juta ni Bɛtishɛmɛshi ni di biŋkɔbiri mɔri ŋubbu shee ti ba. Fɔntiŋ’ kara awɛi ka bɛ daa yihi Juda mini Simiɔn zuliya niriba tiŋgbani maa ni. 17Bɛnjamin zuliya niriba tiŋgbɔŋ ni, fɔntins’ anahi m-pahi di biŋkɔbiri mɔri ŋubbu shee zuɣu ka bɛ daa zaŋ ti ba. Dina n-nyɛ: Gibiɔn mini Gɛba 18ni Anatɔt ni Alimɔn. 19Fɔntiŋ’ kara pinaata ni di biŋkɔbiri mɔri ŋubbu shee ka bɛ daa zaŋ ti maligumaaniba bɛn nyɛ Aduna zuliya niriba.
20Ka bɛ daa lan pii fɔntin’ shɛŋa Ifriim zuliya niriba tiŋgban’ ni ti Kɔhat daŋ niriba bɛn nyɛ Lɛvi zuliya niriba la. 21Fɔŋ kara anahi ka bɛ daa zaŋ ti ba. Dina n-nyɛ: Shɛkɛm din nyɛ ninvuɣ’ so ŋun ku o kpee ni zɔri kuni tin shɛli tiligiri la mini di biŋkɔbiri mɔri ŋubbu shee din be Ifriim zuliya niriba tiŋgban’ ni zoya zuɣu la ni Gɛza 22ni Kibizaim ni Bɛtihɔrɔn mini di biŋkɔbiri mɔri ŋubbu shee. 23Ka bɛ daa lan pii fɔntins’ anahi Dan zuliya niriba tiŋgban’ ni. Dina n-nyɛ: Ɛlitɛke mini Gibɛtɔn 24ni Aijalɔn ni Gatirimɔn ni di zaa biŋkɔbiri mɔri ŋubbu shee. 25Ka bɛ daa lan yihi fɔntins’ ayi Manaasa zuliya niriba pirigili la tiŋgban’ ni. Dina n-nyɛ: Taanak mini Gatirimɔn ni di zaa ha biŋkɔbiri mɔri ŋubbu shee. 26Kɔhat daŋ niriba maa ni daa deei fɔntin’ shɛŋa zaa kalinli daa yiɣisila tinsi pia ni di zaa ha biŋkɔbiri mɔri ŋubbu shee.
27Ka bɛ daa pii fɔntins’ ayi Jɔɔdɛn Mɔɣili wulimpuhili polo Manaasa zuliya niriba pirigili bɛn’ la tiŋgban’ ni ti Lɛvinim’ shɛb’ bɛn nyɛ Gɛrishɔn zuliya la. Tinsi maa n-nyɛ: Golan din be Bashan, ka nyɛ ninvuɣ’ so ŋun ku o kpee ni zɔri kuni tin’ shɛli tiligiri la mini Biishitɛra ni di zaa biŋkɔbiri mɔri ŋubbu shee. 28Ka bɛ daa lan pii fɔntins’ anahi Isaka zuliya niriba tiŋgban’ ni ti ba. Tinsi maa n-nyɛ: Kishiɔn mini Dɛbɛrat 29ni Jarimut ni Ɛnganim ni di zaa biŋkɔbiri mɔri ŋubbu shee. 30Ka bɛ daa lan pii fɔntins’ anahi Asha zuliya niriba tiŋgban’ ni ti ba. Tinsi maa n-nyɛ: Mishal mini Abidɔn 31ni Hɛlikat ni Rɛhɔb ni di zaa ha biŋkɔbiri mɔri ŋubbu shee. 32Ka bɛ daa lan pii fɔntins’ ata Naftali zuliya niriba tiŋgban’ ni ti ba. Tinsi maa n-nyɛ: Kɛdɛshi din be Galili, ka nyɛ ninvuɣ’ so ŋun ku o kpee ni zɔri kuni tiligiri la mini Hamɔtidɔr ni Karitan m-pahi di zaa biŋkɔbiri mɔri ŋubbu shee zuɣu. 33Gɛrishɔn daŋ niriba ni daa deei fɔntin’ shɛŋa zaa kalinli daa yiɣisila tinsi pinaata m-pahi di zaa biŋkɔbiri mɔri ŋubbu shee zuɣu.
34Lɛvinim’ shɛb’ bɛn kpalim puuni, bɛ daa pii fɔntins’ anahi Zɛbulɔn zuliya niriba tiŋgban’ ni ti Mɛrari daŋ niriba. Tinsi maa n-nyɛ: Jokiniam mini Karita 35ni Dimna ni Nahalal ni di zaa biŋkɔbiri mɔri ŋubbu shee. 36Ka bɛ daa lan pii fɔntins’ anahi Rubin zuliya niriba tiŋgban’ ni ti ba. Tinsi maa n-nyɛ: Bɛza mini Jahaz 37ni Kɛdɛmɔt ni Mɛfaat ni di zaa ha biŋkɔbiri mɔri ŋubbu shee. 38Ka bɛ daa lan pii fɔntins’ anahi Gaad zuliya niriba tiŋgban’ ni ti ba. Tinsi maa n-nyɛ: Ramɔt din be Giliad, ka nyɛ ninvuɣ’ so ŋun ku o kpee ni zɔri kuni tin’ shɛli tiligiri la mini Mahanaim 39ni Hɛshibɔn ni Jaza ni di zaa biŋkɔbiri mɔri ŋubbu shee. 40Dinzuɣu Mɛrari daŋ niriba bɛn nyɛ Lɛvinim’ bɛn daa kpalim la ni daa deei fɔntin’ shɛŋa zaa kalinli daa yiɣisila tinsi pinaayi.
41Bɛ daa zaŋla tiŋgbana pihinuayika din be Izraɛl tiŋgbɔŋ ni mini di biŋkɔbiri mɔri ŋubbu shee ti Lɛvinima. 42Tiŋ’ kam daa malila di biŋkɔbiri mɔri ŋubbu shee ka di gil’ li. Lala n-daa nyɛ di tinsi maa zaa.
Izraɛlnim’ deei Keenan tiŋgbɔŋ zaa su
43Lala ka Yawɛ daa zaŋ tiŋgbɔŋ maa ti Izraɛlnima kaman o ni daa pun lo bɛ yaannim’ alikauli shɛm la. Bɛ ni daa deei li naai, bɛ daa ʒinila di ni. 44Ka Yawɛ daa ti ba vuhim bɛ tiŋgbɔŋ maa zaa ni kaman o ni daa pun lo bɛ yaannim’ alikauli shɛm la. Ka bɛ dimnim’ zaa puuni ninvuɣ’ yino gba daa bi tooi zani bɛ tooni, dama Yawɛ n-daa chɛ ka bɛ nyaŋ bɛ dimnim’ maa zaa. 45Yawɛ daa chɛ ka o ni lo Izraɛlnim’ alikauli sun’ shɛŋa la zaa zaɣ’ yini gba bi yiɣisi. O daa chɛ ka di zaa niŋ pali.",https://www.bible.com/bible/2264/JOS.21.DBWDB
JƆSHUA 22,"Izraɛlnim’ bɛn be Jɔɔdɛn Mɔɣili wulimpuhili polo lab’ kuli
1Dimbɔŋɔ nyaaŋa ka Jɔshua daa boli Rubin mini Gaad ni Manaasa zuliya pirigili la daŋ niriba na 2 nti yɛli ba, “Yi niŋ Yawɛ dabili Musa ni daa zali ya ni yi niŋ shɛlikam la zaa. Yi lan niŋ n gba ni zali ya ni yi niŋ shɛlikam zaa. 3Yi mi bi chɛ yi mabihi ŋɔ bahi di saha maa hal ni zuŋɔ, amaa ka kul doli Yawɛ ŋun nyɛ yi Naawuni ŋɔ zaligunima. 4Ka pumpɔŋɔ, Yawɛ ŋun nyɛ yi Naawuni ŋɔ ti yi mabihi maa vuhim kaman o ni daa pun lo ba alikauli shɛm la, dinzuɣu labimiya kuli yi biɛhigu shee din be Jɔɔdɛn Mɔɣili duli polo, ka nyɛ Yawɛ dabili Musa ni daa pun zaŋ luɣ’ shɛli tin ya la. 5Kpaŋmiya yimaŋ’ doli Yawɛ zaligu shɛŋa o ni daa chɛ ka o dabili Musa zali ya la. Dina n-nyɛ: Yumiya Yawɛ ŋun nyɛ yi Naawuni ŋɔ ka tumm’ o yubu, ka dol’ o zaligunima, ka zaŋ yimaŋ’ tabil’ o, ka kul jɛmm’ o ni yi suhuri zaa ni yi shia zaa.” 6Ka Jɔshua daa suhi alibarika niŋ bɛ ni ka chɛ ka bɛ kuli.
7Musa daa pun tila Manaasa zuliya pirigili daŋ niriba la tiŋgbani Bashan, ka Jɔshua mi daa ti bɛ mabihi bɛn kpalim la tiŋgbani Jɔɔdɛn Mɔɣili wulinluhili polo la. Jɔshua ni daa suhi alibarika niŋ bɛ ni ka bahi ba ni bɛ kuli maa, ka o daa lan yɛli ba, 8“Zaŋmiya yi ni tuhi yi dimnim’ ka di azichi nɛma pam din nyɛ niɣi mini anzinfa ni salima ni daanya ni kuriti ni situra pam ŋɔ kuli yi tiŋgban’ ni nti pii ti yi mabihi.”
9Di saha ka Rubin mini Gaad ni Manaasa zuliya pirigili maa daa chɛ Izraɛlnim’ shɛb’ bɛn be Shilo din be Keenan tiŋgbɔŋ ni la, ka kuli Giliad tiŋgbɔŋ ni din nyɛ Yawɛ ni daa chɛ ka Musa zaŋ tiŋgban’ shɛli ti ba, ka di leei bɛ din’ la ni.
Bimbin’ shɛli bɛ ni me n-zali Jɔɔdɛn Mɔɣili duli
10Rubin mini Gaad ni Manaasa zuliya pirigili maa ni daa mali ti paai Jɔɔdɛn Mɔɣili duli din bɛ Keenan tiŋgbɔŋ ni la, bɛ daa mɛla sara maligu bimbin’ titali zali nimaani. 11Ka so daa yɛli bɛ tab’ Izraɛlnim’ la, “Nyamiya, Rubin mini Gaad ni Manaasa zuliya pirigili la mɛla sara maligu bimbini zali Gɛlilɔt Jɔɔdɛn Mɔɣili polo na din nyɛ Izraɛlnim’ ni su luɣ’ shɛl’ la.” 12Izraɛlnim’ maa ni daa wum yɛlli maa, ka bɛ zaa daa laɣim Shilo na ni bɛ ti lo tɔbu chaŋ ti tuhi ba.
13-14Di saha ka Izraɛlnim’ maa daa pii maligumaana Ɛliɛza bia Finɛhas m-pahi bɛ daŋ kam ni dɔɣirikpamba pia zuɣu n-tim ba Rubin mini Gaad ni Manaasa zuliya pirigili maa sani Giliad tiŋgbɔŋ ni. 15Ka bɛ daa chaŋ Rubin mini Gaad ni Manaasa zuliya pirigili maa sani Giliad tiŋgbɔŋ maa ni 16 nti yɛli ba, “Yawɛ niriba Izraɛlnim’ zaa ni bɔhiri ya bɔhigu shɛli m-bɔŋɔ. ‘Tuumbiɛ’ bɔ ka yi lee tum zaŋ chaŋ Izraɛl Naawuni polo, din nyɛ yi ni me yimaŋmaŋ’ sara maligu bimbini zali, ka ŋmaligi ka chɛ Yawɛ dolibu zuŋɔ dabisili ŋɔ la? Yi yila Yawɛ nyaaŋa maa. 17 Ti ni daa tum alahichi shɛli Pɛɔr ka alɔbo lu ti zuɣu, ka ti na kul diri di wahala la bi galisi nyaŋ ti? 18Ka yi mi ti lan ŋmaligi ka chɛ Yawɛ jɛmbu zuŋɔ dabisili ŋɔ? Ka yi yi yi Yawɛ nyaaŋa zuŋɔ dabisili ŋɔ, o suhu sa ni yiɣisi bahi tinim’ Izraɛlnim’ zaa zuɣu biɛɣuni. 19Ka yi tiŋgbɔŋ maa yi bi bela nyam yin’ yiɣisimiya nimaani du tiŋgbɔn shɛli din nyɛ Yawɛ tiŋgbɔŋ ka o jɛmbu duu ʒe di ni ŋɔ na nti pii tiŋgbana ti sani ʒini. Amaa lee miriya ka yi yi Yawɛ nyaaŋa yi ni me yimaŋmaŋ’ sara maligu bimbini, ka chɛ Yawɛ ŋun nyɛ ti Naawuni ŋɔ sara maligu bimbin’ la zuɣu, ka zaŋ ti gba leeg’ o nyaanyiriba. 20 Zɛra yaaŋa Ɛkan ni daa zaɣisi Naawuni noli ka kpuɣi binshɛŋa bɛ ni daa zaŋ ti Naawuni la, yi bi teei Naawuni suhu ni daa yiɣisi bahi Izraɛlnim’ zaa zuɣu shɛm la yɛla? Ka di pala Ɛkan kɔŋko n-daa kpi o daalahichi maa tumbu zuɣu.’ ”
21Di saha ka Rubin mini Gaad ni Manaasa zuliya pirigili la daŋ niriba maa daa garigi yɛli Izraɛlnim’ daŋ kam ni dɔɣirikpamba maa, 22“Yawɛ nyɛla ŋun gari wuna zaa, Yawɛ nyɛla Naawuni ŋun gari wuna zaa! O mi daliri din chɛ ka ti me sara maligu bimbini maa, ka ti bɔri ni ti chɛ ka yinim’ Izraɛlnim’ gba baŋ di daliri maa. Ti yi nyɛla nyaanyiriba ka me sara maligu bimbini ŋɔ bee ti yi lomi ni ti zaɣisi Yawɛ dolibu, yin’ di lan chɛ ka ti beni zuŋɔ dabisili ŋɔ. 23Ka ti yi zaɣisila Yawɛ ka me sara maligu bimbini ŋɔ ni ti zaŋdi biŋkɔbiri maani sara pari di zuɣu nyɔri buɣim bee n-zaŋdi bindira sara bee suhudoo sara pari di zuɣu, ŋun’ Yawɛ maŋmaŋ’ ŋun’ darigim’ ti tibili. 24Din chɛ ka ti niŋ lala maa nyɛla, ti jɛmi ni yi yaansi ti bɔhi ti yaansi dahin’ shɛli ha, ‘Yi mi nuu lee yi wula ti be Yawɛ ŋun nyɛ Izraɛl Naawuni ŋɔ yɛla ni? 25Dama Yawɛ m-pun zaŋ Jɔɔdɛn Mɔɣili n-sɔŋ ti mini yinim’ Rubin mini Gaad zuliya niriba ŋɔ sunsuuni wuhi ti tintarisi ni nyɛ shɛm, dinzuɣu yi ka tarili Yawɛ sani.’ Di saha, di pa shɛli ka yi yaansi ti chɛ ka ti yaansi chɛ Yawɛ jɛmbu. 26Dinzuɣu ka ti yɛli, ‘Chɛliya ka ti me sara maligu bimbini zali, ka di pala ti yɛn zaŋdila biŋkɔbiri m-maani sara pari di zuɣu nyɔri buɣim bee m-maani sara shɛli di zuɣu. 27Amaa ti bɔrimi ni di nyɛ shɛhira bini ti mini ya ni yi yaansi ni ti gba yaansi sunsuuni n-wuhi ni ti gba nyɛla bɛn be Yawɛ tooni jɛmd’ o, ka zaŋdi biŋkɔbiri maani sara m-mali ba nyɔri buɣim, ka mali bindira maani sara m-pahi suhudoo sara zuɣu. Di yi pa lala, yi yaansi ni ti yɛli ti yaansi dahin’ shɛli ha ni bɛ ka tarili Yawɛ sani.’ ” 28Ka ti tɛha nyɛla ni yi yi ni yɛli ti lala bee yi yaansi yi ni ti yɛli ti gba yaansi lala dahin’ shɛli ha, bɛ ni ti tooi yɛli, ‘Nyamiya, ti yaannim’ gba daa me sara maligu bimbin’ shɛli zali, ka di be kaman Yawɛ sara maligu bimbini ŋɔ, amaa ka di pala bɛ zaŋdila biŋkɔbiri m-maani sara pari di zuɣu nyɔri buɣim bee n-zaŋdi sar’ shɛŋa din pahi na nti maani di zuɣu, amaa di yɛn nyɛla shɛhira bini ti mini ya sunsuuni.’ 29Di ka ti tɛha puuni ni ti yi Yawɛ nyaaŋa ŋ-ŋmaligi ka chɛ o dolibu zuŋɔ dabisili ŋɔ, ka me sara maligu bimbini ni ti zaŋdi biŋkɔbiri maani sara pari di zuɣu nyɔri buɣim, ka mali bindira maani sara di zuɣu ni sar’ shɛŋa din pahi, ka pa ni Yawɛ ŋun nyɛ ti Naawuni ŋɔ sara maligu bimbini din ʒe o jɛmbu duu tooni la!”
30Ka maligumaana Finɛhas mini Izraɛlnim’ daŋ kam ni dɔɣirikpamba bɛn daa pah’ o zuɣu maa ni daa wum Rubin mini Gaad ni Manaasa zuliya pirigili maa ni yɛli shɛm maa, ka di niŋ ba nyaɣisim pam. 31Ka maligumaana Ɛliɛza bia Finɛhas daa yɛli Rubin mini Gaad ni Manaasa zuliya pirigili daŋ niriba maa, “Zuŋɔ ti baŋya ni Yawɛ be ti sani, dama yi bi tum tuumbiɛɣu zaŋ chaŋ Yawɛ sani. Yi fa Izraɛlnim’ Yawɛ nuu ni bahi.” 32Di saha ka maligumaana Ɛliɛza bia Finɛhas mini Izraɛlnim’ daŋ kam ni dɔɣirikpamba maa daa yi Rubin mini Gaad zuliya niriba maa sani Giliad tiŋgbɔŋ ni n-zaŋ bɛ zilinkom lab’ Izraɛlnim’ maa sani Keenan tiŋgbɔŋ ni ti yɛli ba. 33Ka bɛ ni daa lab’ ti yɛli shɛm maa tiɣi Izraɛlnim’ maa nini, ka bɛ paɣi Naawuni, ka bi lan yɛli tɔbu lo n-chaŋ ti tuhi ba, ka saɣim Rubin mini Gaad zuliya niriba ni daa ʒi tiŋgbɔn shɛl’ ni maa yɛla.
34Ka Rubin mini Gaad zuliya niriba maa daa yɛli, “Sara maligu bimbini ŋɔ nyɛla shɛhira bini ti mini ya sunsuuni ni Yawɛ n-nyɛ Naawuni.” Ka bɛ daa boli sara maligu bimbini maa yuli, “Shɛhira.”",https://www.bible.com/bible/2264/JOS.22.DBWDB
JƆSHUA 23,"Jɔshua ni zaŋ yɛtɔɣ’ shɛŋa chɛbisi Izraɛlnima
1Yawɛ ni daa ti Izraɛlnim’ vuhim ka bɛ dimnim’ bɛn gili ba niŋ sunsuuni bi tooi niŋ ba shɛli ka di yuui pam la nyaaŋa, Jɔshua gba daa kurigiya pam di saha maa. 2Dinzuɣu ka o daa boli Izraɛlnim’ zaa mini bɛ kpamba ni bɛ zuɣulaannim’ ni bɛ sariakaritiba ni bɛ tuma kpamba na nti yɛli ba, “N kurigiya pam pumpɔŋɔ. 3Ka yi mi nini nya Yawɛ ŋun nyɛ yi Naawuni ŋɔ ni niŋ zuliya shɛba shɛlikam zaa yi zuɣu la; dama Yawɛ ŋun nyɛ yi Naawuni ŋɔ n-nyɛ ŋun daa tuhi ba tin ya. 4Nyamiya, n zaŋ zuliya shɛb’ bɛn na kpalim la tiŋgbana tin ya ni di leei yi dini m-pahi n ni pun nyaŋ zuliya shɛba Jɔɔdɛn Mɔɣili wulimpuhili polo zaŋ hal ti paai Mɛditirɛniɛn Teeku wulinluhili polo la. 5Yawɛ ŋun nyɛ yi Naawuni ŋɔ ni chɛ ka bɛ ŋmaligi yi tooni guui, ka kari ba ka bɛ zo ka chɛn ya. Ka yi deei bɛ tiŋgbana maa su kaman Yawɛ ŋun nyɛ yi Naawuni ŋɔ ni daa pun lɔn ya alikauli shɛm la. 6Dinzuɣu lomiya ania n-doli dinkam sabi Musa zaligu ni la, ka miriya ka yi ŋmaligi kpa nudirigu polo bee nuzaa polo ka chɛ li. 7Yi mi di zaŋya yimaŋ’ tabili zuliya shɛb’ bɛn na kpalim be yi ni la bee m-boli bɛ buɣa la yuya bee m-po ba bee n-jɛm ba bee n-damdi di tooni. 8Amaa kul ʒiɛnya Yawɛ ŋun nyɛ yi Naawuni ŋɔ yim kaman yi ni pun niŋdi shɛm hal ni zuŋɔ la. 9Dama Yawɛ pun kari zuliya shɛb’ bɛn galisi ka mali kpiɔŋ pam bahi ka chɛn ya, ka so na bi tooi zani yi tooni hal ni zuŋɔ. 10 Ka yi ninvuɣ’ yino kam karitimi doli ninvuɣ’ tuhili ka bɛ ŋmaligiri guura, Yawɛ ŋun nyɛ yi Naawuni ŋɔ ni tuhiri ba tiri ya kaman o ni daa pun lɔn ya alikauli shɛm la zuɣu. 11Dinzuɣu lomiya ania n-yuri Yawɛ ŋun nyɛ yi Naawuni ŋɔ. 12Dama yi yi zaɣisi ka zaŋ yimaŋa n-tabili zuliya shɛb’ bɛn na kpalim be yi ni ŋɔ, ka kpuɣiri bɛ bipuɣinsi n-niŋdi yi paɣiba ka bɛ gba kpuɣiri yi bipuɣinsi n-niŋdi bɛ paɣiba, 13dindina yin’ baŋmiya ni yi yi lan kariti doli zuliya shɛb’ bɛn na kpalim be yi ni maa, Yawɛ ŋun nyɛ yi Naawuni ŋɔ ku lan kari ba bahi tin ya. Amaa ka bɛ ni be kaman zana bee tɔna la n-gbahi ya; ka be kaman fiɛb’ shɛli din fiɛb’ yi puluɣa ni bee go’ shɛŋa din kuhiri yi ninni hal ka yi ti bahi yoli zaa tiŋgbɔn viɛl’ shɛli Yawɛ ŋun nyɛ yi Naawuni ŋɔ ni zaŋ tin ya ŋɔ ni.
14“Pumpɔŋɔ, di kpalim biɛla ka n doli so shɛli sokam zaa ni dol’ la, ka yi zaa mi yi suhuri ni mini yi shihi ni ni Yawɛ ŋun nyɛ yi Naawuni ŋɔ ni lɔn ya bin sun’ shɛŋa zaa alikauli la zaɣ’ yini gba bi kɔŋ palibu. O chɛ ka di zaa niŋ pali hal ka di zaɣ’ yini gba bi kɔŋ palibu. 15Amaa o ni chɛ ka o ni lɔn ya bin’ sun’ shɛlikam zaa alikauli la niŋ pali zaŋ chaŋ yi sani shɛm la, yi yi zaɣis’ o noli, lala ka o ni lan chɛ ka yɛl’ biɛri balibu kam zaa lu yi zuɣu hal ka o ti bahi ya yoli zaa tiŋgbɔn sun shɛli ŋun’ Yawɛ ŋun nyɛ yi Naawuni ŋɔ ni zaŋ tin ya ŋɔ ni. 16Ka yi mi yi bi gbibi Yawɛ ŋun nyɛ yi Naawuni ŋɔ daalikauli shɛli o ni lɔn ya maa, ka damdi buɣa tooni jɛm li, dindina Yawɛ suhu ni yiɣisi pam bahi yi zuɣu, ka yi bahi yoli yomyom tiŋgbɔn sun shɛli o ni zaŋ tin ya ŋɔ ni.”",https://www.bible.com/bible/2264/JOS.23.DBWDB
JƆSHUA 24,"Jɔshua tɔɣisi Izraɛlnim’ yɛtɔɣa Shɛkɛm
1Dimbɔŋɔ nyaaŋa ka Jɔshua daa lan laɣim Izraɛl zuliya maa zaa Shɛkɛm na nti boli bɛ kpamba mini sariakaritiba ni zuɣulaannima ni Izraɛl tuma zuɣulaannima, ka bɛ daa ka Naawuni tooni na. 2 Ka Jɔshua daa yɛli niriba maa zaa, “Yawɛ ŋun nyɛ Izraɛl Naawuni ŋɔ yɛliya, ‘Yi yaannim’ Tɛra min’ o bihi Ibrahimma mini Nahɔr daa bela Yufretiiz Mɔɣili duli kurimbuni ha n-jɛmdi buɣa. 3 Ka n daa zaŋ yi yab’ Ibrahimma Mɔɣili duli maa polo na nti chɛ ka o chaŋ gili Keenan tiŋgbɔŋ ŋɔ zaa. Ka n daa ti o bihi pam. N daa chɛ ka o dɔɣi Yisahaku; 4 ka daa chɛ ka Yisahaku mi dɔɣi Yaakubu mini Iso. Ka n daa zaŋ Ɛdom zoya zuɣu tiŋgbani ti Iso ni di nyɛ o dini, amaa ka Yaakubu ŋun’ min’ o bihi daa yiɣisi kuli Ijipti. 5 Ka n daa ti tim Musa mini Aduna Ijipti maa; ka chɛ ka alɔbo lu Ijiptinim’ zuɣu m-muɣisi ba pam, di nyaaŋa ka n daa yihi ya nimaani na. 6 N ni daa yihi yi yaannim’ maa Ijipti, ka bɛ kana ti paai teeku ni, di saha ka Ijiptinim’ daa yiɣisi zaŋ chɛchɛbunsi mini wɔribariba n-kari bɛ naba na hal ni Teeku Ʒiɛɣu ni. 7Ka bɛ daa kuhi niŋ ma, ka n daa zaŋ zibisim niŋ bɛ mini Ijiptinim’ maa sunsuuni, ka chɛ ka teeku kom mum ba niŋ n-di ba, ka yi nini daa nya n ni niŋ Ijiptinim’ maa shɛm.
“ ‘Ka yi daa be mɔɣu ni yuui pam. 8 Di nyaaŋa ka n daa zaŋ ya na ti paai Amɔrinim’ bɛn be Jɔɔdɛn Mɔɣili duli wulimpuhili polo la tiŋgbɔŋ ni. Ka bɛ daa tuhi ya, amaa ka n daa chɛ ka yi nyaŋ ba; ka n ku ba ka chɛ ka yi deei bɛ tiŋgbɔŋ maa su. 9 Ka Zipɔr bia Balak ŋun daa nyɛ Mɔab naa la daa ti yiɣisi lo tɔbu ni o tuhi Izraɛlnima, ka daa tim ti boli Bɛɔr bia Balaam ni o ti yɛl’ noli tin ya. 10Amaa ka n daa bi saɣi ti Balaam, ka o daa naɣ’ niŋla alibarika niŋ yi ni; ka n daa tiligi ya Balak nuu ni. 11 Ka yi daa gbaai Jɔɔdɛn Mɔɣili du n-ka Jɛriko na, ka bɛ lo tɔbu tuhi ya, ka n daa chɛ ka yi nyaŋ ba. Ka Amɔrinim’ mini Pɛrizinim’ ni Keenanim’ ni Hitinim’ ni Gɛrigashinim’ ni Hivinim’ ni Jɛbusinim’ gba daa ti lo tɔbu tuhi ya, amaa ka n daa chɛ ka yi nyaŋ bɛ gba. 12 Ka n daa chɛ ka tabilakpihi lu bɛ zuɣu n-dim kari Amɔrinim’ nanima ayi la bahi; ka di daa pala yi takɔbiri bee yi tɔbiri zuɣu. 13 Ka n daa zaŋ tiŋgbɔn shɛli yi ni bi tum di tuun’ shɛli mini fɔntin’ shɛŋa yi ni bi me n-tin ya, ka yi be di ni diri ti’ shɛŋa yi ni bi sa mini olivi ti’ shɛŋa yi ni bi sa wala.’ ”
14“Dinzuɣu pumpɔŋɔ lumiya Yawɛ sizuura, ka jɛm’ o ni yɛlimaŋli, ka ʒe o yim. Zaŋmiya wun’ shɛŋa yi yaannim’ ni daa jɛmdi Mɔɣili duli mini Ijipti la bahi ka jɛm Yawɛ. 15Ka yi yi ku saɣi jɛm Yawɛ, yim’ piimiya yin’ ni jɛm so, yi yi ni jɛmla wun’ shɛŋa yi yaannim’ ni daa jɛmdi Mɔɣili dul’ la bee yi yi ni jɛmla Amɔrinim’ shɛb’ tiŋgbɔŋ ni yi ni be ŋɔ wuna la, yin’ piimiya, amaa man’ mini n yiŋnim’ ni jɛmla Yawɛ.”
16Ka niriba maa garigi yɛli, “Din’ kariya ka ti chɛ Yawɛ jɛmbu ka ŋmaligi jɛm wuna. 17Dama ŋun’ Yawɛ ŋun nyɛ ti Naawuni ŋɔ n-daa yihi ti mini ti yaannima Ijipti luɣ’ shɛli din nyɛ dabitim ni la na, ka daa tum alahiziba tuun’ kara ti ninni, ka tiligi ti ti ni daa doli so’ shɛŋa zaa ni mini ti ni daa kpe zuliya shɛb’ ni garina nuu ni. 18Ŋun’ Yawɛ n-daa lan kari Amɔrinim’ zaa bɛn daa be tiŋgbɔŋ ŋɔ ni, dinzuɣu tinim’ gba ni jɛmla Yawɛ, dama ŋuna n-nyɛ ti Naawuni.”
19Amaa ka Jɔshua yɛli ba, “Yi ku tooi jɛm Yawɛ dama o nyɛla Naawuni ŋun be kasi; ka nyɛ ŋun zabiri nyuli; ka ku chɛ yi tuumbiɛri bee yi daalahichi. 20Yi yi zaɣisi Yawɛ, ka ŋmaligi jɛm wuna, o ni ŋmaligi niŋ ya zaɣ’ biɛɣu m-bahi ya yoli zaa; o ni pun niŋ ya din viɛl’ la nyaaŋa.”
21Ka niriba maa daa lan yɛli Jɔshua, “Aai, ti ni jɛm Yawɛ.” 22Ka Jɔshua yɛli ba, “Yinima n-di yimaŋ’ shɛhira ni yinim’ pii ni yi ni jɛmla Yawɛ ŋɔ.” Ka bɛ yɛli, “Tinima n-di timaŋ’ shɛhira maa.” 23Ka Jɔshua yɛli ba, “Dindina zaŋmiya wuna la bahi, ka zaŋya yi suhuri niŋ Yawɛ ŋun nyɛ Izraɛl Naawuni ŋɔ ni.”
24Ka niriba maa daa yɛli Jɔshua, “Yawɛ ŋun nyɛ ti Naawuni ŋɔ ka ti kul ni jɛm, ka deeg’ o noli.”
25Ka Jɔshua mini niriba maa daa lo alikauli dindali maa; ka o daa zali ba zaligu shɛŋa bɛ ni yɛn doli Shɛkɛm. 26Ka Jɔshua daa sab’ yɛtɔɣa ŋɔ niŋ Naawuni zaligu litaafi ni; ka bo kuɣ’ titali sɔŋ oki tia gbini nimaani Yawɛ jɛmbu duu. 27Ka Jɔshua daa yɛli niriba maa zaa, “Nyamiya, kuɣili ŋɔ n-yɛn di ti shɛhira. Dama di wum yɛtɔɣ’ shɛŋa zaa Yawɛ ni tɔɣisi ti maa, dinzuɣu yi yi bi ʒe yi Naawuni maa yim, dina n-yɛn din ya shɛhira.” 28Ka Jɔshua daa bahi niriba maa, ka bɛ zaa lab’ kuli bɛ ni su tiŋgban’ shɛŋa ni.
Jɔshua mini Ɛliɛza kum yɛla
29Dimbɔŋɔ nyaaŋa ka Yawɛ dabili Jɔshua Nan bia maa daa kpi. O daa niŋ dunia yil’ la yuun’ kɔbiga ni pia. 30 Ka bɛ daa sɔɣ’ o omaŋmaŋ’ tiŋgban’ ni Timnatisɛra din be Ifriim tiŋgban’ ni zoya tiŋgban’ ni zaŋ labi Gaash Zoli nuzaa polo la.
31Izraɛlnim’ daa jɛm Yawɛ Jɔshua ni daa be o nyɛvil’ ni saha shɛl’ la zaa zaŋ tabili zuɣulaannim’ shɛb’ bɛn daa be Jɔshua kum nyaaŋa, ka daa mi Yawɛ ni daa tum tuun’ shɛŋa zaa ti Izraɛlnim’ la yɛla.
32 Ka Izraɛlnim’ daa zaŋ bɛ ni daa ʒi Yisifu kɔb’ shɛŋa yi Ijipti na la n-sɔɣi Shɛkɛm pal’ shɛli Yaakubu ni daa da Hamɔr ŋun daa nyɛ Shɛkɛm ba la bihi san’ la ni. O daa da li la anzinfa laɣibaligu kɔbiga. Ka tiŋgbani maa daa leei Yisifu zuliya niriba fali bini.
33Ka Aduna bia Ɛliɛza gba daa kpi, ka bɛ sɔɣ’ o Gibia fɔntin’ shɛli din be Ifriim zoya tiŋgban’ ni, ka o daa zaŋ li ti o bia Finɛhas la.",https://www.bible.com/bible/2264/JOS.24.DBWDB
ZUƔULAANNIMA PILIGU,"PILIGU
Zuɣulaannim’ litaafi ŋɔ puuni ka Izraɛlnim’ ni daa bi doli zaligu saha shɛli yɛla be. Di daa niŋla Keenan tiŋgbɔŋ deebu mini bɛ nanim’ leebu piligu la sunsuuni. Di yɛtɔɣa wuhirila tiŋgbɔŋ maa ni wɔɣira bɛn daa yiɣisi ka bɛ booni ba sariakaritiba ka bɛ nyɛ bɛn ŋariti niriba la yɛla. Bɛ pam daa nyɛla sapashin’ kpamba ka pa sariakaritiba kaman zaligu ni wuhi shɛm. Bɛ ni yino n-nyɛ Samsin ŋun nyɛ bɛ ni mi so yɛla pam ka bɛ sab’ o tuma yɛla niŋ suura 13-16 puuni la.
Binshɛli din nyɛ bɔhimbu kpani litaafi ŋɔ ni nyɛla, Izraɛlnim’ tiliginsim dolila bɛ ʒiɛyimtali biɛhigu zaŋ chaŋ Naawuni sani, dama nyaanyibo biɛhigu din’ kul tahirila zaɣ’ biɛɣu na. Amaa din nyɛ yɛlikpani gari dimbɔŋɔ daa niŋya: hal niriba maa daa yi ti bi ʒe yim zaŋ chaŋ Naawuni sani, ka zaɣ’ biɛɣu paai ba, bɛ daa yi lab’ o sani ti niŋ tuuba, Naawuni daa nyɛla ŋun niŋ shili sahakam ni o tiligi ba.
Din be litaafi ŋɔ puuni
Binshɛŋa din daa niŋ zaŋ hal ti paai Jɔshua kum saha 1.1—2.10
Izraɛl zuɣulaannima 2.11—16.31
Yɛla balibu shɛŋa din daa niŋ 17.1—21.25",https://www.bible.com/bible/2264/JDG.INTRO1.DBWDB
ZUƔULAANNIMA 1,"Juda mini Simiɔn zuliya niriba tuhi gbaai Adɔnibɛzɛk
1Jɔshua kum nyaaŋa, ka Izraɛlnim’ daa bɔhi Naawuni, “Ka ŋun’ daŋ niriba n-lee yɛn daŋ tooni chaŋ ti tuhi Keenannim’ ŋɔ ti ti?”
2Ka Yawɛ daa yɛli ba, “Juda zuliya niriba n-yɛn daŋ chandi, m pun zaŋ tiŋgbani maa niŋ bɛ nuu ni.”
3Ka Juda zuliya niriba maa daa yɛli bɛ mabihi Simiɔn daŋ niriba maa, “Pahimiya ti zuɣu ka ti chaŋ bɛ ni zaŋ tiŋgban’ shɛli ti ti la ni ti tuhi Keenannim’ maa. Ka ti gba pahi yi zuɣu ka ti chaŋ bɛ ni zaŋ tiŋgban’ shɛli tin ya la ni.” Ka Simiɔn zuliya niriba maa daa pahi bɛ zuɣu ka bɛ chaŋ. 4Ka Juda zuliya niriba maa daa chaŋ ti liri Keenannim’ mini Pɛrizinima ka Yawɛ daa zaŋ ba niŋ bɛ nuu ni, ka bɛ tuhi ku bɛ ninvuɣ’ tuhi’ pia Bɛzɛk. 5Ka bɛ daa nya Adɔnibɛzɛk Bɛzɛk maa n-chɛ ka bɛ min’ o zaŋ nya taba, ka bɛ daa nyaŋ Keenannim’ mini Pɛrizinim’ maa. 6Ka Adɔnibɛzɛk daa guui, ka bɛ kari dol’ o ti gbaag’ o ŋ-ŋmah’ o nubihilɔri min’ o napombihilɔri bahi. 7Ka Adɔnibɛzɛk daa yɛli, “Nanim’ pisopɔin bɛn nubihilɔri mini bɛ napombihilɔri ŋmahiŋmahi n-yi gahindi bindir’ burisa din luri tiŋa n tooni, n ni niŋ shɛm ka Naawuni niŋ ma labisi maa.” Ka bɛ daa zaŋ o tahi Jɛrusalɛm ka o ti kpi nimaani.
Juda zuliya niriba tuhi nyaŋ Jɛrusalɛmnim’ mini Hiburɔnnima
8Ka Juda zuliya niriba maa daa tuhi deei Jɛrusalɛm, ka zaŋ takɔbi ku di niriba, ka nyo li buɣim bahi. 9Dimbɔŋɔ nyaaŋa ka Juda zuliya niriba maa daa lan chaŋ ti tuhi Keenannim’ shɛb’ bɛn be zoya tinsi ni mini bɛn be Nɛgɛb ni bɛn be zolɔna ni tinsi ni la. 10Ka bɛ daa lan chaŋ ti lu Keenannim’ bɛn be Hiburɔn (bɛ ni daa tuui booni tin’ shɛli Kiriatariba) la nim’ zuɣu n-tuhi nyaŋ Shɛshai mini Ahiman ni Talimai.
Otiniɛl tuhi nyaŋ Dɛbirinima
(Jɔshua 15.13-19)
11Ka Juda zuliya niriba maa daa lan yi nimaani chaŋ ti liri Dɛbirinima. Bɛ daa tuui booni li la Kiriatisɛfa. 12Ka Kalɛb daa yɛli, “Ŋun ni tooi chaŋ ti liri Kiriatisɛfanima n-tuhi nyaŋ ba ka deei bɛ tiŋ’ maa, n ni zaŋ m bipuɣiŋga Akisa ti o paɣ’ pini.” 13Ka Otiniɛl ŋun daa nyɛ Kalɛb tizo Kɛnaz bidibiga la daa chaŋ ti tuhi deei tiŋ’ maa, ka Kalɛb daa shiri zaŋ o bipuɣiŋga Akisa maa ti o ka o niŋ o paɣa. 14Bɛ ni daa ti kulisi Akisa na dahin’ shɛli, ka o daa kpam Otiniɛl jaande ni o suhim’ o ba tiŋgbani palo. Ka Akisa daa ti sheeg’ o buŋ’ zuɣu na, ka Kalɛb bɔh’ o, “Bɔ ka a bɔra?” 15Ka o garigi yɛl’ o, “Tim’ ma pini. A ni zaŋ Nɛgɛb ti ma la zuɣu, tim’ ma kulibɔna din kom zɔri gba pahi.” Ka Kalɛb daa zaŋ zuɣusaa polo mini naɣiliŋga ni kulibɔna ti o.
Juda mini Bɛnjamin zuliya niriba di nasara
16Ka Musa deemba ŋun daa nyɛ Kɛn nir’ la daŋ niriba daa yiɣisi abie tihi tiŋ’ la ni n-dol’ Juda zuliya niriba maa ti ʒini Juda tiŋgban’ ni din lab’ Nɛgɛb polo m-miri Arad la. Bɛ daa ʒini pahila nimaani nim’ zuɣu. 17Ka Juda zuliya niriba mini bɛ mabia Simiɔn zuliya niriba daa chaŋ ti tuhi nyaŋ Keenannim’ bɛn be Zɛfat la n-ku ba zaa. Dinzuɣu ka bɛ daa boli tiŋ’ maa yuli Hɔrima. 18Ka Juda zuliya niriba daa lan tuhi deei Gaza ni di tintarisi mini Ashikɛlɔn ni di tintarisi ni Ɛkurɔn ni di gba tintarisi. 19Ka Yawɛ daa sɔŋ Judanima ka bɛ tuhi deei zoya ni tinsi la, amaa ka lee bi tooi kari bɛn daa be bɔpiɛligu ni la, bɛ ni daa mali kuriti chɛchɛbunsi la zuɣu. 20 Ka bɛ daa zaŋ Hiburɔn ti Kalɛb kaman Musa ni daa pun yɛli shɛm la; ka o daa kari Anaki bidibis’ ata la nimaani. 21 Amaa ka Bɛnjamin zuliya niriba daa bi kari Jɛbusinim’ bɛn daa be Jɛrusalɛm la, dina n-chɛ ka Jɛbusinim’ mini Bɛnjamin zuliya niriba maa na kul laɣim be Jɛrusalɛm hal ni zuŋɔ.
Yisifu zuliya niriba nyaŋ Bɛtɛlnima
22Ka Yisifu zuliya niriba gba daa chaŋ ni bɛ ti tuhi Bɛtɛlnima, ka Yawɛ daa sɔŋ ba. 23Ka Yisifu zuliya niriba maa daa tim ni bɛ chaŋ ti puɣisi kaai Bɛtɛl nya di ni be shɛm. (Bɛtɛl yuli daa tuui boonila Luz). 24Ka ninvuɣ’ shɛb’ bɛn daa chaŋ ni bɛ ti puɣisi kaai tiŋ’ maa daa ti chirigi do’ so ka o yi tiŋ’ maa ni na, ka bɛ yɛl’ o, “Ti suhir’ a, wuhim’ ti so’ shɛli din kuni tiŋ’ ŋɔ ni, ka ti niŋ a nirilim.” 25Ka doo maa daa wuhi ba so’ shɛli din kuni tiŋ’ maa ni, ka Yisifu zuliya niriba maa daa kpe tiŋ’ maa ni ti zaŋ takɔbi ku tiŋ’ maa nima. Amaa ka daa chɛ do’ so ŋun wuhi ba tiŋ’ maa soli maa min’ o malibu ka bɛ chaŋ. 26Ka doo maa daa zo n-kuli Hitinim’ tiŋgban’ ni n-daa ti me omaŋmaŋ’ tiŋa m-boli di yuli Luz; ka di yuli n-na kul bala hal ni zuŋɔ.
Izraɛlnim’ ni daa bi kari ninvuɣ’ shɛb’ yɛla
27 Manaasa zuliya niriba daa bi kari Bɛtishɛannim’ mini bɛ tiŋkpannim’ bee n-kari Taanaknim’ mini bɛ tiŋkpannim’ bee n-kari Dɔrinim’ mini bɛ tiŋkpannim’ bahi. Bɛ mi daa bi kari Ibiliamnim’ mini bɛ tiŋkpannim’ bee n-kari Mɛgidɔnim’ mini bɛ tiŋkpannima. Dinzuɣu ka Keenannim’ maa daa kul kpalim be bɛ tiŋgbani maa ni. 28Ka Izraɛlnim’ daa ti nya kpiɔŋ, ka muɣisi Keenannim’ maa ka bɛ tumdi tuma tiri ba, amaa ka lee bi kari ba. 29 Ka Ifriim zuliya niriba daa bi kari Keenannim’ bɛn be Gɛza, ka Keenannim’ maa daa kpalim be nimaani pahi bɛ zuɣu. 30Ka Zɛbulɔn zuliya niriba daa bi kari ninvuɣ’ shɛb’ bɛn be Kitirɔn bee ninvuɣ’ shɛb’ bɛn be Nahalol, ka Keenannim’ maa daa kpalim be nimaani pahi bɛ zuɣu; amaa ka bɛ daa lee muɣisiri ba ka bɛ tumdi tuma tiri ba. 31Ka Asha zuliya niriba daa bi kari ninvuɣ’ shɛb’ bɛn be Ako bee bɛn be Sidɔn bee bɛn be Ahilab bee bɛn be Akizib bee bɛn be Hɛliba bee bɛn be Afik bee bɛn be Rɛhɔb. 32Ka Asha zuliya niriba maa mini Keenannim’ bɛn daa pun be tiŋgbani maa ni la kul laɣim be, bɛ ni daa bi kari ba maa zuɣu. 33Ka Naftali zuliya niriba daa bi kari ninvuɣ’ shɛb bɛn be Bɛtishɛmɛshi bee bɛn be Bɛtanat, ka daa naɣ’ chɛ ka bɛ mini Keenannim’ bɛn daa pun be tiŋgbani maa ni la laɣim be, amaa ka bɛ lee muɣisiri Bɛtishɛmɛshinim’ mini Bɛtanatinim’ maa ka bɛ tumdi tuma tiri ba. 34Ka Amɔrinim’ daa muɣisi Dan zuliya niriba n-kari ba labisi zoya ni tinsi la ni, ka daa bi saɣi ni bɛ siɣi tintan’ ni na. 35Ka Amɔrinim’ maa daa kul kpalim be Harihɛrɛs mini Aijalɔn ni Shaalibim, amaa ka Yisifu zuliya niriba daa muɣisi ba hal ka bɛ ti tumdi tuma tiri ba. 36Ka Amɔrinim’ maa tintariga daa kpuɣi Akirabim hal ni Sɛla n-yi nimaani zaŋ du ha.",https://www.bible.com/bible/2264/JDG.1.DBWDB
ZUƔULAANNIMA 2,"Naawuni malaika chaŋ Bokim
1Ka Yawɛ malaika daa yi Giligal chaŋ Bokim ti yɛli Izraɛlnima, “Naawuni yɛliya, mani n-daa yihi ya Ijipti n-zaŋ ya na ti niŋ tiŋgbɔn shɛli n ni daa lo yi yaannima alikauli ni n ni zaŋ li ti ba la ni. N daa yɛliya ni n ku lɔrigi alikauli shɛli n ni lɔn ya maa. 2 Ka di bi simdi ni yi lo ninvuɣ’ shɛb’ bɛn be tiŋgbɔŋ ŋɔ ni alikauli, naɣ’ wurimmiyala bɛ buɣa bimbina la. Amaa ka yi zaɣisi n ni zali ya shɛm maa niŋbu. Tuun’ bɔ ka yi lee tum maa? 3Dinzuɣu pumpɔŋɔ n yɛri ya mi, n ku lan kari niriba maa tin ya. Bɛ ni leei yi dimnima; ka bɛ wuna leei zana gbahi ya.” 4Yawɛ malaika maa ni daa tɔɣisi Izraɛlnim’ zaa yɛtɔɣa ŋɔ naai, bɛ daa duhila bɛ yee kum. 5Dina n-chɛ ka bɛ daa boli nimaani yuli Bokim. Ka bɛ daa mali sara ti Yawɛ nimaani.
Jɔshua kum
6Ka Jɔshua daa chɛbisi Izraɛlnima, ka sokam daa lab’ kuli ni bɛ ti deei bɛ ni zaŋ tiŋgban’ shɛŋa ti ba maa. 7Ka niriba maa daa jɛm Naawuni Jɔshua ʒiɛman’ ni mini zuɣulaan’ shɛb’ bɛn daa doli Jɔshua nyaaŋa, ka daa nya Yawɛ ni tum tuun’ kar’ shɛŋa ti Izraɛlnim’ la. 8Ka Yawɛ dabili Jɔshua Nan bia maa daa ti kpi. O daa niŋ dunia yil’ la yuun’ kɔbiga ni pia. 9 Ka bɛ daa sɔɣ’ o omaŋmaŋ’ tiŋgban’ ni Timnatisɛra din be Ifriim tiŋgban’ ni zoya tiŋgban’ ni zaŋ labi Gaash Zoli nuzaa polo la. 10Ka di ʒiɛmani maa niriba zaa gba daa ti kpi. Ka ʒiɛman’ shɛli din paya niriba daa yiɣisina. Bɛn’ daa bi mi Yawɛ bee m-mi o ni daa tum tuun’ shɛŋa ti Izraɛlnim’ la yɛla.
Izraɛlnim’ chɛ Naawuni jɛmbu
11Izraɛlnim’ daa tum alahichi Yawɛ sani. Bɛ daa kpɛla Baalnim’ jɛmbu ni. 12Bɛ daa zaɣisi Yawɛ ŋun nyɛ bɛ yaannim’ Naawuni ŋun daa yihi ba Ijipti tiŋgbɔŋ ni na la jɛmbu, ka ŋmaligi jɛmdila ninvuɣ’ shɛb’ bɛn daa gil’ ba la wuna. Ka bɛ ni daa niŋ shɛm maa chɛ ka Yawɛ suhi yiɣisi. 13Bɛ daa zaɣisi Yawɛ, ka ŋmaligi jɛmdila Baal mini Ashitarɔt. 14Ka Yawɛ suhu daa yiɣisi pam bahi Izraɛlnim’ zuɣu ka o zaŋ ba niŋ ŋmɛnditoya nuu ni, ka bɛ ŋme ba ka di bɛ nɛma; ka lan chɛ ka bɛ dimnim’ bɛn gil’ ba nyaŋ ba, ka Izraɛlnim’ daa kɔŋ bɛmaŋ’ zuɣu zabbu. 15Ka Izraɛlnim’ daa yi lo tɔbu ni bɛ chaŋ ti tuhi bɛ dimnim’ saha shɛlikam, Yawɛ paarila o nuu bɛ zuɣu bɛ daalahichi tumbu zuɣu kaman o ni daa pun kpahi bɛ zuɣu ni ka po n-yɛli ba shɛm la. Ka nandahima daa mali ba pam. 16Di saha ka Yawɛ daa pii zuɣulaannim’ ti ba; ka zuɣulaannim’ maa daa tiligi ba ŋmɛnditoya maa nuu ni. 17Amaa ka Izraɛlnim’ daa ti zaɣisi zuɣulaannim’ maa noli; ka kul jɛmdila wuna. Di daa bi yuui ka bɛ ŋmaligi ka chɛ bɛ yaannim’ bɛn daa doli Yawɛ zaligunim’ ni daa doli so’ shɛl’ la, ka shiri bi dol’ li. 18Ka Yawɛ daa yi pii zuɣulaannim’ ti Izraɛlnim’ saha shɛlikam, o bela o ni pii zuɣulan’ so kam sani, ka tiligiri ba bɛ dimnim’ nuu ni zuɣulan’ maa ʒiɛman’ ni. Yawɛ daa zɔri ba nambɔɣu, bɛ dimnim’ maa ni daa nahindi ba ka muɣisiri ba, ka bɛ ŋuhiri shɛm la zuɣu. 19Amaa zuɣulan’ maa daa yi ti kpi, bɛ lan ŋmaligirimi tumdi tuumbiɛ’ shɛŋa din bie n-gari bɛ yaannim’ dini. Bɛ daa kul jɛmdila wuna ka damdir’ li tiŋa. Bɛ daa bi saɣi chɛ bɛ tuumbiɛri maa shɛli bee n-chɛ bɛ tipawumli soya la dolibu. 20Dinzuɣu ka Yawɛ suhu daa yiɣisi pam bahi Izraɛlnim’ zuɣu ka o yɛli, “Niriba ŋɔ ni saɣim alikauli shɛli n ni daa lo bɛ yaannima, ka zaɣisi n nol’ la zuɣu, 21n ku lan kari zuliya shɛb’ Jɔshua ni daa bi kari ka kpi la ti ba. 22N ni chɛ ba n-zaŋ ba buɣisi Izraɛlnim’ nya bɛ ni doli man’ Yawɛ soli kaman bɛ yaannim ni daa niŋ shɛm.” 23Dinzuɣu ka Yawɛ daa bi kari zuliya shɛb’ bɛn kpalim maa yomyom, ka mi daa bi chɛ ka Jɔshua kari ba.",https://www.bible.com/bible/2264/JDG.2.DBWDB
ZUƔULAANNIMA 3,"Zuliya shɛb’ bɛn kpalim be tiŋgbɔŋ maa ni
1Zuliya shɛb’ Yawɛ ni daa chɛ ni o zaŋ ba buɣisi Izraɛlnim’ shɛb’ bɛn zaa nini daa bi nya tɔb’ shɛŋa din tuhi Keenan tiŋgbɔŋ maa ni la m-bɔŋɔ. 2O daa niŋ lala ni o wuhila Izraɛl ʒiɛmani kam niriba tɔbu tuhibu yɛla, di bahi bamdi bɛ ni shɛb’ bɛn nini daa na ʒi n-nya tɔbu tuhibu la. 3Zuliya shɛb’ bɛn daa kpalim maa n-nyɛ: Filistia nanima anu mini Keenannim’ zaa ni Sidɔnnim’ ni Hivinim’ bɛn be Lɛbanɔn Zoli zuɣu n-zaŋ Baalihɛrimɔn Zoli zuɣu hal ti paai Lɛbohamat dunoli shee la. 4Bɛ daa nyɛla Yawɛ ni zaŋ shɛb’ ni o buɣisi Izraɛlnim’ nya bɛ ni dol’ o zaligu shɛŋa o ni daa zaŋ ti Musa ka o ti bɛ yaannim’ la bee bɛ ku dol’ li. 5Dinzuɣu ka Izraɛlnim’ maa daa kul be Keenannim’ mini Hitinim’ ni Amɔrinim’ ni Pɛrizinim’ ni Hivinim’ ni Jɛbusinim’ maa ni. 6Bɛ daa kpuɣi bɛ bipuɣinsi niŋ bɛ paɣiba, ka zaŋ bɛmaŋmaŋ’ bipuɣinsi ti bɛ bidibisi; ka jɛmdi bɛ wuna.
Otiniɛl yɛla
7Izraɛlnim’ daa tum alahichi Yawɛ sani. Bɛ daa tam Yawɛ ŋun nyɛ bɛ Naawuni maa yɛla, ka ŋmaligi jɛmdila Baalnim’ mini Ashɛranima. 8Dinzuɣu ka Yawɛ suhu daa yiɣisi bahi Izraɛlnim’ zuɣu ka o zaŋ ba niŋ Mɛsopoteemia naa Kushanrishataim nuu ni ka Izraɛlnim’ daa jɛm o yuma anii. 9Amaa ka Izraɛlnim’ daa ti kum niŋ Yawɛ, ka Yawɛ ti ba ninvuɣ’ so ŋun ni fa ba bahi, ka o daa fa ba bahi. Dilana n-nyɛ Otiniɛl ŋun daa nyɛ Kalɛb tizo Kɛnaz bia la. 10Ka Yawɛ Shia daa ka o sanna, ka o leei Izraɛlnim’ zuɣulana. Ka Otiniɛl daa ti lo tɔbu chaŋ ti tuhi Mɛsopoteemia naa Kushanrishataim, ka Yawɛ daa chɛ ka Otiniɛl nyaŋ o. Ka Izraɛlnim’ daa nya vuhim bɛ tiŋgbɔŋ maa ni yuun’ pihinahi. 11Di nyaaŋa ka Otiniɛl Kɛnaz bia maa daa kpi.
Ɛhud yɛla
12Ka Izraɛlnim’ daa lan tum alahichi zaŋ chaŋ Yawɛ sani yaha. Ka Yawɛ daa ti Mɔab Naa Ɛgilɔn kpiɔŋ ka o lu Izraɛlnim’ zuɣu, bɛ ni daa tum alahichi shɛli zaŋ chaŋ ŋun’ Yawɛ sani maa zuɣu. 13Ka Naa Ɛgilɔn daa laɣim Ammɔnnim’ mini Amalɛknima m-pah’ o min’ o niriba zuɣu chaŋ ti tuhi nyaŋ Izraɛlnima, ka fa dɔbino tihi tiŋ’ la bɛ sani. 14Ka Izraɛlnim’ daa jɛm Mɔab Naa Ɛgilɔn maa yuun’ pisaayika. 15Amaa ka Izraɛlnim’ daa ti kum niŋ Yawɛ, ka Yawɛ ti ba ninvuɣ’ so ŋun ni fa ba bahi. Dilana n-nyɛ Gɛra bia Ɛhud ŋun daa yi Bɛnjamin zuliya ni na, ka nyɛ gɔbigalan’ la. Ŋuna ka Izraɛlnim’ daa timdi ka o zaŋdi bɛ farigu ti yɔri Mɔab Naa Ɛgilɔn. 16Ka Ɛhud daa kuri su’ shɛli din mali naŋgbana ayi, ka di wɔɣilim nyɛ kaman sɛntimita pihinu ka o zaŋ li lo n-tabil’ o nudirigu gbalipini n-ye o binyɛrigu limsi li. 17Ka o daa ti zaŋ bɛ farigu tahi ti yo Mɔab Naa Ɛgilɔn. Naa Ɛgilɔn daa nyɛla ninvuɣ’ karili. 18Ɛhud ni daa zaŋ bɛ farigu binyara maa yo n-naai, o daa chɛmi ka ninvuɣ’ shɛb’ bɛn ʒi li tahi na kuli. 19Amaa ka ŋun’ Ɛhud maŋmaŋ’ daa zani kuɣikpɛra shee din miri Giligal la ŋ-ŋmaligi labi ti yɛli, “Naa, m malila ashili yɛtɔɣ’ shɛli ni n yɛl’ a.” Ka naa maa daa yɛl’ o naazɔnim’ ni bɛ yima. Ka bɛ zaa daa yiɣis’ o sani yi. 20Ka naa maa daa ʒi o dufahirili zuɣusaa zɔntu’ mahili ni, ka Ɛhud ka o sanna ti yɛl’ o, “M malila yɛtɔɣ’ shɛli din yi Naawuni sanna ni n-yɛl’ a.” Ka naa maa vaai yiɣis’ o ʒiishee zani. 21Ka Ɛhud daa zaŋ o gɔbiga tim o nudirigu gbalipini maa polo darigi ŋoog’ o sua maa n-zaŋ kuhi naa maa puli; 22ka sua maa mini di sukpali zaa kpe nti lim. Ka o puli maa kpam mum li niŋ, dama o daa bi darigi ŋooi sua maa o puli maa ni, ka o puuni daɣiri daa zɔri yirina. 23Di nyaaŋa ka Ɛhud daa yi zɔntua maa ni na ka vooi di dunoya yo n-kpari li pa o zuɣu. 24Ɛhud ni daa yina kuli naai, ka naazɔnim’ daa kpe nti nya ka dufahirili zuɣusaa zɔntua maa dunoya yomi kpari, ka bɛ tɛhi ni naa maa kpɛla zɔntua maa ni du’ bil’ ni ni o ti wɔɣis’ omaŋa. 25Ka bɛ daa guhi ka di yuui ha, amaa ka o kul bi yoori zɔntua maa dunoya maa; ka bɛ daa zaŋ saafɛbia yooi li nya ka bɛ naa maa kpimi do tiŋa. 26Bɛ ni daa kpalim guhiri saha shɛli maa, ka Ɛhud daa chaŋ hal ti gari kuɣikpɛra shee la n-zo n-kuli Siɛra tiligi. 27O ni daa paai yiŋa Ifriim zoya ni tinsi maa ni, o daa piɛb’ la kikaa; ka Izraɛlnim’ daa yi zoya tinsi maa ni laɣim’ o sanna, ka o leei bɛ zuɣulana. 28Ka Ɛhud daa yɛli ba, “Doli ya ma, dama Yawɛ zaŋ yi dimnim’ Mɔabnim’ niŋ yi nuu ni.” Ka bɛ daa dol’ o chaŋ ti gu so’ shɛli Mɔabnim’ ni yɛn doli gbaai Jɔɔdɛn Mɔɣili du, ka daa bi saɣi ka so doli nimaani du. 29Ka bɛ daa ku Mɔabnim’ maa ninvuɣ’ tuhi’ pia, ka bɛ zaa nyɛla bɛn mali kpiɔŋ ni tɔbutuhiri’ biinsi, ka bɛ ni so daa bi tiligi. 30Ka Izraɛlnim’ daa nyaŋ Mɔabnim’ dindali maa, ka nya vuhim bɛ tiŋgbɔŋ maa ni yuun’ pihinii.
Shamga yɛla
31Ŋun daa pa Ɛhud zuɣu n-daa nyɛ Anat bia Shamga ŋun daa zaŋ naɣikpar’ kpaa ku Filistianim’ ninvuɣ’ kɔbisiyɔbu la. Ŋun’ gba daa fa Izraɛlnim’ bahi.",https://www.bible.com/bible/2264/JDG.3.DBWDB
ZUƔULAANNIMA 4,"Dɛbɔra mini Barak
1Ɛhud kum nyaaŋa, Izraɛlnim’ daa lan tum alahichi zaŋ chaŋ Yawɛ sani yaha. 2Ka Yawɛ daa zaŋ ba niŋ Keenan Naa Jabin ŋun daa diri ʒi Hazɔr, ka o sapashin’ kpɛm’ nyɛ Sisɛra ŋun daa be Harɔshɛtihagɔim la nuu ni. 3Di saha ka Izraɛlnim’ daa kum niŋ Yawɛ ni o sɔŋ ba; dama Jabin daa malila kuriti chɛchɛbunsi kɔbisiwɛi; ka daa zaŋ ninkuunsi n-nahim Izraɛlnim’ pam yuun’ pisi.
4Di saha maa Dɛbɔra ŋun daa nyɛ anabi, ka nyɛ Lapidɔt paɣ’ la n-daa nyɛ Izraɛlnim’ zuɣulana. 5O daa yi ʒiinila Dɛbɔra dɔbino tia din be Rama mini Bɛtɛl sunsuuni Ifriim tiŋgban’ ni zoya zuɣu tiŋ’ la ni gbini, ka Izraɛlnim’ chan’ o sani ka o ti kariti bɛ yɛla saria tiri ba. 6Dahin shɛli ka o daa ti tim Kɛdɛshi din be Naftali tiŋgban’ ni la ti boli Barak Abinɔam bia na ti yɛl’ o, “Yawɛ ŋun nyɛ Izraɛl Naawuni ŋɔ yɛli nyin’ Barak, ‘Cham’ ti laɣim a niriba Tabo Zoli zuɣu m-pii ninvuɣ’ tuhi’ pia Naftali mini Zɛbulɔn zuliya niriba ni. 7Ka n chɛ ka Jabin sapashin’ kpɛm’ Sisɛra zaŋ o chɛchɛbunsi min’ o tɔbbihi kana ti chirigi ya Kishɔn Mɔɣili ni; ka n zaŋ o niŋ a nuu ni.”
8Ka Barak yɛli Dɛbɔra, “A yi ni doli ma chaŋ, n ni chaŋ; amaa a yi ku doli ma chaŋ, dindina n gba ku chaŋ.” 9Ka Dɛbɔra yɛli, “N ni dol’ a chaŋ, amaa pa nyini nti yɛn nya a chandi maa nasara dibu jilima, dama Yawɛ ni ti chɛ ka paɣa n-nyaŋ Sisɛra.” Ka Dɛbɔra daa yiɣisi doli Barak chaŋ Kɛdɛshi. 10Ka Barak daa laɣim Zɛbulɔn mini Naftali zuliya niriba maa Kɛdɛshi, ka ninvuɣ’ tuhi’ pia daa dol’ o mini Dɛbɔra chaŋ.
11Di saha maa Hɛbɛr ŋun daa nyɛ Kɛn nir’ la daa woligimi ka chɛ Kɛnnim’ bɛn daa nyɛ Hɔbab, Musa deemba daŋ niriba la, ka zaŋ o tanti yi kpaŋ’ ha ti kpa Zaananim oki tia la gbini miri Kɛdɛshi.
12Bɛ ni daa yɛli Sisɛra ni Barak Abinɔam bia la be Tabo Zoli zuɣu, 13ka o chɛ ka bɛ laɣim o tɔbbihi min’ o kuriti chɛchɛbunsi kɔbisiwɛi la zaa na, ka bɛ daa yi Harɔshɛtihagɔim n-chaŋ Kishɔn Mɔɣili ni.
14Ka Dɛbɔra daa yɛli Barak, “Yiɣisima! Yawɛ m-be a tooni mal’ a chana. Zuŋɔ dabisili ŋɔ, Yawɛ zaŋ Sisɛra niŋ a nuu ni.” Di saha ka Barak daa yiɣisi ka tɔbbihi tuhi’ pia dol’ o ka bɛ yi Tabo Zoli zuɣu siɣi. 15Ka Yawɛ daa chɛ ka Sisɛra min’ o chɛchɛbunsi ni o tɔbbihi zaa birim Barak tooni, ka Barak daa zaŋ takɔbi ku ba. Ka Sisɛra daa sheeg’ o chɛchɛbuŋ’ zuɣu na guui. 16Ka Barak daa kari doli chɛchɛbunsi maa mini tɔbbihi maa hal ni Harɔshɛtihagɔim nti ku Sisɛra tɔbbihi maa zaa hal ka bɛ ni yino gba bi tiligi.
17Amaa ka Sisɛra daa guui hal ti paai Hɛbɛr Kɛn nir’ la paɣ’ Jaɛl tanti gbini; dama zabili daa lan ka Hazɔr Naa Jabin mini Hɛbɛr Kɛn nir’ maa yiŋnim’ sunsuuni. 18Ka Jaɛl daa yina tuhi Sisɛra soli yɛl’ o, “N dana, ŋmaligim’ kpe kpe na, ka di chɛ ka a suhu zɔhira.” Ka o daa ŋmaligi kpe o sani tanti maa ni; ka paɣ’ maa ti zaŋ chinchini pil’ o. 19Ka Sisɛra yɛl’ o, “Kɔnyuri m-mali ma. N suhir’ a, tim ma kom biɛla ka n nyu.” Ka paɣ’ maa daa yooi bihim koligu m-booi bihim ti o ka o nyu, ka o lan zaŋ chinchini pil’ o. 20Ka Sisɛra yɛl’ o, “Ʒe dunoli maa ni. So yi ti kana ti bɔh’ a ni so be kpe, nyin’ yɛlim’ o ni so kani.”
21Ka Sisɛra daa dɔni gbihi di ni daa wum’ o pam zuɣu. Ka Jaɛl Hɛbɛr paɣ’ maa daa kpuɣi tanti kpaa mini zali m-puɣisi chaŋ ti zaŋ li ba Sisɛra tapaɣa n-kpahi li ti ba tiŋ’ ka o kpi. 22Nyama, ka Barak daa ti biɛhiri Sisɛra naba na, ka Jaɛl yi nti tuh’ o soli ka yɛl’ o, “Kamina, ka n ti wuh’ a a ni bɔri ninvuɣ’ so maa.” Ka Barak daa kpe o tanti maa ni nti nya ka tanti kpaa n-kpahi Sisɛra tapaɣa ti ba tiŋ’ ka o kpi n-doya.
23Dinzuɣu dindali maa ka Naawuni daa chɛ ka Izraɛlnim’ nyaŋ Keenan Naa Jabin. 24Ka Izraɛlnim’ daa niŋ ŋun’ Keenan Naa Jabin maa muɣisigu hal ti ku o.",https://www.bible.com/bible/2264/JDG.4.DBWDB
ZUƔULAANNIMA 5,"Dɛbɔra mini Barak wumpaɣibo yilli
1Dindali maa ka Dɛbɔra mini Barak Abinɔam bia la daa yili yilli ŋɔ:
2Paɣimiya Yawɛ!
Izraɛl toondaannima n-daa gari tooni chaŋ
ti tuhi tɔb’ maa,
ka niriba maa daa zaŋ bɛ nyɛviya
pa talima ni bɛ suhu yubu.
3Nanima, wummiya!
Zuɣulaannima, wummiya!
N ni yili yila niɣim n kukoli paɣi
Yawɛ ŋun nyɛ Izraɛl Naawuni ŋɔ.
4Yawɛ, a ni daa yiɣisi Seir zoya zuɣu,
a ni daa yi Ɛdom tiŋgban’ ni chana,
tiŋgbani daa dammi, ka saa luna.
Iin, ka sagbana daa chɛ ka saa luna.
5 Ka zoya daa sɔhigi nyin’ Yawɛ tooni,
nyin’ ŋun daa yi zahira Sinai Zoli zuɣu ŋɔ,
nyin’ Yawɛ ŋun nyɛ Izraɛlnim’
Naawuni tooni ka di daa sɔhigi maa.
6Shamga Anat bia saha la
mini Jaɛl saha la, sochandiba
bɛn daari doli taba daa bi lan chana,
ka bɛn gɔri mi kpalim baɣisirila sokpansi.
7Di saha maa kpariba daa chɛla
bɛ tuma Izraɛl tiŋgbɔŋ ni
hal ka nyin’ Dɛbɔra ti yiɣisi.
O daa yiɣisiya m-bemi kaman Izraɛlnim’ ma la.
8Izraɛlnim’ ni daa pii wun’ pala la,
di saha ka tɔbu daa be
bɛ tiŋgbɔŋ maa ni.
Ninvuɣ’ tuhi’ pihinahi bɛn
be Izraɛl tiŋgbɔŋ ni
ŋuni n-daa lee mali nyɔtaɣirigu bee kpani?
9N suhu zaa kul bela Izraɛl
sapashinnim’ bɛn zaŋ bɛ
nyɛviya pa talima ni bɛ suhu
yubu la ni.
Paɣimiya Yawɛ!
10Yinim’ bɛn bari bun’ piɛla
ka ʒi bunnyaampar’ gahinda zuɣu
mini yinim’ bɛn doli soya,
yɛlimiya di yɛla.
11Wummiya! Baansi bɛn be
kɔbilisi gbini yɛri Yawɛ
nasara dibu yɛla nimaani,
nasara din nyɛ Izraɛl kpariba nasara!
Di nyaaŋa ka Yawɛ niriba
daa chaŋ dari dibu chandi yi bɛ tinsi ni na.
12Dɛbɔra, yiɣisima, yiɣisima.
Yiɣisima, yiɣisima,
Yilimi yilli!
Barak Abinɔam bia, yiɣisim’ zaŋ
a ni gbahi ninvuɣ’ shɛb’
daba la kuli!
13Di saha ka nabihi bɛn daa kpalim yina,
ka Yawɛ niriba daa yina ni bɛ ti tuhi wɔɣira ti o.
14Bɛ daa yila Ifriim tiŋgban’ ni,
ka vinvamli ni na,
n-doli nyin’ Bɛnjamin min’ a daŋ niriba.
Ka sapashin’ kpamba daa yi Makiri na,
ka sapashim’ bihi mi daa yi Zɛbulɔn na.
15Ka Isaka zuliya ni toondaannim’
daa doli Dɛbɔra;
Isaka zuliya niriba maa
daa ʒe Barak yim,
ka dol’ o du o napɔŋkpahi
siɣi vinvamli maa ni.
Amaa Rubin zuliya niriba
bɛn’ noya daa wolimi.
16Bɔ n-chɛ ka bɛ daa
kpalim bɛ piɛri sani
ni bɛ wumdi piɛguliba
ni piɛbiri yuhi booni piɛri shɛm?
Iin, Rubin zuliya niriba
bɛn’ noya daa wolimi.
17Ka Giliadnim’ daa kpalim
be Jɔɔdɛn Mɔɣili duli.
Ka bɔ n-chɛ ka Dan zuliya
niriba la mi daa kpalim be
bɛ ŋarima gbini?
Asha zuliya niriba gba
daa kpalim be teeku duli.
Bɛ daa kpalim ʒinila teeku duli maa.
18Amaa ka Zɛbulɔn mini
Naftali zuliya niriba bɛn’ daa
zaŋ bɛ nyɛviya pa talima
tɔb’ ni zoya zuɣu.
19Ka nanim’ daa kana Taanak
Mɛgido kulibɔŋ la ni ti tuhi tɔbu.
Ka Keenan nanim’ daa tuhi,
amaa ka bi di nɛma din nyɛ anzinfa.
20Ka saŋmarisi daa yi
zuɣusaa na ti tuhi tɔbu;
bɛ daa yila bɛ biɛhigu shee na ti tuhi Sisɛra.
21Ka Kishɔn Mɔɣili kokpɛɣu
daa ʒi ba chaŋ.
Kishɔn kom din zɔri n-daa ʒi ba chaŋ.
N ni chaŋ dari dibu chandi.
N ni chaŋ dari dibu chandi ni kpiɔŋ!
22Ka yuri daa balisira,
ka bɛ takarifiɛma tɔri tiŋ’ yɔri vuri.
23Ka Yawɛ malaika daa yɛli,
“Yɛlimiya noli ti Mɛrɔz,”
“yɛlimiya no’ biɛɣu ti di niriba,
bɛ ni bi kana ti sɔŋ Yawɛ
n-tuhi bɛn mali kpiɔŋ sɔŋ o la zuɣu.”
24Hɛbɛr ŋun nyɛ Kɛn nir’ la
paɣa Jaɛl mal’ alibarika pam
paɣiba ni.
Paɣ’ shɛb’ bɛn be tanti suɣa puuni,
ŋuna m-mal’ alibarika.
25Sisɛra daa suh’ o la kom, amaa ka o ti o la bihim;
o daa zaŋ bihim maa niŋla pipi’ viɛli ni na ti ti o.
26Ka Jaɛl daa kpuɣi tanti
kpaa niŋ o nu’ yin’ ni,
ka kpuɣi zali niŋ o nudirigu ni
n-zaŋ tanti kpaa maa ba Sisɛra tapaɣa
n-kpahi li ti ba tiŋa.
27Ka o daa vaai yiɣisi
n-lɛb’ lu tiŋa n-fo n-do
paɣ’ maa naba ni.
Paɣ’ maa naba maa ni
ka o daa yiɣ’ lɛb’ lu.
O ni daa yiɣ’ lɛb’ lu luɣ’ shɛli maa,
nimaani ka o daa dii kpi.
28Ka Sisɛra ma daa vɔbisiri
lihiri takɔro ni.
O daa kul vɔbisiri lihirila
takɔro maa voya ni ka bɔhira,
“Bɔ n-lee chɛ ka o chɛchɛbuŋ’ maa
ti yuui kundina lala?
Bee bɔ n-lee chɛ ka di yuui
ka ti kul bi wumd’ o yuri napɔn’ chinchiba damli?”
29Ka o paɣ’ tab’ bɛn mali yɛm
daa garig’ o yɛli, Aai.
Ka o garigi yɛl’ omaŋa,
30“Di pa shɛli bɛ ŋme n-dila nɛma,
ka bɔri ni bɛ pir’ li tari taba;
ka tɔbbia kam nya paɣisar’ yino
bee bɛba ayi,
ka Sisɛra nya chinchin’ suŋ,
ka man’ gba nya nɛma maa ni yɛri zaɣ’ suma ayi ye.”
31Yawɛ, chɛ ka a dimnim’
zaa kpi lala, amaa ka chɛ
ka a zɔnim’ mi ne kaman
wuntaŋ’ ni puhirina
ni yaa n-ne shɛm la.
Ka Izraɛlnim’ daa nya vuhim bɛ tiŋgbɔŋ maa ni yuun’ pihinahi.",https://www.bible.com/bible/2264/JDG.5.DBWDB
ZUƔULAANNIMA 6,"Gidiɔn yɛla
1Ka Izraɛlnim’ daa ti tum alahichi Yawɛ sani, ka Yawɛ daa zaŋ ba niŋ Midiannim’ nuu ni yuma ayopɔin. 2Ka Midiannim’ daa nyaŋ Izraɛlnima; ka Izraɛlnim’ maa zo nti sɔɣi bɔɣa din daa be zoya zuɣu puuni mini tampima voya ni ni luɣ’ shɛŋa bɛ n-ni tooi sɔɣi zani tuhi tɔbu. 3Ka Izraɛlnim’ daa yi ti kul biri bimbirili kam, Midiannim’ maa mini Amalɛknim’ ni wulimpuhili polo nim’ kanimina ti lu bɛ zuɣu. 4Bɛ daa yi kamina nti kpa tanti suɣa do Izraɛlnim’ tiŋgbɔŋ maa ni n-saɣindi bɛ bindira zaŋ hal ti paai Gaza, hal ka binshɛli zaŋ tabili piɛri mini niɣi ni bunsi gba bi kpalim. 5Dama bɛ daa yi zaŋdila bɛ tantinim’ mini bɛ niɣi ni bɛ laakumnim’ kanna ti luri bɛ zuɣu, ka bɛ galisim ŋmanila toli. Ka bɛ mini laakumnim’ maa daa ka kalinli. Dinzuɣu bɛ daa yi ti kana bɛ saɣindila bɛ tiŋgbɔŋ maa ni binshɛɣukam. 6Ka Izraɛlnim’ daa nya filiŋ pam Midiannim’ maa zuɣu, ka daa naɣ’ ti kummi niŋ Yawɛ ni o sɔŋ ba.
7Izraɛlnim’ ni daa kum niŋ Yawɛ Midiannim’ zuɣu maa, 8ka Yawɛ daa tim anab’ so Izraɛlnim’ sanna ka o ti yɛli ba, Yawɛ ŋun nyɛ Izraɛl Naawuni ŋɔ ni yɛli shɛm m-bɔŋɔ: “Mani n-daa yihi ya Ijipti na, ka yihi ya dabitim ni. 9N daa tiligi ya Ijiptinim’ mini bɛnkam zaa daa nahindi ya nuu ni, ka kari ba ka zaŋ bɛ tiŋgbɔŋ ŋɔ tin ya. 10N daa yɛli ya, ‘Man’ Yawɛ n-nyɛ yi Naawuni, dinzuɣu miriya ka yi jɛm Amɔrinim’ shɛb’ tiŋgbɔŋ ni yi ni be ŋɔ wuna la.’ Amaa ka yi zaɣisi n noli.”
11Ka Yawɛ malaika daa ti kana ti ʒi oki tia din daa be Ofira ka nyɛ Jɔash ŋun daa nyɛ Abiɛza zuliya ni nir’ ni su shɛl’ la gbini. Ka o bia Gidiɔn daa sɔɣi be nimaani wain tɔɣiri bɔɣili ni buri alikama ka bi bɔri ni Midiannim’ nya o. 12Ka Yawɛ malaika maa daa ka o sanna ti yɛl’ o, “Nyin’ ŋun nyɛ suhukpeendana ni kpiɔŋlan’ ŋɔ, Yawɛ be a sani.”
13Ka Gidiɔn yɛl’ o, “Ndana, n suhir’ a, Yawɛ yi be ti sani, di chaŋ wula ka yɛla ŋɔ zaa paai ti? Ti yaannim’ ni yɛl’ ti ni Yawɛ daa tum alahiziba tuun’ shɛŋa la zaa lee bela ya? Bɛ daa kul bɔhira, ‘Pa Yawɛ n-daa yihi ti Ijipti na la?’ Amaa pumpɔŋɔ o chɛ ti mi bahi, ka zaŋ ti niŋ Midiannim’ nuu ni.”
14Ka Yawɛ ŋmaligi yɛl’ o, “Mani n-tim a, zaŋm’ a kpiɔŋ ŋɔ chaŋ ti fa Izraɛlnim’ Midiannim’ nuu ni bahi.”
15Ka Gidiɔn garigi yɛl’ o, “Ndana, wula ka n lee yɛn niŋ n-tooi fa Izraɛlnim’ bahi? Nyama, n daŋ niriba nyɛla bɛn ka yaa Manaasa zuliya ni, ka m mi nyɛ ŋun pɔri n yiŋnim’ ni.”
16Ka Yawɛ yɛl’ o, “N ni be a sani, ka chɛ ka a ŋme n-ku Midiannim’ kaman ninvuɣ’ yino n-nyɛ ba la.”
17Ka Gidiɔn daa yɛli, “A nini yi tiɣi ma, nyin’ wuhim’ ma shihirili din wuhiri ni nyin’ Yawɛ n-tɔɣisiri ma yɛtɔɣa ŋɔ. 18N suhir’ a, ni a di chaŋ, ka m bo pin’ na ti ti a.”
Ka o yɛl’ o, “N ni guh’ a hal ka a ti labina.”
19Ka Gidiɔn daa kuli ti gbaai bubil’ kɔrigi, ka tooi zim kilɔgiram pia m-mali bɔrɔbɔro din ka dabindi. Ka daa zaŋ nimdi maa n-niŋ piɛɣu ni, ka zaŋ ʒiɛri mi niŋ ʒɛduɣu ni n-zaŋ li ka oki tia maa gbinna ti ti o. 20Ka Yawɛ malaika maa daa yɛl’ o, “Zaŋm’ nimdi maa mini bɔrɔbɔro din ka dabindi maa pa tampiŋ ŋɔ zuɣu, ka kpaai ʒiɛri maa pol’ li.” Ka Gidiɔn daa niŋ lala. 21Ka Yawɛ malaika maa daa zaŋ o ni gbib’ jaaŋgbe’ shɛli o nuu ni nyol’ ni shihi nimdi maa mini bɔrɔbɔro maa. Ka buɣim daa yi tampiŋ maa ni na taai nimdi maa mini bɔrɔbɔro din ka dabindi maa n-di li zaa. Ka Yawɛ malaika maa daa ŋmaligi chaŋ, ka Gidiɔn bi lan nya o.
22Di saha maa ka Gidiɔn daa baŋ ni Yawɛ malaika m-bala; ka kuhi yɛli, “Mbaye! Yaa n Duuma NAAWUNI, dama n nini nya Yawɛ malaika!”
23Amaa ka Yawɛ yɛl’ o, “Di chɛ ka dabiɛm mal’ a. Chɛ ka a suhu doya, a ku kpi.” 24Ka Gidiɔn daa me sara maligu bimbini ti Yawɛ nimaani, ka bol’ li, “Yawɛ nyɛla suhudoo.” Ka di na kul ʒe Ofira Abiɛzanim’ ni su luɣ’ shɛl’ la hal ni zuŋɔ.
25Ka Yawɛ daa yɛli Gidiɔn dindali maa yuŋ, Gbaam’ a ba naɣilaa, ka bo naɣila’ so ŋun pah’ ayi ka nyɛ yuma ayopɔin ka daag’ a ba ni me Baal bimbin’ shɛl’ la luhi, ka ŋmaai Ashɛra ŋmahinli binwɔɣinli din ʒe m-baɣ’ li la luhi; 26ka me bimbini n-chɛ ka di kuɣa do m-pa tab’ zuɣu viɛnyɛliŋga tam zoli ŋɔ zuɣu n-ti Yawɛ ŋun nyɛ yi Naawuni ŋɔ; ka zaŋ naɣila’ so ŋun pah’ ayi la mali sara zaŋ o pa Ashɛra ŋmahinli binwɔɣinli shɛli a ni daai luhi la dari zuɣu n-nyo li buɣim. 27Ka Gidiɔn daa zaŋ o tumtumdiba ninvuɣ’ pia pa omaŋ’ zuɣu chaŋ ti niŋ Yawɛ ni yɛl’ o ni o niŋ shɛm maa. O daa zɔrila o yiŋnim’ min’ o yanim’ ni o niŋ li wuntaŋ’ ni, dinzuɣu ka o daa niŋ li la yuŋ.
28Ka biɛɣu daa neei ka tiŋ’ maa nim’ yina ti nya ka bɛ wurimla Baal bimbini maa, ka daai Ashɛra ŋmahinli binwɔɣinli din ʒe m-baɣ’ li la luhi, ka me bimbin’ shɛli zali di zaashee maa, ka zaŋ naɣila’ so ŋun pah’ ayi mali sara pa di zuɣu n-nyo o buɣim. 29Ka bɛ bɔhiri taba, “Ka ŋuni n-lee tum tuuni ŋɔ?” Ka bɛ daa vihi di zuɣu hal ka so ti yɛli ba ni Gidiɔn Jɔash bia la n-tum tuuni maa. 30Di saha ka tiŋ’ maa nim’ daa yɛli Jɔash, “Yihim’ a bia maa na ka ti ku o. O ni wurim Baal bimbini, ka ŋmaai Ashɛra ŋmahinli binwɔɣinli din ʒe m-baɣ’ li la luhi la zuɣu.”
31Amaa ka Jɔash daa bɔhi bɛn zaa kana ti lir’ o maa, “Yi zanila Baal zaani? Yi zabirila o zuɣu? Ŋunkam zabir’ o zuɣu, zaŋ chaŋ biɛɣ’ asiba bɛ ni ku dilana. O yi nyɛla wuni, yin’ chɛliy’ o ka o zab’ omaŋ’ zuɣu, dama o bimbini ka bɛ wurim maa.” 32Dindali maa zaŋ chana, bɛ daa booni Gidiɔn la Jɛrubaal, Di gbinni nyɛla, “Chɛliya ka buɣili Baal min’ o va; dama o bimbini ka o wurim maa.”
33Di saha maa ka Midiannim’ mini Amalɛknim’ ni wulimpuhili polo nim’ zaa daa laɣim kana ti gbaai Jɔɔdɛn Mɔɣili du n-zaŋ bɛ tantinim’ ti kpa Jɛziriil Vinvamli ni. 34Amaa ka Yawɛ Shia daa siɣi Gidiɔn zuɣu na, ka o zaŋ kikaa piɛb’ boli Abiɛza daŋ niriba ni bɛ kana ti dol’ o. 35Ka o daa tim tuumba Manaasa zuliya niriba zaa sani nti boli ba ka bɛ kana ti dol’ o. Ka o daa lan tim ti boli Asha mini Zɛbulɔn ni Naftali zuliya niriba, ka bɛ gba daa kana ti pahi bɛ zuɣu.
36Di saha ka Gidiɔn daa yɛli Yawɛ. “A yɛliya ni a ni zaŋ ma tuhi fa Izraɛlnim’ bahi. 37Nyama, n yɛn zaŋla piɛ’ gbaŋ sɔŋ kabɔɣili ni, maligim yi lula piɛ’ gbaŋ maa kɔŋko zuɣu, ka bi lu m-mahigi tiŋgbani gil’ li, dindina m baŋya ni a shiri ni chɛ ka n fa Izraɛlnim’ bahi kaman a ni yɛli shɛm.” 38Ka di daa shiri niŋ lala. Biɛɣu ni daa neei, ka Gidiɔn yiɣisi asiba, o daa kahim piɛ’ gbaŋ maa zuɣu maligim palila pipia. 39Ka Gidiɔn daa lan yɛli Naawuni, “N suhir’ a, di chɛ ka a suhu yiɣisi bahi n zuɣu, m bɔrimi ni n lan zaŋ piɛ’ gbaŋ maa sɔŋ buɣisi bin’ yini pahi. N suhir’ a, chɛ ka maligim lu m-mahigi tiŋgbani gili piɛ’ gbaŋ maa, amaa ka chɛ ka piɛ’ gbaŋ maa zuɣu kuma.” 40Ka Naawuni daa shiri niŋ lala dindali maa yuŋ. O daa chɛ ka piɛ’ gbaŋ maa zuɣu kummi, amaa ka chɛ ka maligim lu m-mahigi tiŋgbani din gil’ li zaa.",https://www.bible.com/bible/2264/JDG.6.DBWDB
ZUƔULAANNIMA 7,"Gidiɔn nyaŋ Midiannima
1Di saha ka Jɛrubaal (Gidiɔn m-bala) mini ninvuɣ’ shɛb’ bɛn be o sani zaa daa daŋ yibu chaŋ ti dɔni baɣili Harɔd kulibɔŋ. Ka Midiannim’ mi daa do vinvamli ni zaŋ lab’ nuzaa polo miri Mɔre daboli.
2Ka Yawɛ daa yɛli Gidiɔn, “A niriba maa galisiya pam ni n zaŋ Midiannim’ niŋ bɛ nuu ni. Di yi niŋ lala Izraɛlnim’ ni nyu bara niŋ ma ka yɛli, ‘Tinima n-tuhi fa timaŋa.’ 3 Dinzuɣu yɛlim’ niriba maa ni ŋunkam zɔri dabiɛm ka o ni sɔhira, ŋun’ lab’ kuli.” Ka Gidiɔn daa buɣisi ba lala, ka ninvuɣ’ tuhi’ pisinaayi daa lab’ kuli; ka chɛ ninvuɣ’ tuhi’ pia kɔŋko.
4Ka Yawɛ daa yɛli Gidiɔn, “niriba maa na kul galisiya. Zaŋm’ ba chaŋ kuliga ni ka n ti buɣisi ba nimaani ti a; ka n yi yɛl’ a ni so ni dol’ a chaŋ, dilana n-ni dol’ a chaŋ; ka m mi yi ti yɛl’ a ni so ku dol’ a chaŋ, dilan’ shiri ku dol’ a chaŋ” 5Ka Gidiɔn daa zaŋ niriba maa chaŋ kuliga ni, ka Yawɛ ti yɛli Gidiɔn, “Ŋunkam mal’ o zilinli nyuri kom kaman baa la, nyin’ woligim’ o zal’ o ko; ka ŋunkam mi ti gban’ tiŋ’ nyura, nyin’ woligim’ o gba zal’ o ko.” 6Ka ninvuɣ’ shɛb’ bɛn daa zaŋ bɛ nuhi tooi kom maa m-mali bɛ zilima nyur’ li kalinli daa yiɣisi kɔbisita, amaa ka bɛn kpalim la bɛn’ zaa daa gbanila tiŋ’ nyura. 7Ka Yawɛ daa yɛli Gidiɔn, “Ninvuɣ’ kɔbisita shɛb’ bɛn mali bɛ zilima nyuri kom ŋɔ ka n ni zaŋ fan ya bahi, ka zaŋ Midiannim’ maa niŋ yi nuu ni. Dinzuɣu chɛ ka ninvuɣ’ shɛb’ bɛn kpalim maa zaa lab’ kuli.” 8Ka Gidiɔn daa diɛhi duɣubihi mini kikahi Izraɛlnim’ shɛb’ bɛn kpalim la sani, ka chɛ ka bɛ zaa lab’ kuli ka chɛla ninvuɣ’ kɔbisita maa. Ka Midiannim’ daa zaŋ bɛ tantinim’ kpa n-do bɛ ni daa be zo’ shɛli zuɣu maa vinvamli ni.
9Dindali maa yuŋ ka Yawɛ daa yɛli Gidiɔn, “Yiɣisim’ chaŋ ti liri Midiannim’ maa, dama n zaŋ ba niŋ a nuu ni. 10Amaa a yi zɔri dabiɛm ni a chaŋ, nyin’ zaŋm’ a tumtumda Pura pah’ amaŋ’ zuɣu chaŋ. 11A ni ti wum bɛ ni yɛn yɛli shɛm. Ka di nyaaŋa a ni nya kpiɔŋ chaŋ ti liri ba.” Ka o min’ o tumtumda Pura daa chaŋ ti zani miri bɛ dimnim’ maa tɔbbi’ shɛb’ bɛn lo kpara do sansan’ maa tariga. 12Ka Midiannim’ mini Amalɛknim’ ni Wulimpuhili polo nim’ la zaa daa laɣim do vinvamli maa ni, ka bɛ galisim ŋmanila toli. Bɛ laakumnim’ daa ka kalinli; bɛ galisim daa ŋmanila teeku noli bihigu.
13Gidiɔn ni daa mali ti paai nimaani saha shɛli, ka o wum ka Midiannim’ maa ni so yɛr’ o kpee o ni zahim zahindi shɛm. O daa yɛlimi, “Nyama, n zahimla zahindi nya ka bɔrɔbɔro kpilli bilim na ti kpe Midiannim’ sunsuuni n-kana ti kpe tanti shɛl’ ni ŋ-ŋme li, ka di lu n-lɛb’ pil’ tiŋa n-dɔni talisi tiŋ’ zaa.”
14Ka o kpee maa garigi yɛl’ o, “Dimbɔŋɔ nyɛla Jɔash bia Gidiɔn ŋun nyɛ Izraɛl nir’ la takɔbi. Naawuni pun zaŋ Midiannim’ mini bɛ tɔbbihi ŋɔ zaa niŋ o nuu ni.”
15Gidiɔn ni daa wum doo maa zahindi maa mini di gbinni ni wuhi shɛm maa, ka o daa paɣi Naawuni pam, ka ŋmaligi lab’ Izraɛlnim’ sani ti yɛli ba, “Yiɣisimiya ka ti chaŋ, Yawɛ zaŋ Midiannim’ maa zaa niŋ yi nuu ni.” 16Ka o daa pirigi ninvuɣ’ kɔbisita maa ʒii buta, ka zaŋ kikahi mini firilanim’ ni be duɣubihi shɛŋa ni ti bɛ zaa 17ka yɛli ba, “N yi ti paai sansani maa shee, yin’ lihimiya ma ka niŋ n ni niŋdi shɛm. 18M mini bɛn be n sani yi ti kul piɛb’ ti kikahi; yi gba yin’ piɛbimiya yi kikahi bɛ sansani maa luɣilikam zaa ka kuhi yɛli, “Tuhimiya ti Yawɛ mini Gidiɔn.”
19Ka Gidiɔn mini ninvuɣ’ kɔbiga bɛn daa be o sani maa daa mali ti paai sansani maa shee yuntisuɣu saha tiŋguliba ni deeri tab’ tuma saha shɛli n-dii piɛb’ bɛ kikahi ka ŋme ŋ-ŋma bɛ ni gbib’ duɣubihi shɛŋa maa. 20Ka bɛ ninvuɣ’ kɔbisita maa zaa daa niŋ lala, ka chɛ bɛ firilanim’ gbib’ bɛ nuzahi ni, ka gbib’ kikahi mi bɛ nudiriti ni m-piɛbiri ka kuhiri yɛra, “Yawɛ mini Gidiɔn takɔbi!” 21Ka Gidiɔn min’ o tɔbbihi maa zaa daa kul ba n-ʒe bɛ zaashɛhi ni gili Midiannim’ sansani maa, ka Midiannim’ maa daa kuhi ka yiɣisi guui. 22Gidiɔn min’ o tɔbbihi maa ni daa kul piɛb’ bɛ kikahi kɔbisita maa saha shɛli, ka Yawɛ daa chɛ ka bɛ dimnim’ maa zaŋ bɛ takɔbiri ŋmaligi lu tab’ zuɣu n-kari tab’ kpa Zɛrɛra polo m-mali hal ti paai Bɛtishita n-zaŋ hal ni Ɛbɛlimɛhola tintariga din baɣi Tabat la.
23Ka bɛ daa ŋme kuŋ’ boli Izraɛlnim’ zaa bɛn nyɛ Naftali mini Asha ni Manaasa zuliya niriba zaa, ka bɛ kana ti doli Midiannim’ maa. 24Ka Gidiɔn daa lan tim Ifriim tiŋgban’ ni zoya zuɣu tinsi ni ti boli niriba n-yɛli ba, “Kamiyana ti tuhi Midiannima. Chamiya ti gu ba kulibɔna ni hal ti paai Bɛtibara zaŋ hal ni Jɔɔdɛn Mɔɣili ni.” Ka Ifriim zuliya niriba zaa daa yina n-chaŋ ti gu kulibɔna maa ni hal ti paai Bɛtibara n-zaŋ hal ni Jɔɔdɛn Mɔɣili ni. 25Ka bɛ daa gbahi Midian nabih’ ayi. Bɛ yuya m-booni Orɛb mini Ziib. Ka bɛ daa ku Orɛb bɛ ni daa booni tampin’ shɛli Orɛb la gbini; ka daa ku Ziib mi Ziib wain tɔɣibo shee. Bɛ ni daa kariti doli Midiannim’ maa, ka bɛ daa ti zaŋ Orɛb mini Ziib zuɣuri na ti ti Gidiɔn Jɔɔdɛn Mɔɣili duli.",https://www.bible.com/bible/2264/JDG.7.DBWDB
ZUƔULAANNIMA 8,"Gidiɔn nyaŋ Midiannim’ zaa kahikahi
1Di nyaaŋa ka Ifriim zuliya niriba daa kana ti bɔhi Gidiɔn, “Bɔ n-niŋ ka a daa yɛn chaŋ ti tuhi Midiannim’ ka bi bol’ ti? Bɔzuɣu ka a niŋ ti lala?” Ka bɛ daa galim’ o pam di zuɣu.
2Ka o daa yɛli ba, “N ku tooi zaŋ n ni tum shɛm buɣisi yi ni tum shɛm. Hal yinim’ Ifriim zuliya niriba ni tum biɛla shɛli maa gari tinim’ Abiɛza daŋ niriba ni tum shɛm zaa. 3 Naawuni daa zaŋ Midiannim’ nanim’ niŋ yi nuu ni. Bɛna n-nyɛ: Orɛb mini Ziib. Ka n ni tum shɛli lee nyɛla dini, ka n-ni tooi zaŋ li buɣisi yi dini?” Ka o ni daa yɛli shɛm ŋɔ zuɣu chɛ ka bɛ suhuyiɣisili zaŋ chaŋ o sani maa kpi.
4Ka Gidiɔn mini ninvuɣ’ kɔbisita bɛn daa be o sani maa daa kana ti gbaai Jɔɔdɛn Mɔɣili du m-biɛhiri bɛ dimnim’ maa naba, ka di daa wum ba pam. 5Dinzuɣu ka o daa yɛli Sukɔtinima, “N suhiri ya, niŋmiya bɔrɔbɔro ti n niriba bɛn doli ma ŋɔ; dama di wum ba pam, ka m mi na kariti dolila Midian nanim’ Zɛba mini Zalimuna.”
6Amaa ka Sukɔt kpamba daa bɔh’ o, “A na bi gbahi Zɛba mini Zalimuna, ka bɔzuɣu ka ti lee yɛn ti a bindirigu?”
7Ka Gidiɔn yɛli ba, “To, di pa taali! Amaa Yawɛ yi zaŋ Zɛba mini Zalimuna niŋ n nuu ni, n ni zaŋ ya pa mɔɣu ni gɔhi zuɣu n du n-tam yi zuɣu nɔn ya.” 8Ka Gidiɔn daa yi nimaani chaŋ Pɛnuɛl nti lan suhi bɛ gba bindirigu. Ka Pɛnuɛluɛlnim’ daa garigi yɛl’ o kaman Sukɔtinim’ ni daa yɛl’ o shɛm maa. 9Ka o daa yɛli Pɛnuɛluɛlnim’ maa, “N yi ti labina ni alaafee, n ni daai yi pii ŋɔ luhi.” 10Di saha Zɛba mini Zalimuna ni bɛ tɔbbihi daa bela Karikɔr. Wulimpuhili polɔnim’ maa tɔbbihi bɛn daa kpalim kalinli daa nyɛla kaman tuhi’ pinaanu, dama bɛ daa pun ku bɛ ni ninvuɣ’ tuhi’ kɔbiga ni tuhi’ pisi bɛn daa gbib’ takɔbiri la. 11Ka Gidiɔn daa baɣisi mɔɣu maa tariga zaŋ kpa Nɔba mini Jɔgbɛha wulimpuhili polo nti lu bɛ tɔbbihi maa zuɣu, dama tɔbbihi maa daa bi mali shili gu. 12Ka Midian nanima ayi bɛn nyɛ: Zɛba mini Zalimuna daa guui, ka Gidiɔn kari doli ti gbahi ba, ka chɛ ka bɛ tɔbbihi zaa suhuri chihi.
13Ka Jɔash bia Gidiɔn maa daa yi tɔb’ maa ni kuni ka zaŋ doli yi Hɛrɛs kunkuni polo. 14Ka o daa gbaai Sukɔt nachimbil’ so m-bɔh’ o bɔhigu. Ka nachimbil’ maa daa kali Sukɔt kpamba pisopɔinnaayopɔin wuhi Gidiɔn. 15Ka Gidiɔn daa chaŋ Sukɔt ti yɛli ba, “N-nyɛ Zɛba mini Zalimuna. Yi daa mɔŋ m mini n tɔbbi’ shɛb’ di ni daa wum pam la bindirigu, ka maani ma ansarisi yɛra, ‘A na bi gbahi Zɛba mini Zalimuna n-kpɛh’ a nuu ni, ka bɔzuɣu ka ti lee yɛn ti a bindirigu?’ ” 16Ka o daa gbahi Sukɔt kpamba n-zaŋ ba pa mɔɣu ni gɔhi zuɣu n-du n-tam bɛ zuɣu n-no ba. O daa niŋla lala ni o wuhi Sukɔtinim’ maa yɛm. 17Ka o daa lan daai Pɛnuɛluɛlnim’ pii la luhi, ka ku tiŋ’ maa ni dɔbba.
18Dimbɔŋɔ nyaaŋa ka Gidiɔn daa bɔhi Zɛba mini Zalimuna, “Ninvuɣ’ banim’ ka yi daa lee ku Tabo la?” Ka bɛ garigi yɛl’ o, “Bɛ zaa daa bela a ni be shɛm ŋɔ, bɛ daa ŋmanila nabihi.”
19Ka Gidiɔn yɛli ba, “M mabihi n-daa bala. M mini ba zaa nyɛla ma pu’ yin’ ni bihi. Yawɛ zuɣu, yi yi di daa chɛ ba, n naan ku kun ya.” 20Di saha ka o daa ŋmaligi yɛl’ o bidib’ tuuli Jɛta, “Yiɣisim’ ku ba.” Amaa ka bia maa daa bi saɣi ŋ-ŋoog’ o takɔbi. O daa zɔrila dabiɛm, o ni daa na nyɛ bipolli la zuɣu.
21Ka Zɛba mini Zalimuna daa yɛli Gidiɔn, Amaŋmaŋ’ yiɣisim’ ku ti. Dama doo ni be shɛm lala n-nyɛ o kpiɔŋ gba!.” Ka Gidiɔn daa yiɣisi ku Zɛba mini Zalimuna, ka yihi bɛ laakumnim’ nyiŋgoya ni nachiinsi binyara.
22Dimbɔŋɔ nyaaŋa ka Izraɛlnim’ daa yɛli Gidiɔn, “Leemi ti naa su ti; ka a bidibiga min’ a nyaaŋa gba ti nyɛ ti nanim’ su ti, a ni fa ti Midiannim’ nuu ni bahi ŋɔ zuɣu.”
23Ka Gidiɔn yɛli ba, “N ku leei yi naa; ka m bidibiga gba ku leei yi naa sun ya; Yawɛ n-nyɛ yi naa ŋun sun ya.” 24Amaa ka o daa lee yɛli ba, “Bin’ shɛli ka n naɣ’ bɔri ni n suhi ya, Yi zaa piim’ tibikpara yi ni ŋme n-di neen’ shɛŋa la ni ti ma.” (Dama bɛ ni daa ŋme ninvuɣ’ shɛb’ ka di nɛma maa daa nyɛla Ishimail zuliya bɛn daa kpari salima tibikpara).
25Ka niriba maa garigi yɛli Gidiɔn, “Ti ni zaŋ li ti a ni ti suhuri zaa.” Ka bɛ daa teei binyɛrigu sɔŋ, ka sokam zaa zaŋd’ o ni ŋme n-di tibikpar’ shɛŋa na ti pari di zuɣu. 26Gidiɔn ni daa deei salima tibikpar’ shɛŋa maa tibisim daa nyɛla kaman kilɔgiram pisi. Dimbɔŋɔ daa bela di ko ka naanyi chɛ nachiinsi binyara mini nyiŋgokɔriti ni kpar’ ʒe’ shɛŋa Midian nanim’ ni daa yɛra ni nyiŋgokɔr’ shɛŋa din daa be bɛ laakumnim’ nyiŋgoya ni la. 27Ka Gidiɔn daa zaŋ salima maa dooi mali binnan’ shɛli n-zaŋ li zal’ o ya Ofira, ka Izraɛlnim’ zaa daa chani ti jɛmdi li. Ka di daa leei zana Gidiɔn min’ o malibu sani.
28Ka Izraɛlnim’ daa nyaŋ Midiannima, ka bɛ ku lan tooi niŋ ba shɛli yaha. Ka Izraɛlnim’ daa nya vuhim bɛ tiŋgbɔŋ maa ni yuun’ pihinahi Gidiɔn ʒiɛman’ ni.
Gidiɔn kum
29Ka Jɛrubaal Jɔash bia maa daa kul’ omaŋmaŋ’ yiŋ’ ti ʒini. 30Gidiɔn maŋmaŋ’ bidibisi daa nyɛla pisopɔin, dama o daa malila paɣ’ bɔbili. 31Ka o mam ŋun daa be Shɛkɛm gba daa dɔɣ’ o bidib’ yino, ka o bol’ o yuli Abimilɛk. 32Ka Jɔash bia Gidiɔn maa daa mali hal ti kurigi ka naanyi kpi, ka bɛ daa zaŋ o sɔɣ’ o ba Jɔash siliga ni Abiɛza daŋ niriba ya Ofira. 33Gidiɔn kum nyaaŋa, di daa bi yuui ka Izraɛlnim’ lan ŋmaligi jɛmdila Baalnima. Bɛ daa zaŋla alikauli lɔbu Baal n-leei bɛ wuni. 34Izraɛlnim’ daa tam Yawɛ ŋun nyɛ bɛ Naawuni ŋun daa tiligi ba bɛ dimnim’ bɛn gili bɛ luɣilikam zaa nuu ni la yɛla. 35Ka bɛ daa bi lan ʒe Jɛrubaal (Gidiɔn) malibu yim, o ni daa tum tuun’ sun’ shɛli ti Izraɛlnim’ la gba zuɣu.",https://www.bible.com/bible/2264/JDG.8.DBWDB
ZUƔULAANNIMA 9,"Abimilɛk yɛla
1Ka Gidiɔn bia Abimilɛk la daa ti chaŋ Shɛkɛm o ŋahinim’ min’ o ma daŋ niriba zaa sani ti yɛli ba, 2“Bɔhimiya Shɛkɛmnim’ zaa, yi lee yuya ni Gidiɔn bidibisi pisopɔin la zaa n-sun ya bee yi paɣiya ni o bidib’ yino n-sun ya? Teemiya ni n nyɛla yimaŋmaŋ’ niŋgbuŋ ni yi ʒim.” 3Ka o mayilinim’ maa daa zan’ o zaani n-zaŋ o yɛtɔɣa tɔɣisi Shɛkɛmnim’ zaa ti o, ka Shɛkɛmnim’ maa daa wuhi ni bɛ ni doli Abimilɛk, dama ni o nyɛla bɛ mabia. 4Ka bɛ daa pii bɛ buɣili Baalibɛriti duu anzinfa laɣibaligu pisopɔin ti o. Ka Abimilɛk daa zaŋ liɣiri maa ti da ninvuɣ’ galima mini ninkuunsinima n-zaŋ ba pa omaŋ’ zuɣu. 5Ka o daa chaŋ o ba yiŋ’ Ofira nti ku o ba bihi ninvuɣ’ pisopɔin bɛn nyɛ Gidiɔn bidibisi la tampin’ yini zuɣu. Amaa ka Jɔtam ŋun daa nyɛ Gidiɔn kaluɣ’ la ŋun’ daa sɔɣi, ka bɛ bi nya o ku o. 6Ka Shɛkɛmnim’ mini Bɛtimilɔnim’ zaa daa laɣim chaŋ Shɛkɛm oki tia din nyɛ bɛ tiŋgban’ la gbini nti leei Abimilɛk nam.
7Jɔtam ni daa wum li, ka o chaŋ ti du n-tam Gɛrizim Zoli zuɣu n-kuhi yɛli ba, “Yinim’ Shɛkɛmnima, wummiya n ni yɛn yɛli ya shɛm ŋɔ, ka Naawuni wum yi gba ni yɛn yɛli shɛm! 8Dahin shɛli ka tihi daa laɣim ni bɛ bɔ ŋun yɛn nyɛ bɛ naa. Ka bɛ daa yɛli Olivi tia, ‘Ti bɔri ni nyini n-leei ti naa.’ 9Amaa ka Olivi tia bɔhi ba, ‘N chɛli bɛ ni mali ma doori kpa’ shɛli ka di tiri wuna mini ninsalinim’ jilima la tuma ka leei tihi naa?’ 10Ka tihi maa daa chɛ ka yɛli fiig tia, ‘Ti bɔri ni nyini n-leei ti naa.’ 11Ka fiig tia bɔhi ba, ‘N chɛli n wal’ viɛla din nyaɣisi la wolibu, ka leei tihi naa?’ 12Ka tihi maa daa chɛ ka ŋmaligi yɛli wain tia, ‘Ti bɔri ni nyini n-leei ti naa.’ 13Amaa ka wain tia maa bɔhi ba, ‘N chɛli n wain shɛli din tiri wuna mini ninsalinim’ suhupiɛlli la tɔɣibu, ka leei tihi naa?’ 14Di saha ka tihi maa zaa daa chaŋ ti yɛli tanyibiga, ‘Ti bɔri ni nyini n-leei ti naa.’ 15Ka tanyibiga yɛli ba, ‘Yi yi shiri bɔri ni n leei yi naa ni yɛlimaŋli, yin’ kamiyana ti ʒini m mahim, ka yi yi ku niŋ lala, dindina, n ni chɛ ka buɣim yi n ni na ti di Lɛbanɔn sida tihi’.
16“Dinzuɣu pumpɔŋɔ yi ni zaŋ Abimilɛk n-leei yi naa la, yɛlimaŋli soli ka yi doli maa? Yi teei Gidiɔn yɛla, ka niŋ o malibu viɛnyɛla kaman o tuma ni simdi shɛm? 17Dama m ba daa zaŋ o nyɛvili pa talima n-tuhi fan ya Midiannim’ nuu ni bahi. 18Amaa ka yi ti yiɣisi zuŋɔ dabisili ŋɔ n-lu m ba malibu zuɣu n-zaŋ o bidibisi pisopɔin pa tampin yini zuɣu ku ba; ka zaŋ Abimilɛk ŋun nyɛ o dab’ paɣ’ bia la leei yi naa ni o su Shɛkɛmnima o ni nyɛ yi dɔɣira la zuɣu. 19Dinzuɣu yi ni niŋ shɛm zuŋɔ dabisili ŋɔ yi nyɛla din tuhi ni jilima ka yi ti Gidiɔn min’ o malibu maa, yin’ maliya suhupiɛlli zaŋ chaŋ Abimilɛk sani, ka o gba mali suhupiɛlli zaŋ chaŋ yi sani. 20Amaa di yi pa lala, buɣim din yim’ Abimilɛk ni na ti di yinim’ Shɛkɛmnim’ mini Bɛtimilɔnima; ka chɛ ka buɣim yi yinim’ Shɛkɛmnim’ mini Bɛtimilɔnim’ gba ni na ti di Abimilɛk.” 21Ka Jɔtam daa zo n-kuli Bɛr nti be nimaani, dama o daa zɔrila o biɛli Abimilɛk.
22Ka Abimilɛk daa di nam maa su Izraɛlnim’ yuma ata. 23Ka Naawuni daa ti chɛ ka dimdi kpe Abimilɛk mini Shɛkɛmnim’ sunsuuni, ka bɛ daa yi o nyaaŋa 24ni di chɛ ka Abimilɛk mini Shɛkɛmnim’ bɛn daa kpaŋs’ o suhu ka o ku Gidiɔn bidibisi pisopɔin bɛn daa nyɛ o ba bihi la laɣim deei bɛ ʒim yihibu maa tibidarigibo. 25Ka Shɛkɛmnim’ daa bo niriba n-chɛ ka bɛ chaŋ ti sɔɣi do zoya zuɣu gu Abimilɛk, ka daa kul fari bɛnkam zaa doli nimaani gariti nɛma. Ka bɛ daa yɛli Abimilɛk di yɛla.
26Ka Ɛbɛd bia Gaal min’ o mabihi daa ti ka Shɛkɛm na, Ka Shɛkɛmnim’ daa niŋ o naani. 27Ka bɛ zaa daa chaŋ bɛ wain puri ni ti pihi wain wala na nti kahim di kom niŋ wain n-zaŋ li chaŋ bɛ wuni jɛmbu duu ti puhi chuɣu nimaani, ka diri ka nyura, ka turi Abimilɛk. 28Ka Ɛbɛd bia Gaal maa daa yɛli, “Ŋuni n-lee nyɛ Abimilɛk, ka tinim’ Shɛkɛmnim’ ti jɛmd’ o? Gidiɔn bia mini Zɛbul ŋun nyɛ o sapashin’ kpɛm’ la daa bi jɛmdila Hamɔr ŋun daa nyɛ Shɛkɛmnim’ yab’ la niriba? Ka bɔzuɣu ka ti yɛn jɛm’ o? 29Mani n-yi di nyɛ niriba ŋɔ toondana, n naan kpimsi Abimilɛk birili zaa. N naan yɛl’ o, ‘Bom’ tɔbbihi pam pahi kana.’ ”
30Ka Zɛbul ŋun daa nyɛ tiŋ’ maa naa ni daa wum Ɛbɛd bia Gaal maa ni yɛli shɛm maa, ka o suhu yiɣisi pam. 31Ka o daa tim Abimilɛk sani Aruma nti yɛl’ o, “Nyama, Ɛbɛd bia Gaal la min’ o dɔɣiriba kala Shɛkɛm na nti wuhiri Shɛkɛmnim’ yikombiɛlim soya zaŋ kpa a polo. 32Dinzuɣu pumpɔŋɔ zaŋm’ a niriba yi yuŋ chaŋ mɔɣu ni nti sɔɣ’ dɔni gu ba. 33Ka biɛɣuni asiba, wuntaŋ’ yi sa kul puhi na, yin’ kamiyana ti liri ba tiŋ’ maa ni. Gaal min’ o niriba maa yi sa yina ni yi mini ba zaŋ nya taba, yin’ niŋmiya ba yi ni bɔri shɛm.”
34Di saha ka Abimilɛk min’ o niriba daa yiɣisi yuŋ chaŋ ti piri tab’ ʒii bunahi zuɣu n-dɔni gili Shɛkɛm. 35Ka Ɛbɛd bia Gaal maa daa ti yina ti zani tiŋ’ maa gooni dunol’ ni, ka Abimilɛk min’ o niriba maa yiɣisi bɛ sɔɣibu shee maa yina. 36Gaal ni daa nya niriba maa, ka o ŋmaligi yɛli Zɛbul, “Nyama, niriba n-yiri zoya ŋɔ zuɣu sigirina!”
Ka Zɛbul garigi yɛl’ o, “Pa niriba m-bala. Zoya maa shilinshihi ka a nya ka di ŋmani ninsalinim’ maa.”
37Ka Gaal lan yɛl’ o yaha, “Nyama, niriba n-yi zoya maa sunsuuni siɣirina ŋɔ, ka shɛb’ mi yi baɣisi oki tia la polo kanna.”
38Di saha ka Zɛbul bɔh’ o, “Ka a noli buɣibuɣi la lee be ya pumpɔŋɔ? Pa nyini n-daa yɛli ni Abimilɛk mi lee nyɛ ŋuni ka ti jɛmd’ o la? Pa bɛna ka a daa ʒiɛm la? To, pumpɔŋɔ cham’ ka a mini ba ti tuhi.” 39Ka Gaal daa gari tooni zaŋ Shɛkɛmnim’ chaŋ, ka bɛ mini Abimilɛk ti tuhi. 40Ka Gaal daa ti ŋmaligi guui, ka Abimilɛk kari dol’ o. Ka niriba pam daa nya dansi zaŋ lala hal ti paai tiŋ’ maa gooni dunoli shee. 41Abimilɛk daa bela Aruma, ka Zɛbul daa kari Gaal min’ o dɔɣiriba maa ti bahi ka bɛ ku tooi lan be Shɛkɛm.
42N-yi biɛɣu ka Shɛkɛmnim’ daa lo tɔbu chaŋ ti do mɔɣu ni, ka bɛ daa yɛli Abimilɛk di yɛla. 43Ka o daa pir’ o tɔbbihi ʒii buta zuɣu n-zaŋ ba chaŋ mɔɣu maa ni ti sɔɣi do n-gu ba. Ka Abimilɛk daa ti lihi nya ba ka bɛ yi tiŋ’ maa ni kanna, ka o yiɣisi lu bɛ zuɣu ku ba. 44Abimilɛk min’ o tɔbbihi pirigili yim bɛn daa be o sani daa kab’ chaŋ ti zanila tiŋ’ maa gooni dunol’ ni, ka bɛ pirigili ʒii buyi mi kab’ ti lu bɛn be mɔɣu ni maa zuɣu n-ku bɛ zaa. 45Ka Abimilɛk daa tuhi bɛn be tiŋ’ maa puuni hal ti luhi wuntaŋa n-daa ŋme n-deei tiŋ’ maa, ka ku niriba bɛn be di ni, ka niŋ yalim bahi tiŋ’ maa tiŋgbani zaa zuɣu.
46Ka Shɛkɛm zuɣulaannim’ zaa bɛn daa be pii la ni wum lala, ka zo nti kpe Ɛlibɛrit jɛmbu duu ti sɔɣi. 47Ka bɛ daa yɛli Abimilɛk ni ninvuɣ’ shɛb’ bɛn su Shɛkɛm pii la zaa laɣim bela nimaani. 48Ka Abimilɛk min’ o tɔbbihi zaa daa chaŋ ti du Zalimɔn Zoli zuɣu, ka Abimilɛk ti zaŋ lɛhu ŋ-ŋma dabɔbili n-zaŋ li buɣi; ka yɛli bɛn be o sani, “Yi ni nya ka n niŋ shɛm maa, yi gba niŋmiya lala yomyom.” 49Di saha ka sokam daa ŋmah’ o dabɔbili n-zaŋ li doli Abimilɛk ti sɔŋ baɣili bɛ sɔɣisili shee maa n-niŋ buɣim nyo li pa bɛ zuɣu, ka ninvuɣ’ shɛb’ bɛn zaa daa be di ni kpi. Bɛ kalinli daa nyɛla kaman dɔbba mini paɣiba tuhili.
50Ka Abimilɛk daa chaŋ Tɛbiz ti teei gil’ li ŋ-ŋme n-deei li. 51Amaa ka pii din mali kpiɔŋ daa be tiŋ’ maa ni, ka dɔbba mini paɣiba zaa ni tiŋ’ maa ni nanim’ zaa daa zo nti kpe di ni, ka yo di dunoli n-kpari bɛmaŋ’ niŋ di ni. Ka du pii maa kpaakpaanyom ni ha ti beni. 52Ka Abimilɛk daa ka pii maa gbinna ni o ti tuhi ba, ka chaŋ ti miri di dunol’ ni ni o niŋ buɣim nyo li. 53 Amaa ka paɣ’ so daa kpuɣ’ nɛkaŋa n-daai li bah’ o zuɣu ni na, ka di ŋma o zuɣuŋmaŋ. 54Ka o daa kuhi boli nachimbil’ so ŋun nyɛ o gbaɣino ʒira yomyom yɛl’ o, “Ŋoom’ a takɔbi kuhi ku ma, di yi pa lala, niriba ni yɛli ni paɣa n-ku ma.” Ka o nachimbil’ maa daa shiri zaŋ o takɔbi kuh’ o, ka o kpi. 55Izraɛlnim’ ni daa nya ka Abimilɛk kpi maa, ka bɛ zaa ŋmaligi kuli bɛ yinsi.
56Lala ka Naawuni daa niŋ darigi Abimilɛk tibili o ni daa tum o ba tuumbiɛ’ shɛli din nyɛ o ni daa ku omaŋmaŋ’ ba bidibisi pisopɔin la zuɣu. 57Ka Naawuni daa lan chɛ ka Shɛkɛmnim’ gba nya bɛ ninvuɣ’ biɛtali tibidarigibo kaman Gidiɔn bia Jɔtan la ni daa pun yɛli noli ti ba wuhi ni di ni niŋ ba shɛm la.",https://www.bible.com/bible/2264/JDG.9.DBWDB
ZUƔULAANNIMA 10,"Tola yɛla
1Abimilɛk kum nyaaŋa ka ninvuɣ’ so ŋun daa yɛn fa Izraɛlnim’ bahi yi palo. Lala nir’ maa n-daa nyɛ Pua bia Tola ŋun daa nyɛ Dɔdo yaaŋa la. O daa yila Isaka zuliya ni na, ka be Shamir din be Ifriim tiŋgban’ ni zoya zuɣu la. 2O daa niŋ Izraɛlnim’ zuɣulana la yuun’ pisinaata. Ka o daa ti kpi, ka bɛ sɔɣ’ o Shamir.
Jair yɛla
3Tola kum nyaaŋa, ka Jair ŋun daa nyɛ Giliad nir’ la gba daa leei Izraɛlnim’ sariakarita yuun’ pisinaayi. 4Jair daa malila bidibisi pihita, ka bɛ nyɛ bɛn bari bunsi pihita. Ka o bihi maa daa mali tinsi pihita Giliad tiŋgban’ ni; ka bɛ na kul booni li Havɔtijairi hal ni zuŋɔ. 5Ka Jair daa ti kpi ka bɛ sɔɣ’ o Kamɔn.
Jɛfita yɛla
6Dimbɔŋɔ nyaaŋa ka Izraɛlnim’ daa lan tum alahichi Yawɛ sani. Bɛ daa lan ŋmaligi jɛmdila Baal mini Ashitarɔt din nyɛ Sirianim’ mini Sidɔnnim’ ni Mɔabnim’ ni Ammɔnnim’ ni Filistianim’ buɣa la, ka zaɣisi Yawɛ, ka chɛ o jɛmbu. 7Ka Yawɛ suhu daa yiɣisi pam bahi bɛ zuɣu, ka o chɛ ka Filistianim’ mini Ammɔnnim’ kana ti tuhi nyaŋ ba. 8Ka bɛ daa nahim Izraɛlnim’ ka niŋ ba alaka pam di yuuni maa ni. Yuun’ pisaayika ka bɛ daa nahim Izraɛlnim’ zaa bɛn daa be Jɔɔdɛn Mɔɣili duli Amɔrinim’ tiŋgban’ shɛli din be Giliad tiŋgbɔŋ ni la. 9Ka Ammɔnnim’ daa ti gbaai Jɔɔdɛn Mɔɣili du ni bɛ ti tuhi Juda zuliya niriba mini Bɛnjamin zuliya niriba ni Ifriim zuliya niriba, ka di zuɣu chɛ ka nandahima daa mal’ Izraɛlnim’ pam.
10Ka Izraɛlnim’ daa kum niŋ Yawɛ yɛli, “Ti tum alahichi a sani, dama ti chɛ nyini ŋun nyɛ ti Naawuni ŋɔ jɛmbu, ka jɛmdila buɣa Baalnima.”
11Ka Yawɛ daa bɔhi Izraɛlnim’ maa, “Ijiptinim’ mini Amɔrinim’ ni Ammɔnnim’ ni Filistianim’ 12ni Sidɔnnim’ ni Amalɛknim’ ni Maɔnim’ ni daa nahindi ya, ka yi kum niŋ ma la, n daa bi fan ya bɛ nuu ni bahi? 13Dimbɔŋɔ zaa yoli, ka yi zaɣisi ma ka jɛmdila buɣa, dinzuɣu n ku lan fan ya bahi yaha. 14Chamiya ti kum niŋ yi ni pii buɣ’ shɛŋa jɛmdi maa, ka bɛ fan ya bahi yi muɣisigu ŋɔ saha.”
15Ka Izraɛlnim’ daa yɛli Naawuni, “Ti tum alahichi, amaa ti suhir’ a zuŋɔ dabisili ŋɔ, fam’ ti bahi; ka niŋ ti a ni bɔri ni a niŋ ti shɛm.” 16Di saha ka bɛ daa yihi tinzun buɣa maa bɛ kɔbili ni, ka ŋmaligi jɛmdi Yawɛ, ka Izraɛlnim’ nandahima yɛlli maa daa muɣis’ o pam.
17Di saha ka Ammɔnnim’ tɔbbihi daa lo tɔbu kana ti do Giliad. Ka Izraɛlnim’ gba daa laɣim ti do Mizipa. 18Ka Giliad sapashinnim’ daa bɔhi taba, “Ka ŋuni n-lee nyɛ ŋun ni chaŋ ti piligi Ammɔnnim’ ŋɔ tuhibu? Dilan’ ni leei Giliadnim’ zaa zuɣulana.”",https://www.bible.com/bible/2264/JDG.10.DBWDB
ZUƔULAANNIMA 11,"1Jɛfita ŋun daa nyɛ Giliad nir’ la daa nyɛla tɔbutuhiri’ biiŋa, amaa ka lee nyɛ pagɔrili bia. Jɛfita ba n-daa nyɛ Giliad. 2Amaa Giliad min’ o paɣ’ gba daa dɔɣi bidib’ shɛba. Ka o paɣ’ bidibisi maa ni daa ti zooi, bɛ daa karila Jɛfita ka yɛl’ o, “Ti min’ a ku laɣim di ti ba fali, dama a nyɛla paɣ’ so bia.” 3Ka Jɛfita daa yi o ba bihi maa sani chaŋ ti be Tɔb tiŋgban’ ni. Ka nimaani bibiɛhi daa laɣim Jɛfita sanna ti dol’ o chani ŋ-ŋmɛri fari dira.
4Dimbɔŋɔ nyaaŋa ka di daa yuui ha, ka Ammɔnnim’ daa ti lo tɔbu kana ni bɛ ti tuhi Izraɛlnima. 5Ammɔnnim’ ni daa lo tɔb’ na ni bɛ ti tuhi Izraɛlnim’ saha shɛli maa, ka Giliad kpamba daa chaŋ Tɔb tiŋgban’ ni ni bɛ ti zaŋ Jɛfita na. 6Bɛ daa yɛlila Jɛfita, “Kamina ti leei ti zuɣulana n-zaŋ ti chaŋ ka ti ti tuhi Ammɔnnima.”
7Ka Jɛfita daa bɔhi Giliad kpamba maa, “Pa yinima n-daa je ma hal ka kari ma m ba yiŋ’ la? Ka di chaŋ wula ka yi ti kani n sanna yi wahala nyabu saha?”
8Ka Giliad kpamba maa yɛli Jɛfita, “Di zuɣu n-chɛ ka ti ka a sanna pumpɔŋɔ maa. Ti bɔrimi ni a kana ti pahi ti zuɣu ka ti chaŋ ti tuhi Ammɔnnima, ka a leei Giliadnim’ zaa zuɣulana.”
9Ka Jɛfita lan bɔhi Giliad kpamba maa, “Yi yi zaŋ ma kuli ka ti ti tuhi Ammɔnnima, ka Yawɛ chɛ ka n nyaŋ ba, yi ni saɣi ka n leei yi zuɣulana?”
10Ka Giliad kpamba maa garigi yɛli Jɛfita, “Yɛlimaŋli, ti ni niŋ kaman a ni yɛli shɛm maa, hal Yawɛ n-nyɛ ti min’ a zaa shɛhiralana.” 11Ka Jɛfita daa yiɣisi doli Giliad kpamba maa kuli, ka Giliadnim’ ti zaŋ o leei bɛ zuɣulana ni bɛ sapashin’ kpɛma. Ka Jɛfita daa tɔɣis’ o yɛtɔɣa ni nyɛ shɛm zaa Yawɛ sani Mizipa.
12Di nyaaŋa ka Jɛfita daa tim tuumba Ammɔnnim’ naa sani ti bɔh’ o, “Taal’ bɔ n-lee be m min’ a sunsuuni, ka a ti kana ni a ti tuhi ma n tiŋgbani zuɣu?”
13Ka Ammɔn naa daa garigi yɛli Jɛfita tuumba maa, “Izraɛlnim’ ni daa yi Ijipti na saha shɛl’ la ka bɛ daa fa n tiŋgbani, Arinɔn Mɔɣili noli zaŋ ti kpa Jabok Mɔɣili noli m-mali lala hal ti paai Jɔɔdɛn Mɔɣili noli, dinzuɣu pumpɔŋɔ labisimiya ti tiŋgbani maa ti ti ka di maha.”
14Ka Jɛfita daa lan tim tuumba Ammɔn naa maa sani, ka bɛ chaŋ ti yɛl’ o, 15“Jɛfita ni yɛli shɛm m-bɔŋɔ: Izraɛlnim’ daa bi fa Mɔabnim’ tiŋgbani bee Ammɔnnim’ tiŋgbani. 16Amaa Izraɛlnim’ ni daa yi Ijipti maa na, bɛ daa kpɛla yɔɣu ni chaŋ na hal ti paai Teeku Ʒiɛɣu n-gbaai li du n-ka Kadɛshi na. 17 Di saha maa ka Izraɛlnim’ daa tim tuumba Ɛdom naa sani ti yɛl’ o, ‘Ti suhir’ a, chɛ ka ti kpe a tiŋgbani ŋɔ ni gari;’ amaa ka Ɛdom naa maa daa zaɣisi. Ka bɛ daa lan tim ti yɛli Mɔab naa lala, ka o gba zaɣisi. Dinzuɣu ka Izraɛlnim’ daa kpalim be Kadɛshi. 18 Ka bɛ daa ti yiɣisi tim yɔɣu maa ni chani gindi Ɛdomnim’ mini Mɔabnim’ tiŋgbana ni n-daa mali hal ti paai Mɔabnim’ tiŋgbani wulimpuhili polo n-zaŋ bɛ tantinim’ kpa Arinɔn Mɔɣili noli, amaa bɛ daa bi saɣi kpe Mɔabnim’ tiŋgban’ ni, dama Arinɔn Mɔɣili vulo maa n-daa nyɛ Mɔabnim’ tiŋgbani tariga. 19 Ka Izraɛlnim’ daa lan tim tuumba Amɔrinim’ Naa Sihɔn ŋun daa nyɛ Hɛshibɔn naa la sani ti yɛl’ o, ‘Ti suhir’ a, chɛ ka ti kpe a tiŋgbani ŋɔ ni gari kuli ti ya.’ 20Amaa ka Naa Sihɔn daa bi saɣi ni Izraɛlnim’ kpe o tiŋgbani maa ni gari, ka daa laɣim o tɔbbihi na ti dɔni Jahaz n-tuhi Izraɛlnima. 21Ka Yawɛ ŋun nyɛ Izraɛl Naawuni ŋɔ daa zaŋ Naa Sihɔn min’ o tɔbbihi maa zaa niŋ Izraɛlnim’ nuu ni, ka bɛ nyaŋ ba. Dina n-chɛ ka Izraɛlnim’ daa deei Amɔrinim’ ni daa be tiŋgban’ shɛl’ ni maa zaa su. 22Ka bɛ daa ʒini Amɔrinim’ tiŋgbani maa ni hal ni di tintariga Arinɔn Mɔɣili noli shee la zaŋ hal ti paai Jabok n-yi di yɔɣu maa ni m-mali hal ti paai Jɔɔdɛn Mɔɣili ni. 23Dinzuɣu pumpɔŋɔ Yawɛ ŋun nyɛ Izraɛlnim’ Naawuni ŋɔ n-daa fa Amɔrinim’ tiŋgbani maa ti Izraɛlnima, ka a ti bɔri ni a fa li? 24A ku chɛ ka sula a wuni Chɛmɔshi ni zaŋ tiŋgban’ shɛli ti a ni a su la? Ka Yawɛ ŋun nyɛ ti Naawuni ŋɔ ni zaŋ tiŋgban’ shɛŋa zaa ti ti la, ka ti mi su li. 25 Ka bee a tɛhiya ni a gari la Mɔab Naa Balak Zipɔr bia la? O daa ŋme Izraɛlnim’ naŋgbankpeeni bee n-lo tɔbu ni o tuhi ba? 26Ka Izraɛlnim’ ni be Hɛshibɔn mini Aroa ni di tiŋkpansi zaŋ tabili fɔntin’ shɛŋa din zaa ʒi m-baɣi Arinɔn Mɔɣili la zaŋ kana pumpɔŋɔ ŋɔ yuun’ kɔbisita m-bɔŋɔ, ka bɔ n-niŋ ka a daa pun bi deei li di saha maa zaa? 27Dinzuɣu m bi tum a taal’ shɛli, amaa nyini n-lee tum ma taali a ni lo tɔbu na ni a ti tuhi ma maa zuɣu. Ka Yawɛ ŋun nyɛ sariakarita ŋɔ ni woligi yɛlimaŋli ti Izraɛlnim’ mini Ammɔnnim’ zuŋɔ dabisili ŋɔ.” 28Amaa ka Ammɔn naa maa daa zaɣisi ni o ku wum Jɛfita ni tim na ti yɛl’ o shɛm maa.
29Di saha ka Yawɛ Shia daa siɣi Jɛfita zuɣu na. Ka o daa yiɣisi chaŋ ti tim Giliad mini Manaasa tiŋgbana ni n-gari chaŋ Mizipa din be Giliad tiŋgban’ ni la n-daa yi Mizipa din be Giliad tiŋgban’ ni maa gari chaŋ Ammɔnnim’ tiŋgban’ ni. 30Ka Jɛfita daa po pɔri n-lo Yawɛ alikauli yɛli, “A yi ni zaŋ Ammɔnnim’ maa niŋ n nuu ni, 31ka n ti labiri kuni yiŋ’ na, ka ninvuɣ’ so ŋun ti kul yi n yiŋa n-daŋ ma soli tuhibu na, dilana ni leei nyin’ Yawɛ dini, ka n zaŋ o mali sara n-nyo o buɣim ti a.”
32Ka Jɛfita daa gbaai mɔɣili du ni o ti tuhi Ammɔnnima, ka Yawɛ daa shiri zaŋ ba niŋ o nuu ni. 33Aroa ka o daa piligi ba ŋmɛbu m-mali hal ti paai luɣ’ shɛli din daa baɣi Minnit la n-daa nyaŋ nimaani tinsi pisi zaa; ka daa lan zaŋ ba nimaani n-doli ba hal ni Ɛbɛlikɛramim n-daa ku ba kuri biɛɣu. Ka Izraɛlnim’ daa nyaŋ Ammɔnnim’ maa.
Jɛfita bipuɣiŋga
34Jɛfita ni daa ti labiri kuni yiŋ’ na Mizipa, o bipuɣiŋga n-daa daŋ o soli tuhibu na n-gbib’ chaɣisa chaɣisiri ka wari waa. O kɔŋko mi n-daa kul nyɛ o bia. O daa lan ka bidibiga bee bipuɣiŋga pah’ o zuɣu. 35 Ka Jɛfita nin’ ni daa kul nya o bia maa, o dii darigimi cheeg’ omaŋmaŋ’ binyɛrigu ka kuhi yɛli, “Mbaye, m bia! A chɛ ka n suhu saɣim. A leei ŋun ti ma nandahima; dama m pun yaai n noli lo Yawɛ alikauli, ka ku tooi lan yi di nyaaŋa.”
36Ka bipuɣiŋga maa yɛl’ o, “M ba, a yi pun yaag’ a noli lo Yawɛ alikauli, nyin’ niŋm’ ma kaman a ni pun yɛli shɛm maa, Yawɛ ŋun’ dee ni bɔh’ a dimnim’ Ammɔnnim’ biɛri ti a ŋɔ.” 37Ka bipuɣiŋga maa lan yɛl’ o ba, “Bin’ yini ka n naɣ’ bɔri ni n suh’ a. Dina n-nyɛ: chɛl’ ma ka n niŋ chira ayi pahi, ka n chɛ ka m mini n tab’ du zoya zuɣu n-fabili n ni yɛn kpi ni m paɣipiɛlital’ ŋɔ zuɣu.” 38Ka o yɛl’ o, “Chama,” ka daa chɛ ka o chaŋ ni o ti niŋ chira ayi. Ka o daa ŋmaligi ka o min’ o dol’ tab’ chaŋ ti du zoya zuɣu n-fabil’ o ni yɛn kpi ni o paɣipiɛlital’ maa zuɣu. 39Ka chira ayi maa daa ti naai ka o lab’ o ba sanna, ka o ti zaŋ o niŋ kaman o ni daa pun lo alikauli ni o zaŋ o niŋ shɛm maa. O daa nyɛla paɣipiɛliga. Ka di daa leei kali Izraɛl tiŋgbɔŋ ni. 40Ka Izraɛl paɣisara chani yuuni kam ti zaŋdi daba anahi fabindi Jɛfita Giliad nir’ la bipuɣiŋga maa zuɣu.",https://www.bible.com/bible/2264/JDG.11.DBWDB
ZUƔULAANNIMA 12,"Jɛfita mini Ifriim zuliya niriba yɛla
1Ka Ifriim zuliya niriba daa ti lo tɔbu chaŋ ti gbaai Jɔɔdɛn Mɔɣili du n-chaŋ Zafɔn ti bɔhi Jɛfita, “Bɔ n-niŋ ka a daa yɛn chaŋ ti tuhi Ammɔnnima, ka bi yɛl’ ti ka ti kana ti pahi yi zuɣu ka ti chaŋ? Ti ni niŋ buɣim nyo a yiŋa ka di di n-kab’ lu a zuɣu.”
2Ka Jɛfita yɛli ba, “M mini n niriba ni Ammɔnnima n-daa mali naŋgbankpeen’ titali, ka n daa ŋme kuŋ’ boli ya, ka yi bi kana ti fa ma bɛ nuu ni bahi. 3Ka n ni daa nya ka yi bi kanna maa, ka n daa zaŋ n nyɛvili pa talima chaŋ bɛ tiŋgbɔŋ ni ti tuhi ba; ka Yawɛ daa zaŋ ba niŋ n nuu ni. Ka di chaŋ wula ka yi ti kana zuŋɔ dabisili ŋɔ ni yi ti tuhi ma?” 4Di saha ka Jɛfita daa laɣim Giliadnima n-chaŋ ti tuhi Ifriim zuliya niriba maa n-nyaŋ ba. Dama Ifriim zuliya niriba maa daa yɛlimi, “Yinim’ Giliadnim’ bɛn be Ifriim zuliya niriba mini Manaasa zuliya niriba sunsuuni ŋɔ nyɛla bɛn daa yi Ifriim zuliya niriba ni zo. 5Ka Giliadnim’ daa chaŋ ti gu Ifriim zuliya niriba maa soli so’ shɛŋa niriba ni daa yi doli duri Jɔɔdɛn Mɔɣili la zuɣu. Ka Ifriim zuliya niriba bɛn daa zɔri ni bɛ tiligi la ni so daa yi ti kana ti yɛli ba, “Chɛliya ka n gari.” Giliadnim’ maa bɔhir’ o mi, “A nyɛla Ifriim zuliya ni nira?” O yi yɛli, “Aai,” 6bɛ yɛr’ o mi, “Dindina yɛlim’ ‘Shibolɛt.’ ” Ka o yɛli, “Sibolɛt”, ka dilan’ ni ku tooi yɛl’ li viɛnyɛliŋga maa zuɣu, bɛ gbaar’ o mi ku o Jɔɔdɛn Mɔɣili dubu shee maa. Ka bɛ daa ku Ifriim zuliya niriba maa ninvuɣ’ tuhi’ pihinahinaayi di saha maa.
7Jɛfita daa niŋ Izraɛlnim’ zuɣulan’ la yuma ayɔbu. Ka ŋun’ Jɛfita ŋun daa nyɛ Giliad nir’ maa daa ti kpi, ka bɛ sɔɣ’ o o ya Giliad maa.
Ibizan mini Elɔn ni Abidɔn yɛla
8Jɛfita kalinsi nyaaŋa, Ibizan ŋun daa nyɛ Bɛtilihɛm nir’ la n-daa leei Izraɛlnim’ zuɣulana. 9O daa dɔɣila bidibisi pihita mini bipuɣinsi pihita. Ka o daa zaŋ o bipuɣinsi pihita maa ti dɔbba kpaŋa bɛn pa o daŋ puuni niriba; ka daa bo paɣiba pihita kpaŋ’ na ti ti o bidibisi maa mi. O daa niŋ Izraɛlnim’ zuɣulan’ la yuma ayopɔin. 10Ka Ibizan daa ti kpi ka bɛ sɔɣ’ o Bɛtilihɛm.
11Ibizan kalinsi nyaaŋa, Elɔn ŋun daa nyɛ Zɛbulɔn zuliya ni nir’ la n-daa leei Izraɛlnim’ zuɣulana. O daa niŋ bɛ zuɣulan’ la yuun’ pia. 12Ka Elɔn ŋun daa nyɛ Zɛbulɔn zuliya ni nir’ maa daa ti kpi ka bɛ sɔɣ’ o Aijalɔn Zɛbulɔn tiŋgban’ ni.
13Elɔn mi kalinsi yaaŋa, Hilliɛl ŋun daa nyɛ Piratɔn nir’ la bia Abidɔn n-daa leei Izraɛlnim’ zuɣulana. 14O daa dɔɣila bidibisi pihinahi, ka mali yaansi bɛn nyɛ bidibisi pihita, ka bɛ daa bari bunsi pisopɔin. Abidɔn daa niŋ Izraɛlnim’ zuɣulan’ la yuma anii. 15Ka Hilliɛl ŋun daa nyɛ Piratɔn nir’ la bia Abidɔn maa daa ti kpi, ka bɛ sɔɣ’ o Piratɔn Ifriim tiŋgban’ shɛli din daa nyɛ Amalɛknim’ zoya ni tiŋ’ la ni.",https://www.bible.com/bible/2264/JDG.12.DBWDB
ZUƔULAANNIMA 13,"Samsin dɔɣibu yɛla
1Ka Izraɛlnim’ daa lan tum alahichi Yawɛ sani, ka o daa zaŋ ba niŋ Filistianim’ nuu ni ka bɛ su ba yuun’ pihinahi.
2Di saha maa, do’ so daa beni n-nyɛ ŋun yi Zɔra na, ka o yuli booni Manɔa. O daa nyɛla Dan zuliya ni nira, ka o paɣ’ nyɛ paɣiŋoo, ka ka bihi. 3Ka Yawɛ malaika daa ti yi paɣ’ maa zuɣu yɛl’ o, “Nyama, a nyɛla paɣiŋoo, ka ka bihi, amaa a ni niŋ pua n-dɔɣi bidibiga. 4Dinzuɣu miri ka a nyu wain bee binnyuri kpiɔŋ; a mi miri ka a di binshɛli din chihiri dibu; 5 dama nyama, a shiri ni niŋ pua n-dɔɣi bidibiga. Miri ka a ti chɛ ka bɛ zaŋ piliŋ shih’ o zuɣu ni, dama bia maa ti yɛn nyɛla Nazari nir’ Naawuni sani o dɔɣibu ni zaŋ chana. Ka o ni ti piligi n-fari Izraɛlnim’ Filistianim’ nuu ni bahira.”
6Ka paɣ’ maa daa chaŋ ti yɛl’ o yidana, “Naawuni nira n-ka n sanna, o biɛhigu ŋmanila Naawuni malaika, ka o ninni lihibu mali dabiɛm pam. M bi bɔh’ o o ni yi luɣ’ shɛl’ na, ka o mi bi wuhi ma o yuli. 7Amaa ka o lee yɛli ma, ‘Nyama, a ni niŋ pua n-dɔɣi bidibiga. Dinzuɣu miri ka a nyu wain bee binnyuri kpiɔŋ; a mi miri ka a di binshɛli din chihiri dibu; dama bia maa ti yɛn nyɛla Nazari nir’ Naawuni sani o dɔɣibu dali zaŋ hal ti paag’ o kum dali.’ ”
8Di saha ka Manɔa daa balim Yawɛ yɛli, “Yawɛ, n suhir’ a, chɛ ka a ni daa tim do’ so na la lan lab’ ti sanna nti wuhi ti ti ni ti yɛn niŋ bi’ so ti ni yɛn dɔɣi maa shɛm.”
9Ka Naawuni daa deei Manɔa suhigu maa, ka chɛ ka Naawuni malaika maa lan lab’ paɣ’ maa sanna saha shɛl’ o ni daa yi mɔɣ’ kpaŋ’ ti ʒiya. Amaa o yidan’ Manɔa daa ka o sani. 10Ka paɣ’ maa daa guui yomyom chaŋ ti yɛl’ o yidana, “Nyama, do’ so ŋun daa ka n sanna la lan yi n zuɣu.”
11Ka Manɔa daa yiɣisi dol’ o paɣ’ maa chaŋ doo maa sani ti bɔh’ o, “Nyini n-nyɛ ŋun daa tɔɣisi paɣ’ ŋɔ yɛtɔɣa la?” Ka o yɛli, “mani.”
12Ka Manɔa bɔh’ o, “A yɛligu maa yi ti niŋ pali, bia maa biɛhigu ti yɛn nyɛla wula, ka tuun’ bɔ ka o lee ti yɛn tum?”
13Ka Yawɛ malaika maa daa yɛli Manɔa, “N ni daa yɛli paɣ’ maa shɛlikam zaa la, di simdi ni o dol’ li viɛnyɛliŋga. 14O miri ka o di binshɛlikam din yi wain tia zuɣu na bee n-nyu wain bee n-nyu binnyuri kpiɔŋ bee n-di binshɛli din chihiri dibu. Chɛ ka o doli n ni zal’ o shɛlikam maa zaa.” 15Ka Manɔa daa yɛli Yawɛ malaika maa, “N suhir’ a, na di kuli, ka ti gbaai bubil’ polli kɔrigi niŋ bindirigu ti a.”
16Ka Yawɛ malaika maa yɛli Manɔa, “A yi gooi ma ʒili, n ku di yi bindirigu maa; amaa yi yi niŋ shili ni yi zaŋ li mali sara nyo buɣim, yin’ zaŋmiya li na ti ti Yawɛ.” (Dama Manɔa daa bi mi ni Yawɛ malaika m-bala).
17Di saha ka Manɔa daa yɛli Yawɛ malaika maa, “Wuhim’ ti a yuli, ka a yɛligu maa ti niŋ pali ka ti ti a jilima.” 18Amaa ka Yawɛ malaika maa bɔh’ o, “Bɔ n-niŋ ka a bɔri ni n wuh’ a n yuli? Dama n yuli maa nyɛla alahiziba yuli.”
19Ka Manɔa daa gbaai bubil’ polli kɔrigi m-bo chi pahi di zuɣu n-zaŋ li ti pa sara maligu tampiŋ bimbini zuɣu n-nyo li buɣim mali sara ti Yawɛ ŋun tumd’ alahiziba tuma ŋɔ.
20Ka buɣim maa buɣim niɛm daa kpuɣi bimbini maa zuɣu du zuɣusaa, ka Yawɛ malaika maa yiɣi kpe di ni n-dol’ li du zuɣusaa, ka Manɔa min’ o paɣ’ daa nya lala ka teei dɔni n-zaŋ bɛ nina kpa tiŋa.
21Yawɛ malaika maa ni daa chaŋ ka chɛ Manɔa min’ o paɣ’ saha shɛli maa, ka bɛ daa baŋ ni Yawɛ malaika m-bala.
22Ka Manɔa daa yɛl’ o paɣa, “Ti nini nya Naawuni, dinzuɣu biɛhiŋ kani, ti ni kpi.”
23Amaa ka o paɣ’ yɛl’ o, “Naawuni yi di bɔri ti kubu, o naan ku deei ti ni zaŋ binshɛŋa nyo buɣim mali sara ti o ŋɔ ti nuu ni bee n-yɛl’ ti o ni yɛl’ ti yɛl’ shɛŋa ŋɔ bee n-wuhi ti o ni wuhi ti binshɛŋa ŋɔ zaa.”
24Ka paɣ’ maa daa ti dɔɣi bidibiga m-bol’ o yuli Samsin; ka bia maa daa mali ti zooi, ka Yawɛ niŋ alibarika niŋ o ni. 25Ka Yawɛ Shia daa piligi tir’ o kpiɔŋ saha shɛl’ o ni daa be Mahanɛdan din be Zɔra mini Ɛshitaol sunsuuni la.",https://www.bible.com/bible/2264/JDG.13.DBWDB
ZUƔULAANNIMA 14,"Samsin mini Timna paɣisarili yɛla
1Dahin shɛli ka Samsin daa ti chaŋ Timna ti nya Filistia do’ so bipuɣiŋga; 2ka o daa kuli ti yɛl’ o ba min’ o ma, “N nyala Filistia do’ so bipuɣiŋga Timna, dinzuɣu bomiy’ o ti ma ka n niŋ m paɣa.”
3Amaa ka o ba min’ o ma bɔh’ o, “Paɣa n-ka a dɔɣiriba bipuɣinsi ni bee ti zuliya ŋɔ zaa ni ka a ni bɔ, ka ti chaŋ ti bɔrila Filistianim’ bɛn bi gundi ŋɔ bipuɣiŋga ni a niŋ a paɣa?” Amaa ka Samsin yɛl’ o ba, “Bom’ o ti ma, dama n suhu yu’ o pam.”
4Samsin ba min’ o ma daa bi mi ni Yawɛ n-wuhi Samsin lala, dama Yawɛ daa bɔrila so’ shɛli o ni yɛn doli tuhi Filistianima. Di saha maa, Filistianima n-daa su Izraɛlnima.
5Ka Samsin min’ o ba ni o ma daa yiɣisi chani Timna, ka Samsin daa ti kpe bɛ wain tihi puu ni; ka gbuɣim’ polli nya o ŋumda. 6Ka Yawɛ Shia daa siɣi Samsin zuɣu na pam, ka o zaŋ o nuzaŋa gbaai gbuɣinli maa n-darigi pirig’ o kaman nir’ ni darigiri pirigiri bubil’ shɛm la. Amaa o daa bi saɣi yɛl’ o ba bee o ma o ni niŋ shɛm maa.
7Ka Samsin daa chaŋ ka o mini paɣisarili maa ti nya taba, ka Samsin suhu daa yu’ o pam. 8Ka di daa niŋ daba ayi ha ka Samsin ti labiri ni o ti niŋ paɣisarili maa amiliya, ka o daa ti ŋmaligi birigi ni o lihi nya o ni daa ku gbuɣin’ so sɔŋ la, ka nya ka shihi n-kpe m-pal’ o zaɣ’ woliŋ ni niŋ kpam. 9Ka o daa tim ŋmaai shikpam maa niŋ o nuu ni diri chana; ka daa zaŋ di shɛli nti ti o ba min’ o ma, ka bɛ di. Amaa ka Samsin daa bi yɛli ba ni gbuɣin’ kpiɔŋ ni ka o yihi shiri maa na.
10Ka Samsin ba daa chaŋ paɣisarili maa yiŋa, ka Samsin ti chɛ ka bɛ puhi chuɣu nimaani; dama lala ka nachimba daa yi niŋda. 11Ka niriba daa nya o, ka bo nachimba pihita n-chɛ ka bɛ kana ti be o sani. 12Ka Samsin daa ti yɛli ba, “M bɔri ni n ŋahi ya la ŋahili, ka yi yi ni tooi wuhi ma di gbinni zaŋ chaŋ amiliya chuɣu daba ayopɔin ŋɔ dali, n ni tin ya silinchi kpar’ suma pihita mini binyɛr’ sun’ shɛŋa din nyɛ chuɣu dali binyɛra. 13Amaa yi yi ku tooi wuhi ma di gbinni, dindina yi mi ni ti ma silinchi kpar’ suma pihita mini binyɛr’ sun’ shɛŋa din nyɛ chuɣu dali binyɛra” Ka bɛ yɛl’ o, “yɛlim’ ti a ŋahili maa ka ti wum.”
14Ka o yɛli ba, “Ŋun diri ni ka bɛ ni diri shɛli yina; Ŋum mali kpiɔŋ ni ka din nyaɣisi yina.” Ka di daa mali ti paai daba ata, ka bɛ na bi tooi baŋ ŋahili maa gbinni.
15Di daba anahi dali ka bɛ daa ti yɛli Samsin paɣa, “Doli yɛŋkiŋkabina soli n-chɛ ka a yidana wuhi ti o ŋahili maa, di yi pa lala, ti ni nyo a ba yiŋ’ buɣim ka di di li tabili amaŋmaŋa. Yi bol’ ti mi na ni yi ti ti ti samli?”
16Ka Samsin paɣ’ maa daa chaŋ Samsin sani ti kumdi niŋd’ o yɛra, “A bi yuri ma. A ŋahi n niriba ŋahili, ka bi wuhi ma ŋahili maa gbinni.” Ka Samsin yɛl’ o, “Nyama, hal m bi wuhi m ba bee m ma di gbinni, ka ti wuhiri nyini?” 17Ka o paɣ’ maa daa kum niŋ o bɛ daamiliya chuɣu daba ayopɔin maa ni zaa. Ka paɣ’ maa daa muɣisi Samsin hal ka o ti bahi wuh’ o ŋahili maa gbinni di daba ayopɔin maa dali. Ka paɣ’ maa daa zaŋ li chaŋ ti yɛl’ o niriba maa. 18Ka tiŋ’ maa ni niriba maa daa ka Samsin sanna daba ayopɔin maa dali, saha shɛli wuntaŋ’ ni daa na bi lu nti yɛl’ o,
“Bɔ n-lee beni n-nyaɣisi gari shiri?
Ka bɔ n-lee beni m-mali kpiɔŋ gari gbuɣinli?”
Ka Samsin yɛli ba,
“Yi yi di bi mali n naɣ’ kɔro kɔra,
yi naan ku tooi baŋ n ŋahili maa gbinni.
19Ka Yawɛ Shia daa siɣi Samsin zuɣu na pam, ka o yiɣisi chaŋ Ashikɛlɔn ti ku ninvuɣ’ pihita, ka di bɛ nɛma na nti zaŋ bɛ chuɣu dali binyɛra ti ninvuɣ’ shɛb’ bɛn daa baŋ ŋahili maa gbinni maa; ka daa je suli pam ŋ-ŋmaligi kul’ o ba yiŋa. 20Ka bɛ daa zaŋ Samsin paɣ’ maa ti do’ so ŋun daa nyɛ Samsin aŋgo zo.",https://www.bible.com/bible/2264/JDG.14.DBWDB
ZUƔULAANNIMA 15,"1Ka di daa niŋ daba ayi ha, ka Samsin chaŋ ni o ti puh’ o paɣ’ maa alikama chɛbu saha, ka ʒi bubil’ polli mali ni o ti ti o paɣ’ maa. Ka Samsin daa ti yɛl’ o paɣ’ maa ba, “N ni kpe m paɣ’ sani.” Amaa ka o paɣ’ ba maa bi saɣi; 2ka yɛli Samsin, “Man’ daa tɛhiya ni a lan je o mi, ka zaŋ o ti a daaŋgo zo la. O tizɔbil’ ŋɔ viɛli gar’ o, dinzuɣu jaande, zaŋm’ o tizɔbil’ maa ka chɛ o.”
3Di saha ka Samsin daa yɛli, “Pumpɔŋɔ dina, n yi lan niŋ Filistianim’ zaɣ’ biɛɣu, di pala n taali.” 4Di saha ka Samsin daa chaŋ ti gbahi ŋɔri kɔbisita n-zaŋ bɛ zuya gbin’ taba ka zaŋ buɣim mokpala shɛbisishɛbisi di gbina maa ni. 5Di nyaaŋa ka o daa niŋ buɣim dab’ li; ka zaŋ ba bahi ka bɛ zo nti kpe Filistianim’ kawana ni. Ka buɣim maa taai bɛ kawaan’ puri maa n-di bɛ ni pun ŋahi luɣ’ shɛŋa mini bɛ ni na bi ŋahi shɛŋa n-tabili bɛ olivi tihi puri. 6Ka Filistianim’ maa daa bɔhi, “To, ninvuɣ’ ŋuni n-lee tum tuuni ŋɔ?” Ka ninvuɣ’ shɛb’ yɛli ba, “Samsin ŋun deemba nyɛ Timna nir’ la n-tum lala maa. O ni deeg’ o paɣa n-zaŋ o ti o daaŋgo zo la zuɣu.” Ka Filistianim’ maa daa chaŋ ti niŋ buɣim nyo paɣ’ maa min’ o ba.
7Ka Samsin bɔhi ba, “Yi ni niŋ shɛm ŋɔ zuɣu, M poya ni n ku chɛn ya, faashee ka m bɔhi ya biɛri labisi ka naanyi chɛ.” 8Ka o daa lu bɛ zuɣu ŋ-ŋmɛri kabiri bɛ sakpuri mini bɛ gbalipina n-daa niŋ lala ku ba pam. Di nyaaŋa ka o daa chaŋ Ɛtam ti kpe m-be tampiŋ lɔŋni.
Samsin ni tuhi nyaŋ Filistianim’ shɛm
9Di saha ka Filistianim’ daa kana ti dɔni Juda tiŋgbɔŋ ni n-chaŋ ti liri Lɛhinima. 10Ka Judanim’ daa bɔhi ba, “Bɔzuɣu ka yi kana ti liri ti?” Ka bɛ yɛli, “Ti kamina ni ti ti lo Samsin mihi n-zaŋ o chaŋ ti niŋ o o ni niŋ ti shɛm labisi.” 11Ka Judanim’ maa ninvuɣ’ tusaata daa chaŋ Ɛtam tampiŋ lɔŋ maa ni ti bɔhi Samsin, “A bi mi ni Filistianima n-su ti? Ka tuun’ bɔ ka a lee tum ti ŋɔ?” Ka Samsin garigi yɛli ba, “N niŋ ba la bɛ ni niŋ ma shɛm labisi.”
12Ka bɛ yɛli Samsin, “Ti kamina ni ti ti lo a mihi n-zaŋ a ti ti Filistianim’ maa.” Ka Samsin yɛli ba, “Pomiya ni yimaŋmaŋ’ ku ku ma.”
13Ka bɛ yɛl’ o, “Aai, ti ku ku a, ti kul yɛn zaŋ a mi ti ti ba.” Ka bɛ daa zaŋ mi’ pala ayi lo o n-zaŋ o tampiŋ lɔŋ maa ni na ti ti ba. 14Bɛ ni daa zaŋ o ti paai Lɛhi, ka Filistianim’ kul zɔri kani o sanna, ka tahira. Ka Yawɛ Shia daa siɣ’ o zuɣu na pam, ka mi’ shɛŋa din daa lo o maa zaa dii chihichihi; ka di be kaman buɣim ni di gali shɛm la. 15Di saha maa ka Samsin daa nya buŋ yɛno kɔbili kpuɣ’ li n-zaŋ li ku ninvuɣ’ tuhili. 16Ka Samsin daa yɛli,
“Buŋ’ yɛno kɔbili ka n zaŋ ku ninvuɣ’ tuhili.
Buŋ’ yɛno kɔbili ka n zaŋ ku ba n-laɣim ba sɔŋ gbilligbilli.”
17O yɛtɔɣa ŋɔ nyaaŋa ka o daa zaŋ buŋ’ yɛno kɔbili maa bahi. Ka bɛ daa bol’ o ni zaŋ li bahi luɣ’ shɛli maa yuli Ramatilɛhi.
18Ka kɔnyuri daa gbaai Samsin pam, ka o suhi Yawɛ yɛli, “Nyini n-chɛ ka mani ŋun nyɛ a dabili ŋɔ di nasara ŋɔ, ka kɔnyuri ti yɛn ku ma, ka n lu ninvuɣ’ shɛb’ bɛn bi gundi ŋɔ nuu ni?” 19Ka Naawuni daa chɛ ka Lɛhi tiŋgban’ ni vinvamli tahi bɔɣi, ka kom yi di ni na, ka Samsin nyu ka o ni maai, ka o kpiɔŋ lan labina yaha. Dinzuɣu ka bɛ daa boli kɔbili’ nini maa yuli Ɛnhakɔr. Ka di na kul be Lɛhi hal ni zuŋɔ.
20Samsin daa niŋ Izraɛlnim’ zuɣulana la yuun’ pisi shɛŋa puuni Filistianim’ ni daa su bɛ tiŋgbɔŋ maa la.",https://www.bible.com/bible/2264/JDG.15.DBWDB
ZUƔULAANNIMA 16,"Samsin chaŋ Gaza
1Dahin shɛli ka Samsin daa ti chaŋ Gaza ti nya pagɔr’ so nimaani ka o kɔre kpe o ni, ka o zaŋ o dɔni. 2Ka bɛ daa yɛli Gazanim’ ni Samsin be nimaani, ka bɛ laɣimna ti teei gil’ o ni be shɛli maa, ka chaŋ ti gu o tiŋ’ maa gooni dunol’ ni yuŋ zaa. Bɛ daa kul fomi chichi dindali maa yuŋ maa, ka yɛra “Ti ni do n-gul’ o hal ka biɛɣu ti neei ka ti ku o.” 3Amaa ka Samsin daa shini ka doya hal ka di ti surigi. Ka o daa yiɣisi yuntisuɣu saha n-chaŋ ti darigi sibigi tiŋ’ maa gooni dunoli mini di dunɔpaɣiri dar’ ayi mini di dunokparita zaa n-zaŋ buɣ’ o bɔɣusapima zuɣu chaŋ ti sɔŋ zo’ shɛli din do Hiburɔn tooni zuɣu.
Samsin mini Dilaila
4Dimbɔŋɔ nyaaŋa ka Samsin daa ti bɔri paɣ’ so ŋun be Sɔrɛk Vinvamli ni ka o yuli booni Dilaila. 5Di saha ka Filistianim’ nanim’ daa ka Dilaila sanna ti yɛl’ o, “Lom’ ania doli yɛŋkiŋkabina soli n-chɛ ka o wuh’ a din chɛ ka o mali kpiɔŋ pam maa, ka wuh’ a ti ni yɛn niŋ shɛm nyaŋ o, ka di chɛ ka ti tooi gbaag’ o n-lo o mihi nyaŋ o. Ka ti zaa yinoyino ni ti a anzinfa laɣibaligu tuhili ni kɔbigakɔbiga.”
6Ka Dilaila daa ti yɛli Samsin, “Niŋm’ ania wuhi ma din chɛ ka a mali kpiɔŋ pam maa, ka wuhi ma nir’ ni yɛn niŋ shɛm lo a mihi nyaŋ a.”
7Ka Samsin yɛl’ o, “Bɛ yi zaŋ tɔbimi’ pala zaɣ’ maha diba ayopɔin lo ma, di ni chɛ ka n gbarigi, ka be kaman sokam ni be shɛm.”
8Ka Filistianim’ nanim’ maa daa bo tɔbimi’ pala zaɣ’ maha diba ayopɔin ti Dilaila na, ka o zaŋ li lo Samsin. 9Di saha maa o daa chɛ ka ninvuɣ’ shɛb’ sɔɣ’ bela yil’ maa ni du’ shɛli ni. Ka o daa kuhi yɛl’ o, “Samsin, Filistianim’ kana ni bɛ ti lir’ a.” Ka Samsin daa darigi chihi tɔbimi’ maha maa kaman gali ni yi shihi buɣim di n-chihi shɛm la. Dinzuɣu bɛ daa na bi jɛndi baŋ o kpiɔŋ maa daashili.
10Ka Dilaila yɛl’ o, “A boli ma la jɛrigu, ka ŋma ma ʒiri. Niŋm’ ania, yɛlim’ ma nir’ ni yɛn niŋ shɛm lo a mihi.”
11Ka Samsin yɛl’ o, “Bɛ yi zaŋ mi’ pal’ shɛŋa bɛ ni na bi zaŋ lo binshɛli lo ma, n ni gbarigi, ka be kaman sokam ni be shɛm.”
12Ka Dilaila daa bo mi’ pala lo o, ka kuhi yɛl’ o, “Samsin Filistianim’ kana ni bɛ ti lir’ a.” Ka ninvuɣ’ shɛb’ bɛn daa sɔɣi do n-gu’ o maa be yil’ maa ni du’ shɛl’ ni. Ka Samsin daa darigi chihi mihi maa kaman gal’ la.
13Ka Dilaila daa lan yɛli Samsin, “A na kul boli ma la jɛrigu, ka ŋmari ma ʒiri hal ni pɔŋɔ. Wuhim’ ma nir’ ni yɛn niŋ shɛm lo a mihi.” Ka o yɛl’ o, “Nir’ yi zaŋ n zab’ kpil’ ayopɔin ŋɔ niŋ kpalu’ dari ni n-wuɣi li, ka bo kpaa shɛbisi di ni vooi li ka di kpaŋ, dindina n ni gbarigi, ka be kaman sokam ni be shɛm.”
14Ka o daa ti gbihiri ka Dilaila gbaag’ o zab’ kpil’ ayopɔin maa niŋ kpalu’ dari ni n-wuɣi li, ka bo kpaa shɛbisi di ni vooi li ka di kpaŋ, ka kuhi yɛl’ o, “Samsin, Filistianim’ kana ni bɛ ti lir’ a.” Ka Samsin daa neei gom ni n-darigi vuɣi kpalu’ dari maa mini kpaa maa ni di wuɣibu maa zaa.
15Di saha ka Dilaila daa bɔhi Samsin, “Wula ka a yɛri ni a yuri ma ka a suhu ka n ni? Siɣimsiɣim buta zaa ka a boli ma jɛrigu, ka bi saɣi yɛli ma a kpiɔŋ din galisi pam maa ni be a luɣ’ shɛli.” 16Ka Dilaila daa kul zaŋ di yɛla kaɣili Samsin biɛɣukam, ka kul mal’ li dol’ o hal ka o nyee ti nyɔni pam di zuɣu. 17Ka o daa kahig’ o daashili zaa wuh’ o ka yɛl’ o, “N nyɛla Nazari nir’ Naawuni sani hal n ni daa na be m ma pul’ ni saha shɛli, ka piliŋ na ʒi n-shihi n zuɣu ni. Ka n yi pini, n kpiɔŋ maa ni yi n ni ka n gbarigi, ka be kaman sokam ni be shɛm.”
18Dilaila ni daa baŋ ni Samsin yipa yɛl’ o yɛlimaŋli zaa maa, ka o tim ti yɛli Filistianim’ nanim’ la, “O yipa yɛl’ ma yɛlimaŋli zaa, dinzuɣu kamiyana pumpɔŋɔ.” Ka Filistianim’ nanim’ maa daa bɔ liɣiri ka o sanna. 19Ka Dilaila daa chɛ ka Samsin zaŋ o zuɣu pa o naba zuɣu gbihi, ka o bol’ do’ so na ti chɛ ka o pini Samsin zuɣu ni zab’ kpila ayopɔin maa. Ka o daa piligi damdi Samsin, ka o kpiɔŋ maa daa shiri yi o ni. 20Ka o kuhi yɛl’ o, “Samsin, Filistianim’ kana ni bɛ ti lir’ a!” Ka o yirigi neei ka yɛli, “N yaai ni yi n-chaŋ kaman n ni yi pun chani shɛm la, ka dam mmaŋa ka shɛli ku gu ma soli.” O daa bi baŋ ni Yawɛ lan ka o sani. 21Ka Filistianim’ maa daa gbaag’ o n-kpaɣ’ o nina, ka zaŋ o tahi Gaza ti zaŋ daanya bandi baŋ o, ka chɛ ka o niɛmdi chi sarika ni. 22Amaa ka Samsin zabiri maa daa ti lan bilina gbaai zoobu o pinibu maa nyaaŋa.
Samsin kum yɛla
23Ka Filistianim’ nanim’ daa ti laɣim ni bɛ mali bɛ buɣili Dagɔn; ka diɛm suhupiɛlli diɛma; dama bɛ daa yɛlimi, “Ti buɣili n-zaŋ ti dim’ Samsin niŋ ti nuu ni maa.” 24Filistianim’ maa ni daa ti nya Samsin, bɛ daa dii gbaala bɛ buɣili maa paɣibu, ka yɛra, “Ti buɣili maa n-zaŋ ti dim’ ŋun bahi ti tiŋgbɔŋ ŋɔ yoli, ka ku ti niriba la niŋ ti nuu ni maa.” 25Ka bɛ suhuri daa ti paligi pam ka bɛ yɛli, “Bolimiya Samsin na ka o ti diɛm wuhi ti.” Ka bɛ daa chaŋ sarika ni ti zaŋ Samsin na, ka o daa kana ti diɛm wuhi ba. Bɛ daa chɛ ka o ʒiɛla daantalisi sunsuuni. 26Ka Samsin daa ti yɛli ninvuɣ’ so ŋun gbib’ o nuu vɔr’ o, “Chɛ ka m bɔbili gbaai duu ŋɔ ni tam daantal’ shɛŋa zuɣu n-zaŋ mmaŋ’ dalim li.” 27Dɔbba mini paɣiba n-daa kul pali duu maa ni, ka Filistianim’ nanim’ zaa gba be nimaani. Ka dɔbba mini paɣiba bɛn kalinli daa nyɛ kaman tusaata daa be duu maa dufahirili zuɣusaa lihiri Samsin ni diɛmdi maa.
28Di saha maa ka Samsin daa suhi Yawɛ yɛli, “Yaa n Duuma Naawuni, n suhir’ a, teemi n yɛla, ka lan ti ma kpiɔŋ yim kɔŋko pahi, yaa n Duuma Naawuni, ka m bɔhi Filistianim’ ŋɔ biɛri labisi n nina ayi ŋɔ zuɣu.” 29Ka Samsin daa zaŋ o nudirigu min’ o nuzaa n-gbaai sunsuuni daantalis’ ayi shɛŋa zuɣu duu maa ni tamya maa; 30ka yɛli, “N Duuma, chɛ ka m mini Filistianim’ ŋɔ laɣim kpi;” ka daai daantalisi maa ni o kpiɔŋ zaa; ka duu maa kab’ lu o mini nanim’ maa ni ninvuɣ’ shɛb’ bɛn zaa daa be di ni zuɣu. Dinzuɣu Samsin ni daa ku ninvuɣ’ shɛba o kum dali daa gar’ o ni daa be o nyɛvil’ ni ka ku ninvuɣ’ shɛba.
31Di nyaaŋa ka Samsin mabihi min’ o dɔɣiriba zaa daa chaŋ ti kpuɣ’ o ti sɔɣ’ o ba Manɔa siliga shɛli din daa be Zɔra mini Ɛshitaol sunsuuni la ni. O daa niŋ Izraɛlnim’ zuɣulan’ la yuun’ pisi.",https://www.bible.com/bible/2264/JDG.16.DBWDB
ZUƔULAANNIMA 17,"Maika wuna
1Do’ so daa be Ifriim tiŋgban’ ni zoya zuɣu tinshee ka o yuli booni Maika. 2Ka Maika maa daa ti yɛl’ o ma, “A daanzinfa kpila tuhili ni kɔbiga shɛli bɛ ni daa zu ka a yɛli noli ti ŋun zu li, ka yɛli ma di yɛla la, nyama, di be n sani, mani n-daa kpuɣ’ li.” Ka o ma yɛli, “Yawɛ niŋm’ alibarika niŋ m bia ŋɔ ni.” 3Ka Maika daa labisi anzinfa kpila tuhili ni kɔbiga maa ti o ma. Ka o ma yɛli, “N zaŋ anzinfa maa ti Yawɛ ni n zaŋ li ti m bia ŋɔ ka o zaŋ li mali anzinfa binnani. Dinzuɣu pumpɔŋɔ n ni labisi li ti a.” 4O ni daa zaŋ liɣiri maa labisi ti o ma; ka o ma daa yihi di ni anzinfa kpila kɔbisiyi ti anzinfa doora, ka o daa zaŋ li mali anzinfa binnani. Ka bɛ daa zaŋ li zali Maika yiŋa.
5Maika daa malila binnana jɛmbu duu; ka daa she mukuru laasabu din nyɛ bɛ ni daa lihiri shɛli ni buɣiri baɣa niŋ di ni, ka daa zaŋ o bidib’ yino leeg’ o maligumaana. 6 Di saha maa Izraɛlnim’ daa ka naa, dinzuɣu sokam daa kul tumdila o suhu ni yu shɛm.
7Di saha ka nachimbil’ so daa yi Bɛtilihɛm din be Juda tiŋgbɔŋ ni la na. O daa nyɛla Lɛvi zuliya nira m-be nimaani. 8O daa yila Bɛtilihɛm din be Juda tiŋgbɔŋ ni maa n-chani bɔri luɣ’ shɛli ni o ʒini. Ka o daa chaŋchaŋ ti kana ti kpɛla Maika ŋun daa be Ifriim tiŋgban’ ni zoya zuɣu maa yiŋa. 9Ka Maika daa bɔh’ o, “Tiŋkani ka a yina?” Ka o garigi yɛl’ o, “N nyɛla Lɛvi zuliya nira, ka yi Bɛtilihɛm Juda tiŋgbɔŋ ni na. N chani bɔrila luɣ’ shɛli ni n ʒini.”
10Ka Maika yɛl’ o, “Kpalimmi n sani leei m ba ni m maligumaana. N ni tir’ a anzinfa kpila pia yuuni kam, ka tir’ a situra mini bindirigu pahi.” 11Ka Lɛvi zuliya nachimbil’ maa daa saɣi ni o ni be Maika sani m-be kaman o bidibisi ni yino. 12Ka Maika daa zaŋ Lɛvi zuliya nachimbil’ maa leeg’ o maligumaana, ka o daa kpalim be ŋun’ Maika yiŋa. 13Di saha ka Maika daa yɛli, “Pumpɔŋɔ m baŋya ni Yawɛ ni chɛ ka n tɔŋ, n ni zaŋ Lɛvi zuliya nira leei m maligumaana ŋɔ zuɣu.”",https://www.bible.com/bible/2264/JDG.17.DBWDB
ZUƔULAANNIMA 18,"Maika mini Dan zuliya niriba yɛla
1Di ʒiɛmani maa ni naa daa ka Izraɛl tiŋgbɔŋ ni. Di saha maa ka Dan zuliya niriba daa lihiri bɔri luɣ’ shɛli ni bɛ ʒini, dama Izraɛlnim’ ni daa pirigi tiŋgbɔŋ maa ti tab’ la, bɛ daa na bi ti ba bɛ tiŋgbani. 2Ka Dan zuliya niriba maa daa pii bɛ ni niriba anu bɛn mali suhukpeeni n-tim ba ka bɛ yi Zɔra mini Ɛshitaol chaŋ ni bɛ ti sɔɣ’ kaai tiŋgbɔŋ maa n-zahim li nya. Bɛ daa yɛli ba mi, “Chamiya ti sɔɣ’ kaai tiŋgbɔŋ maa nya.” Ka bɛ daa ka Ifriim zuliya niriba zoya zuɣu tiŋ’ maa ni na ti kpe Maika yiŋa. 3Bɛ ni daa be Maika yiŋ’ maa, ka bɛ nya nachimbil’ ŋun nyɛ Lɛvi zuliya nir’ maa m-baŋ o o yɛtɔɣa puuni, ka bɔh’ o, “Ŋuni n-lee tah’ a kpe na? Ka bɔ ka a lee niŋdi kpe? Bee tuun’ bɔ ka a lee tumdi kpe?” 4Ka o yɛli ba, “Maika ni chɛ ka n niŋdi shɛm m-bɔŋɔ: O bu ma la paa ka n nyɛ o maligumaana.”
5Ka bɛ yɛl’ o, “Ti suhir’ a, bɔhim’ Naawuni nya ti ni di nasara ti chandi ŋɔ ni.”
6Ka maligumaana maa daa yɛli ba, “Chamiya ni suhudoo. Yawɛ nuu pa yi zuɣu yi chandi maa ni.”
7Ka niriba anu maa daa ŋmaligi chaŋ Laishi ti nya ka nimaani niriba bela alaafee biɛhigu. Bɛ daa bemi kaman Sidɔnnima. Bɛ daa nyɛla ninvuɣ’ shɛb’ bɛn be baalim ka ka zilisigu. Bɛ daa mali buni, ka dunia ŋɔ ni binshɛli bi pooi ba. Bɛ mini Sidɔnnim’ shee daa wɔɣa, ka bɛ mini so daa ka jina. 8Niriba anu maa ni daa lab’ Zɔra mini Ɛshitaol bɛ mabihi maa sani, bɛ daa bɔhi ba mi, “Ka lahibal’ bɔ ka yi lee ʒina?” 9Ka bɛ garigi yɛli ba, “Yiɣisimiya ka ti chaŋ ti liri ba. Ti nya bɛ tiŋgbani maa ka di vuhiri pam. Di ʒin ya kpe yoli. Niŋmiya yomyom chaŋ ti deei bɛ tiŋgbani maa. 10Yi yi chaŋ, yi ni nya ka niriba maa nyɛla bɛn ka zilisigu. Di nyɛla tiŋgban’ titali, ka nir’ ni bɔri binshɛlikam dunia ŋɔ ni be di ni; yɛlimaŋli, Naawuni mi zaŋ li tin ya.”
11Ka Dan zuliya niriba maa ninvuɣ’ kɔbisiyɔbu daa lo tɔbu yi Zɔra mini Ɛshitaol 12n-chaŋ ti dɔni sansani Kiriatijiarim Juda tiŋgbɔŋ ni. Ka di zuɣu daa chɛ ka bɛ boli nimaani yuli, Mahanɛdan hal ni zuŋɔ. Di mi bela Kiriatijiarim wulinluhili polo. 13Ka bɛ daa yi nimaani chaŋ Ifriim tiŋgban’ ni zoya zuɣu tiŋ’ maa ni ti kpe Maika yiŋa.
14Di saha ka niriba anu shɛb’ bɛn daa pun chaŋ ti sɔɣ’ kaai Laishi tiŋgbani maa la daa yɛli bɛ tab’ maa, “Yi mi ni duri ŋɔ ni tan’ shɛli din ŋmani mukuru mini binnan’ bihi ni anzinfa binnani ni dari binnan’ shɛli beni? Dinzuɣu pumpɔŋɔ, baŋmiya yi ni yɛn niŋ shɛm.” 15Ka bɛ daa ŋmaligi nimaani ka Lɛvi zuliya nachimbil’ ŋun daa be Maika yiŋ’ maa sanna nti bɔh’ o o daalaafee yɛla. 16Di saha maa Dan zuliya niriba maa ninvuɣ’ kɔbisiyɔbu la daa gbibila bɛ tɔbutuhiri’ bidibbina ʒe dunol’ ni. 17Ka niriba anu bɛn daa daŋ chaŋ ti sɔɣ’ kaai tiŋgbani maa la daa chaŋ ti kpe n-kpuɣi dari binnani mini tan’ shɛli din ŋmani mukuru ni binnan’ bihi ni anzinfa binnani ni wuna la, ka maligumaana maa daa kpalim ʒe ninvuɣ’ kɔbisiyɔbu bɛn daa gbib’ tɔbutuhiri’ bidibbina ʒe dunol’ ni maa sani.
18Niriba maa ni daa kpe Maika yiŋ’ ti kpuɣi dari binnani mini tan’ shɛli din ŋmani mukuru ni binnan’ bihi ni anzinfa binnani maa, ka maligumaana maa bɔhi ba, “Tuun’ bɔ ka yi lee tumdi maa?”
19Ka bɛ yɛl’ o, “Kul shini a noli. Zaŋm’ a nuu pɔb’ a noli, ka dol’ ti ti leei ti ba ni ti maligumaana. A yi nyɛ ninvuɣ’ yino maligumaana ni a yi nyɛ Izraɛl daŋ yini maligumaana, dini n-lee so?” 20Ka di daa niŋ maligumaana maa suhupiɛlli, ka o kpuɣi tan’ shɛli din ŋmani mukuru maa mini binnan’ bihi ni dari binnani maa n-kpe m-be niriba maa sunsuuni ka bɛ chana. 21Ka bɛ daa chɛ ka bɛ bihi mini bɛ niɣi ni bɛn ʒiri bɛ nɛma be tooni, ka bɛ ŋmaligi doli. 22Bɛ ni daa yi Maika yiŋ’ maa chaŋ ha, ka Maika daa kuhi bol’ o ʒiʒiinitaba n-chɛ ka bɛ pah’ o zuɣu ka bɛ kari Dan zuliya niriba maa naba. 23Ka bɛ daa kuhi boli Dan zuliya niriba maa, ka bɛ ŋmaligina bɔhi Maika, “Bɔ n-chɛ ka a zaŋ salo ŋɔ tatabo pa amaŋ’ zuɣu na?”
24Ka Maika bɔhi ba, “Bɔzuɣu ka yi bɔhi ma ni bɔ n-chɛ ka n zaŋ niriba ŋɔ pa mmaŋ’ zuɣu na? Yi kpuɣila n wuna, ka zaŋ m maligumaana pahi, ka bɔ ka yi lee chɛ n-ti mani?”
25Ka Dan zuliya niriba maa yɛl’ o, “Miri ka a chɛ ka ti niriba ŋɔ wum a damli, ka bɛ puuni suhuyiɣisilinim’ lu a zuɣu n-ku a min’ a yiŋnima.” 26Ka Dan zuliya niriba maa daa ŋmaligi chaŋ. Maika ni daa nya ka bɛ mali kpiɔŋ gar’ o maa, ka o ŋmaligi lab’ kuli.
27Ka Dan zuliya niriba maa daa zaŋ Maika ni daa mali binshɛŋa maa min’ o maligumaana la ti liri Laishinim’ bɛn daa be baalim, ka ka zilisigu la n-zaŋ takɔbiri ku ba, ka nyo bɛ tiŋ’ maa buɣim. 28Ka so daa kani n-ni fa ba bahi, dama bɛ ya maa mini Sidɔn daa wɔɣ’ pam. Ka bɛ mi mini so daa ka jina ni taba. Bɛ tiŋ’ maa daa bela Bɛtirɛhɔb vinvamli ni. Ka Dan zuliya niriba maa daa lab’ mali tiŋ’ maa me n-ʒini. 29Ka bɛ daa zaŋ bɛ yabidoo Dan ŋun daa nyɛ Izraɛl bia la yuli m-boli tiŋ’ maa. Amaa tiŋ’ maa yuli daa tuui boonila Laishi. 30Ka Dan zuliya niriba maa daa zaŋ dari binnani zali ni bɛ jɛmdi li. Ka Jɔnatan ŋun daa nyɛ Gɛrishom bia ni Musa yaaŋa la min’ o bidibisi daa nyɛ bɛ maligumaaniba di saha maa zaŋ hal ti paai dahin’ shɛli bɛ ni daa kana ti gbahi ba chaŋ ti leei daba la. 31Ka bɛ daa zaŋ Maika ni daa mali dari binnan’ shɛl’ la n-leei bɛ dini zali nimaani, ka Naawuni jɛmbu duu la mi daa kul ʒe Shilo di saha maa zaa.",https://www.bible.com/bible/2264/JDG.18.DBWDB
ZUƔULAANNIMA 19,"Lɛvi zuliya do’ so min’ o mam yɛla
1Saha shɛli naa ni daa ka Izraɛl tiŋgbɔŋ ni la, ka Lɛvi zuliya do’ so daa zaŋ o mam ŋun yi Bɛtilihɛm Juda tiŋgbɔŋ ni n-kuli Ifriim tiŋgban’ ni zoya zuɣu tinshee din be katiŋa. 2Ka paɣ’ maa daa ti je suli niŋ o, ka zo n-kul’ o ba yiŋ’ Bɛtilihɛm Juda tiŋgbɔŋ ni ti niŋ chira anahi nimaani. 3Ka doo maa daa ti yiɣisi ni o kar’ o naba ti balim o zaŋ o lab’ o yiŋa. Lɛvi zuliya doo maa daa zaŋla o tumtumda pah’ omaŋ’ zuɣu ka bɛ zaŋ buns’ ayi chaŋ. Ka o daa mali ti paari paɣ’ maa ba yiŋa, ka paɣ’ maa ba maa nya o ka chaŋ ti tuh’ o soli ni suhupiɛlli. 4Ka o deemba ŋun daa nyɛ paɣ’ maa ba yɛli Lɛvi zuliya doo maa ni o kpalimmi gbe, ka o daa kpalim gbe daba ata. Ka bɛ daa laɣindi diri ka nyura, ka o gbɛri nimaani. 5Di daba anahi dali ka bɛ daa daŋ yibu asibaasi m-mali shili ni bɛ kuli, amaa ka paɣ’ maa ba maa yɛl’ o deemba maa, “Ʒinimi suug’ a noli n-nya kpiɔŋ ka naanyi chaŋ.”
6Di saha ka bɛ niriba ayi maa daa laɣim ʒini di ka nyu. Ka paɣ’ maa ba maa daa yɛli doo maa, “Niŋm’ ania kpalim gbe m-pahi, ka chɛ ka a suhu piɛla.”
7Ka doo maa daa ti lan yiɣisi ni o kuli, ka o deemba maa lan balim o hal ka o ti lan gbe yaha. 8Di daba anu dali ka o daa ti daŋ yiɣisibu asibaasi ni o kuli, ka paɣ’ maa ba maa lan yɛl’ o, “Niŋm’ suɣilo suug’ a noli, ka chɛ ka di bii na pɔi ka a naanyi chaŋ.” Ka bɛ niriba ayi maa daa laɣim ʒini di.
9Ka doo maa min’ o mam maa ni o tumtumda la daa ti yiɣisi ni bɛ kuli, ka o deemba ŋun nyɛ paɣ’ maa ba maa yɛl’ o, “Nyama wuntaŋ’ dalimya pam, ka di ku lan yuui ka yuŋ zibi, n suhir’ a, kpalimmi gbe, ka chɛ ka a suhu piɛla. Biɛɣuni ka yi sa daŋ yiɣisibu asibaasi kuli.”
10-11Amaa ka doo maa daa bi lan bɔri ni o gbe nimaani, ka daa yiɣisi chaŋ luɣ’ shɛli din be Jɛbusi tooni la (Jɛrusalɛm). Ka bun’ shɛb’ bɛ ni daa pa gaya min’ o mam la daa be o sani. Bɛ ni daa ti miri Jɛbusi ka yuŋ yɛn zibi, ka o tumtumda la daa yɛl’ o dan’ maa, “Chɛ ka ti ŋmaligi chaŋ Jɛbusinim’ tiŋ’ ŋɔ ni ti gbe nimaani.”
12-13Ka o dan’ maa yɛl’ o, “Ti ku zani tinzunnim’ bɛn pa Izraɛlnim’ ŋɔ tiŋ’ ŋɔ ni, amaa ti ni gari paala Gibia.” Ka o daa lan yɛl’ o tumtumda maa, “Chɛ ka ti tirisi chaŋ luɣ’ shɛŋa dimbɔŋɔ ha nti gbe Gibia bee Rama.” 14Ka bɛ daa gari nimaani n-lan gbaai chandi, zaŋ chaŋ wuntaŋ’ ti yɛn lu ka bɛ paai Gibia din daa be Bɛnjamin zuliya niriba tiŋgban’ ni la. 15Ka bɛ daa ŋmaligi nimaani n-nya luɣ’ shɛli ʒini ni bɛ gbe Gibia, dama so daa bi zaŋ ba ti kpɛh’ o yiŋa ni bɛ gbe.
16Bɛ ni daa be nimaani maa ka ninkur’ so ti yi o puuni na zaawuni. Doo maa daa yila Ifriim zuliya niriba tiŋgban’ ni zoya ni tiŋ’ ni na ti be Gibia maa. Amaa nimaaninim’ daa nyɛla Bɛnjamin zuliya niriba. 17Ka o daa ti kpuɣ’ o zuɣu lihi nya sochanda ka o ʒi tiŋ’ maa sokpaŋa; ka ninkurigu maa bɔh’ o, “Ya ka a yina? Bee ya ka a lee chana?”
18Ka Lɛvi zuliya doo maa yɛl’ o, “Ti yila Bɛtilihɛm din be Juda tiŋgbɔŋ ni n-gariti kuni Ifriim zuliya niriba tiŋgban’ ni zoya ni tiŋ’ din be katiŋa ka nyɛ n ni yi luɣ’ shɛl’ na la. N daa chaŋla Bɛtilihɛm Juda tiŋgbɔŋ ni, ka labiri kuna, ka so mi bi zaŋ ma ti kpɛh’ o yiŋa. 19Ti mali mɔri mini difu din ni ti ti bunsi ŋɔ, ka mali m min’ a bipuɣiŋga ŋɔ ni nachimbil’ so ŋun be tinim’ a daba ŋɔ sani ŋɔ bindirigu mini wain. Ti mali ti ni bɔri binshɛlikam.”
20Ka ninkurigu maa daa yɛl’ o, “Naawuni chɛ ka yi suhuri doya. N ni tin ya yi ni bɔri shɛlikam, amaa lee di gbɛnya palo ŋɔ ni.” 21Ka o daa zaŋ ba kul o yiŋa nti chɛ ka bɛ paɣi bɛ naba, ka di ka nyu. Ka o daa bo difu ti bɛ bunsi la gba.
22 Bɛ ni daa ti diri bindirigu saha shɛli, bɛ nini nyabu yim ka tiŋ’ maa ni ninvuɣ’ galima shɛb’ daa ti kana ti teei gili yili maa kpahiri di dunoli ka yɛri ninkurigu ŋun nyɛ yil’ maa lan’ maa, “Zaŋm’ do’ so ŋun kpe a yili ŋɔ na la ti ti ka ti gol’ o!”
23Ka yil’ maa lana daa yi bɛ sani ti yɛli ba, “M mabihi, doo maa nyɛla n sana, dinzuɣu di tumiya tuun’ biɛɣu ŋɔ bee n-tum vi tuuni ŋɔ. 24Nyamiya, m bipuɣiŋga ŋun na ʒi doo mini doo maa mam m-bɔŋɔ; chɛliya ka n zaŋ ba tin ya na pumpɔŋɔ; ka yi niŋ ba yi ni bɔri shɛm, amaa di tumiya doo ŋɔ ŋun’ vi tuun’ shɛli.” 25Amaa ka niriba maa zaɣisi ni bɛ ku wum o ni yɛli shɛm maa. Ka Lɛvi zuliya doo maa daa zaŋ o mam maa yihi ti ti ba; ka bɛ daa zaŋ o goli yuŋ maa zaa hal ti neei biɛɣu. Ka biɛɣu daa ti neerina ka bɛ zaŋ o bahi ka o chaŋ.
26Ka paɣ’ maa daa kana ti lu n-dɔni ninkurigu maa yiŋ’ dunol’ ni Lɛvi zuliya doo maa ni daa kpe shɛl’ la biɛkaali saha n-do nimaani hal ka di ti neei. 27Ka doo maa daa ti yiɣisi asibaasi n-yooi dunoli ni o yina chaŋ, ka nya ka o mam maa dola yil’ maa samban’ dunol’ ni, ka o nuhi teei tiri dunoli polo. 28Ka o yɛli paɣ’ maa, “yiɣisim’ ka ti chaŋ.” Amaa ka o bi garigi. Ka o daa kpuɣi paɣ’ maa pa o buŋ’ zuɣu n-zaŋ o kul’ o ya. 29 Ka o daa mal’ ti paai yiŋa m-bo sua pa o mam maa zuɣu ŋ-ŋmah’ o niŋkpil’ pinaayi n-zaŋ o niŋkpil’ yini kam tim ti ti Izraɛl tiŋgbɔŋ maa yaɣili kam nim’ zaa. 30Ka ŋunkam daa nya li yɛli, “yɛlli ŋɔ tatabo na ʒi n-niŋ bee ti nini na ʒi n-nya lala Izraɛlnim’ ni daa yi Ijipti na dahin shɛl’ la hal ni zuŋɔ. Ti tɛhimi di yɛla. Ti gbaamiya saawara baŋ ti ni yɛn yɛli di yɛla shɛm.”",https://www.bible.com/bible/2264/JDG.19.DBWDB
ZUƔULAANNIMA 20,"Izraɛlnim’ ni lo tɔbu shɛm
1Di saha ka Izraɛlnim’ zaa daa yina naŋgban’ yini. Dan zuliya niriba tiŋgban’ ni zaŋ hal ni Bɛrishiiba zaŋ tabili Giliad. Ka salo maa daa laɣim naŋgban’ yini Yawɛ tooni Mizipa. 2Ka Izraɛl zuliya maa zaa dɔɣirikpamba zaa daa laɣimna ti pahi Naawuni niriba laɣiŋgu maa ni, ka bɛ dɔbba bɛn daa nyɛ tinchandiba ka gbibi takɔbiri kalinli daa yiɣisi ninvuɣ’ tuhi’ kɔbisinahi. 3Ka Bɛnjamin zuliya niriba maa daa wum ni Izraɛlnim’ laɣim chaŋ Mizipa. Di saha ka Izraɛlnim’ maa daa yɛli Lɛvi zuliya doo maa, “Yɛlim’ ti bɛ ni daa tum tuumbiɛɣu maa shɛm” 4Ka Lɛvi zuliya doo ŋun nyɛ bɛ ni daa ku so mam maa yɛli ba, “M mini m mam n-daa chaŋ Gibia din nyɛ Bɛnjamin zuliya niriba tiŋ’ la ni ni ti ti gbe. 5Ka Gibianim’ daa ti kana ti liri ma yuŋ n-teei gili n yilikpɛrili. Bɛ daa lo ma la kubu; ka daa gbaai m mam maa chaŋ ti goli ku o. 6Ka n daa ŋmahiŋmahi m mam maa jilajila n-zaŋ tari Izraɛlnim’ ni su luɣ’ shɛlikam zaa, dama bɛna n-tum din chihiri ŋɔ mini biŋkɔb’ tuuni ŋɔ Izraɛl tiŋgbɔŋ ŋɔ ni maa. 7Nyama, yinim’ Izraɛlnim’ zaa bɛn be kpe ŋɔ, zahimmiya yɛlli maa nya ka wuhi ti ni yɛn gbaai li shɛm.”
8Ka niriba maa zaa daa yiɣisi zani naŋgban’ yini yɛli, “Ti ni so ku lab’ kul’ o tanti ni bee o yiŋa. 9Ti ni yɛn niŋ Gibianim’ shɛm m-bɔŋɔ: Ti ni pihi kuɣa sɔŋ lihi nya, ka chaŋ ti liri ba. 10Ka Izraɛl daŋ niriba zaa puuni, ti ni yihi ninvuɣ’ pii ninvuɣ’ kɔbiga kam puuni, ka yihi ninvuɣ’ kɔbiga ninvuɣ’ tuhili kam puuni, ka yihi ninvuɣ’ tuhili ninvuɣ’ tuhi’ pia kam puuni n-chɛ ka bɛ ʒiri bindira ti tiri tɔbbihi; ka bɛ chaŋ ti liri Gibianim’ bɛn nyɛ Bɛnjamin zuliya niriba la bɛ ni tum tuumbiɛ’ shɛŋa zaa Izraɛl tiŋgbɔŋ ŋɔ ni maa zuɣu” 11Dinzuɣu ka Izraɛlnim’ zaa daa laɣim naŋgban’ yini ni bɛ chaŋ ti liri Gibianima.
12Ka Izraɛlnim’ daa tim tuumba Bɛnjamin zuliya niriba maa zaa sani nti bɔhi ba, “Tuumbiɛ’ bɔ ka yi lee tum la? 13Dinzuɣu pumpɔŋɔ yihimiya Gibia ninvuɣ’ galima bɛn tum lala maa na ka ti ku ba, ka lala tuuni maa vuui ka chɛ Izraɛlnima.” Amaa ka Bɛnjamin zuliya niriba maa daa zaɣisi ni bɛ ku wum bɛ mabihi Izraɛlnim’ maa ni yɛli shɛm maa. 14Di saha ka Bɛnjamin zuliya niriba maa daa yi bɛ tinsi ni n-laɣim Gibia na ni bɛ ti lo tɔbu chaŋ ti tuhi Izraɛlnima. 15Ka Bɛnjamin zuliya niriba maa daa laɣim tɔbbihi tuhi’ pisinaayɔbu bɛ tinsi maa ni na nti pahi Gibianim’ zuɣu. 16Niriba maa zaa ni, ninvuɣ’ kɔbisiyopɔin bɛn daa nyɛ tɔbutuhiri’ biinsi ka nyɛ gɔbisinima daa be bɛ ni. Bɛ ni ninvuɣ’ yino kam daa nyɛla ŋun ni tooi zaŋ kuɣili niŋ kuɣilɔŋ ni n-lab’ ninsal’ zabigu gba ka ku nyahigi li. 17Ka Izraɛlnim’ bɛn daa pa Bɛnjamin zuliya niriba la daa laɣim tɔbbihi tuhi’ kɔbisinahi bɛn nyɛ tɔbutuhiri’ biinsi.
Izraɛlnim’ lo tɔbu ni bɛ tuhi Bɛnjamin zuliya niriba
18Ka Izraɛlnim’ daa chaŋ Bɛtɛl ti bɔhi Naawuni, “Ti ni daŋ dini niriba n-simdi ni bɛ daŋ chaŋ ti tuhi Bɛnjamin zuliya niriba maa?” Ka Yawɛ garigi yɛli ba, “Juda zuliya niriba n-ni daŋ chaŋ ti tuhi ba.”
19Ka Izraɛlnim’ daa yiɣisi asibaasi n-chaŋ ti dɔni sansani miri Gibia. 20Ka Izraɛlnim’ daa zaŋ bɛ tɔbbihi chaŋ ti zani Gibia ni bɛ liri Bɛnjamin zuliya niriba maa. 21Ka Bɛnjamin zuliya niriba maa daa yi Gibia na ti tuhi ku Izraɛlnim’ tɔbbihi tuhi’ pisinaayi dindali maa. 22-23Ka Izraɛlnim’ daa chaŋ ti kum niŋ Yawɛ hal ni zaawuni; ka bɔh’ o, “Ti cham’ ti tuhi ti mabihi Bɛnjamin zuliya niriba maa bee ti di chaŋ?” Ka Yawɛ garigi yɛli ba, Chamiya ti tuhi ba. Ka Izraɛlnim’ daa niŋ suhukpeeni n-lan zaŋ bɛ tɔbbihi ti zali bɛ ni daa pun zali ba luɣ’ shɛl’ la. 24Ka Izraɛlnim’ daa chaŋ ti liri Bɛnjamin zuliya niriba maa dabisili din pah’ ayi dali. 25Ka Bɛnjamin zuliya niriba maa daa yina dabisili din pah’ ayi maa dali ti lu Izraɛlnim’ maa zuɣu n-ku bɛ ninvuɣ’ tuhi’ pisaayika; ka bɛ zaa nyɛla takɔbichɛriba. 26Di saha ka Izraɛl tɔbbihi zaa daa chaŋ Bɛtɛl ti teei ʒini Yawɛ tooni n-kum niŋ o, ka lo noli hal ni zaawuni; ka mali sara shɛli bɛ ni zaŋdi nyɔri buɣim la mini suhudoo sara Yawɛ sani. 27-28Di saha maa, Naawuni Daalikauli Adaka la daa bela nimaani, ka Ɛliɛza bia Finɛhas ŋun daa nyɛ Aduna yaaŋa la daa su di tuma fukumsi, ka niriba maa daa bɔhi Yawɛ, “Ti cham’ ti lan tuhi ti mabihi bɛn nyɛ Bɛnjamin zuliya niriba la bee ti di chaŋ?” Ka Yawɛ garigi yɛli ba, “Chamiya; dama biɛɣuni n sa ni chɛ ka yi nyaŋ ba.”
29Ka Izraɛlnim’ daa chɛ ka bɛ tɔbbihi chaŋ ti sɔɣ’ dɔni gili Gibia. 30Ka Izraɛlnim’ daa chaŋ ti liri Bɛnjamin zuliya niriba maa n-chɛ ka bɛ tɔbbihi zani Gibia kaman bɛ ni daa pun niŋdi shɛm la. 31Ka Bɛnjamin zuliya niriba maa daa yina ti lu Izraɛlnim’ maa zuɣu, ka bɛ ŋmaligi n-zaŋdi ba yiri kpaŋa, ka bɛ yaa doli Izraɛlnim’ maa n-kuri bɛ ni shɛb’ sɔŋdi palɔni Bɛtɛl mini Gibia solɔri zuɣu. Ka Izraɛl tɔbbihi pihita daa kpi di ni. 32Ka Bɛnjamin zuliya niriba maa daa yɛli, “Ti yaa nyaŋ ba kaman ti ni pun nyandi ba shɛm la.” Amaa ka Izraɛlnim’ maa daa lo nia yɛli, “Chɛliya ka ti ŋmaligi zɔri ka bɛ dol’ ti, ka ti zaŋ ba yi kpaŋa solɔri zuɣu ha.” 33Ka Izraɛlnim’ maa zaa daa ti bari zani bɛ zaashɛhi Balitama n-zaŋ bɛ nyɔri yo ba; ka Izraɛlnim’ shɛb’ bɛn daa sɔɣ’ doya la yi bɛ sɔɣibu shee din be Gɛba wulinluhili polo na. 34Ka Izraɛlnim’ ni tɔbutuhiri’ biinsi tuhi’ pia daa lu Gibianim’ zuɣu, ka tɔb’ maa daa kpɛm’ pam. Amaa Bɛnjamin zuliya niriba maa daa bi baŋ ni yɛl’ biɛɣu n-yɛn paai ba maa. 35Ka Yawɛ daa nyaŋ Bɛnjamin zuliya niriba maa ti Izraɛlnima. Ka Izraɛlnim’ daa ku Bɛnjamin zuliya niriba maa ninvuɣ’ tuhi’ pisinaanu ni kɔbiga dindali maa; ka bɛ zaa daa nyɛla takɔbichɛriba. 36Di saha ka Bɛnjamin zuliya niriba maa daa baŋ ni bɛ kɔŋ nasara.
Izraɛlnim’ di nasara
Izraɛlnim’ maa ni daa niŋ bɛ tɔbbi’ shɛb’ bɛn sɔɣ’ do n-gu Gibia la naani zuɣu ka bɛ daa ŋmaligi Bɛnjamin zuliya niriba maa sani zo. 37Ka ninvuɣ’ shɛb’ bɛn daa sɔɣ’ doya maa yiɣisi yomyom kab’ ti kpe Gibia puuni n-zaŋ takɔbi ku ninvuɣ’ shɛb’ bɛn zaa be tiŋ’ maa ni. 38Izraɛl tɔbbihi maa mini bɛ tab’ bɛn daa sɔɣ’ doya la ni daa wuhi tab’ shihirili shɛli nyɛla ni bɛ yi ti nya ka nyɔhi yiɣisi mɔni tiŋ’ maa puuni, 39bɛn’ Izraɛlnim’ maa bɛn ŋmaligim’ zani ka bɛ mini ba tuhi. Bɛnjamin zuliya niriba maa daa pun daŋ kula Izraɛlnim’ ninvuɣ’ pihita ka yɛra, “Ti yaa nyaŋ ba kaman ti ni daa pun nyaŋ ba shɛm piligu ni la.” 40Nyɔhi maa ni daa ti yiɣisi mɔni tiŋ’ maa puuni saha shɛli, ka Bɛnjamin zuliya niriba maa daa ŋmaligi lihi bɛ nyaaŋa nya ka tiŋ’ maa zaa taala buɣim diri ka di nyɔhi yiɣisi mɔni. 41Di saha ka Izraɛlnim’ daa ŋmaligina, ka di gari Bɛnjamin zuliya niriba maa, dama bɛ daa baŋya ni yɛl’ biɛɣu paai ba mi maa. 42Dinzuɣu ka bɛ daa ŋmaligi Izraɛlnim’ maa tooni guui kpa mɔɣu polo, amaa bɛ daa bi tooi zo n-tiligi. Bɛn daa yi tiŋ’ maa puuni na la daa taɣi ba niŋ sunsuuni n-ku bɛ zaa. 43Ka Izraɛlnim’ daa gili Bɛnjamin zuliya niriba maa niŋ sunsuuni n-kari doli ba kuri ba n-zaŋ Nɔha hal ti paai Gibia wulimpuhili polo. 44Ka bɛ daa ku Bɛnjamin zuliya niriba maa ninvuɣ’ tuhi’ pisaayika, ka bɛ zaa daa nyɛla tɔbutuhiri’ biinsi. 45Ka bɛ ni bɛn kpalim daa guui tiligi zaŋ kpa mɔɣu polo n-zo hal ni Rimɔn kuɣili la gbini. Ka bɛ daa ŋme n-ku bɛ ninvuɣ’ tusaanu sol’ ni. Ka Izraɛlnim’ maa daa na kul kariti doli ba hal ni Gidom ti lan ku bɛ ninvuɣ’ tusaayi. 46Dinzuɣu Bɛnjamin zuliya niriba bɛn daa kpi dindali maa kalinli daa yiɣisila tuhi’ pisinaanu. Ka bɛ zaa daa nyɛla takɔbichɛriba ni tɔbutuhiri’ biinsi. 47Amaa ka bɛ ni ninvuɣ’ kɔbisiyɔbu daa guui kpa mɔɣu polo n-zo hal ni Rimɔn tampiŋ la gbini nti kpalim be nimaani chira anahi. 48Ka Izraɛlnim’ daa ŋmaligi lu Bɛnjamin zuliya niriba bɛn kpalim zuɣu n-zaŋ takɔbi ku ninsalinim’ mini biŋkɔbiri ni bɛ ni daa nya binneen’ shɛb’ zaa; ka daa niŋ buɣim nyo fɔntin’ shɛŋa din daa kpalim zaa.",https://www.bible.com/bible/2264/JDG.20.DBWDB
ZUƔULAANNIMA 21,"Bɛnjamin zuliya niriba paɣiba kpuɣibu yɛla
1Ka Izraɛlnim’ daa ti laɣim Mizipa m-po pɔri yɛli, “Ti ni so ku zaŋ o bipuɣiŋga ti Bɛnjamin zuliya niriba ni doo.” 2Di saha ka Izraɛlnim’ maa daa chaŋ Bɛtɛl ti teei ʒini Naawuni tooni nimaani n-duhi bɛ yee kum pam ka fabili yɛli, 3“Yawɛ ŋun nyɛ Izraɛl Naawuni ŋɔ, Bɔ n-lee chɛ ka yɛlli ŋɔ tatabo ti niŋ Izraɛlnim’ ni? Di chaŋ wula ka daŋ yini niriba ti ka Izraɛlnim’ kalinli ni?”
4Ka biɛɣu daa neei ka niriba maa daŋ yiɣisibu me bimbini zali nimaani, ka mali sara shɛli bɛ ni zaŋdi nyɔri buɣim la mini suhudoo sara. 5Ka Izraɛlnim’ maa daa bɔhi, “Daŋ shɛli beni ka di niriba bi ka Mizipa na Yawɛ sani laɣiŋgu ŋɔ ni?” Dama bɛ daa pun pola pɔri yɛli ni ninvuɣ’ so ŋun bi ka Mizipa na Yawɛ sani laɣiŋgu maa ni, bɛn’ kum’ o. 6Ka nandahima daa gbaai Izraɛlnima bɛ mabihi Bɛnjamin zuliya niriba maa zuɣu, ka bɛ yɛli, “Daŋ yini niriba ka Izraɛlnim’ kalinli ni zuŋɔ dabisili ŋɔ. 7Ka wula ka ti lee yɛn niŋ nya paɣiba ti bɛ ni shɛb’ bɛn kpalim la? Dama ti pun po Yawɛ sani ni ti ni so di zaŋ o bipuɣiŋga ti ba.”
8Ka bɛ bɔhi, “Ka Izraɛl daŋ niriba ni banima n-lee bi ka Mizipa na Naawuni san’ la?” Ka bɛ yɛli, “Jabɛshi din be Giliad la nima m-bi ka laɣiŋgu maa ni na maa.” 9Dama niriba maa ni daa laɣim maa, Jabɛshigiliad ninvuɣ’ so daa ka nimaani. 10Dinzuɣu ka salo maa zaa daa pii bɛ ni ninvuɣ’ tuhi’ pinaayi bɛn mali suhukpeeni n-tim ba ka yɛli ba, “Zaŋmiya takɔbiri chaŋ ti ku Jabɛshigiliadnima, hal kumiya paɣiba mini bihi gba. 11Yi ni yɛn niŋ shɛm m-bɔŋɔ: Kumiya dɔbba zaa mini paɣ’ shɛb’ bɛn pun baŋ dɔbba la zaa.” 12Ka bɛ daa nya paɣisar’ shɛb’ bɛn nyɛ paɣipiɛlisi kɔbisinahi Jabɛshigiliadnim’ maa ni n-zaŋ ba kuli Shilo sansani din be Keenan tiŋgbɔŋ ni la na.
13Di saha ka salo maa zaa daa tim tuumba Bɛnjamin zuliya niriba bɛn daa be Rimɔn tampiŋ gbin’ la sani nti yɛli ba ni bɛ ku bɛ mini ba zabili la. 14Ka Bɛnjamin zuliya niriba maa daa labina, di saha maa ka bɛ daa zaŋ Jabɛshigiliad paɣ’ shɛb’ bɛ ni daa bi kula ti ba. Amaa ka bɛ daa lee bi saɣi ba.
15Ka nandahima daa gbaai Izraɛlnim’ zaŋ chaŋ Bɛnjamin zuliya niriba maa polo, Yawɛ ni daa chɛ ka Izraɛlnim’ noya woligi la zuɣu. 16Ka salo maa kpamba daa yɛli, “Ti mi pun ku Bɛnjamin zuliya niriba paɣiba zaa. Ka wula ka ti lee yɛn niŋ nya paɣiba ti bɛ ni bɛn kpalim ŋɔ?” 17Ka niriba maa garigi yɛli, “Di nyɛla talahi ni Bɛnjamin zuliya niriba bɛn kpalim maa mali tarili, ka di chɛ ka Izraɛl zuliya daŋ yini niriba ku kpihim. 18Amaa ti mi ku tooi zaŋ ti bipuɣinsi ti ba. Dama tinim’ Izraɛlnim’ pun po n-yɛli ni ti ni so yi zaŋ o bipuɣiŋga n-ti Bɛnjamin zuliya niriba maa, noli din dim’ o.”
19Dinzuɣu ka bɛ daa yɛli, “Nyama, Yawɛ chu’ shɛli bɛ ni puhiri yuuni kam la beni, ka bɛ ni puhi li Shilo din be Bɛtɛl nuzaa polo zaŋ lab’ wulimpuhili polo solɔɣu din yi Bɛtɛl kuni Shɛkɛm, ka be Lɛbɔna nudirigu polo la.” 20Ka bɛ yɛli Bɛnjamin zuliya niriba maa, “Chamiya ti sɔɣi do wain tihi pur’ la ni gu. 21Ka Shilɔnim’ bipuɣinsi yi ti yina ni bɛ ti wa wahi, yin’ yimiya wain tihi puri maa ni na, ka yi zaa yinoyino ti gbaag’ o paɣ’ ni yɛn nyɛ so Shilɔnim’ bipuɣinsi maa ni n-zaŋ ba kuli Bɛnjamin zuliya niriba tiŋgban’ ni. 22Ka bɛ banim’ bee bɛ tizɔdɔbba yi ti kana ti yɛl’ ti di yɛla, ti ni yɛli ba, ‘Pahimiya suɣilo ka chɛ ba ti ba, dama ti bi tuhila tɔbu gbahi ba n-ti bɛ zaa yinoyino ni bɛ niŋ bɛ paɣiba maa, ka di mi pala yinima n-zaŋ ba ti ba, ka ni mali taali di zuɣu.’ ”
23Ka Bɛnjamin zuliya niriba maa daa shiri niŋ lala n-kpuɣi paɣiba wawariba maa ni saɣisi bɛ kalinli tariga n-ʒi ba lab’ kuli bɛmaŋmaŋ’ tiŋgban’ ni nti lab’ me bɛ tinsi ʒini di ni yaha. 24Di saha ka Izraɛlnim’ daa wurim nimaani, ka sokam lab’ omaŋmaŋ’ daŋ niriba min’ o malibu sani, ka bɛ daa yi nimaani lab’ bɛ ni su tiŋgban’ shɛŋa ni.
25 Di saha maa, naa daa ka Izraɛl tiŋgbɔŋ ni. Dinzuɣu sokam zaa daa kul tumdila o suhu ni yu shɛm.",https://www.bible.com/bible/2264/JDG.21.DBWDB
RUT PILIGU,"PILIGU
Rut suhudoo yɛtɔɣa ŋɔ daa niŋla sariakaritiba litaafi ʒiɛman’ ni gadama niŋbu saha. Rut ŋun daa nyɛ Mɔab paɣ’ ŋɔ daa kulila Izraɛl nira. Doo maa ni daa kpi, Rut daa wuhi o ʒiɛyimtali biɛhigu gahindili zaŋ chaŋ o yidan’ ma ŋun daa nyɛ Izraɛl paɣ’ la sani, ka niŋ Izraɛl Naawuni yɛda pam. Di nyaaŋa ka o daa ti nya doo kuli o yidaan’ kuro la dɔɣiriba ni, ka o ni daa kul’ o maa zuɣu daa chɛ ka o ti leei Dauda ŋun daa ti nyɛ Izraɛl na’ tital’ la yabipaɣ’ kuro.
Sariakaritiba litaafi yɛtɔɣa wuhirila Naawuni niriba ni daa chɛ o jɛmbu ka zaɣ’ biɛ’ shɛli paai ba yɛla, ka Rut litaafi ŋɔ mi wuhiri tinzun nir’ ni daa jɛm Izraɛl Naawuni ka o niŋ alibarika shɛli niŋ o ni yɛla, ka di zuɣu chɛ ka o leeg’ o niriba bɛn ʒe o yim ni yino.
Din be litaafi ŋɔ puuni
Naomi mini Rut lab’ kuli Bɛtilihɛm 1.1-22
Rut mini Bɔaz baŋ taba 2.1—3.18
Bɔaz kpuɣi Rut 4.1-22",https://www.bible.com/bible/2264/RUT.INTRO1.DBWDB
RUT 1,"Ɛlimɛlɛk min’ o malibu yiɣisi ti ʒini Mɔab tiŋgbɔŋ ni
1-2Izraɛlnim’ ni daa na ka naa ka sariakaritiba n-gbib’ ba saha shɛl’ la, ka kum daa ti lu bɛ tiŋgbɔŋ maa ni. Ka do’ so ŋun daa yi Ɛfirat zuliya ni na, ka be Bɛtilihɛm Juda tiŋgbɔŋ ni ka o yuli booni Ɛlimɛlɛk la min’ o paɣ’ Naomi ni o bidibis’ ayi Malɔn mini Kiliɔn daa yiɣisi chaŋ ti ʒini Mɔab tiŋgbɔŋ ni. Bɛ ni daa be nimaani saha shɛli maa, 3ka Ɛlimɛlɛk daa ti kpi ka chɛ Naomi min’ o bidibis’ ayi maa kɔŋko. 4Ka o bidibis’ ayi maa daa kpuɣi Mɔab paɣiba. Paɣiba maa yuya n-daa booni: Opa ni Rut. 5Bɛ daa bela nimaani kaman yuun’ pia, ka Malɔn mini Kiliɔn gba daa ti kpi ka chɛ Naomi ka o kpalim’ o kɔŋko ka lan ka yidana bee bihi.
Naomi mini Rut kuli Bɛtilihɛm
6Ka Naomi daa ti wum ni Naawuni niŋ alibarika niŋ ŋun’ Naawuni niriba ni, ka chɛ ka bɛ puri atam niŋ pam, ka o daa mali shili ni o min’ o bihi paɣiba la yiɣisi Mɔab tiŋgbɔŋ maa ni kul’ o ya. 7Ka bɛ daa yiɣisi n-laɣim gbaai soli kuni Juda tiŋgbɔŋ ni. Amaa ka bɛ daa ti yi soli ha, 8ka Naomi yɛli ba, “Labimiya kuli yi manim’ sani. Yawɛ ŋɔ niŋmi ya nirilim kaman yi ni niŋ m mini yi yidaannim’ bɛn kpi la nirilim shɛm la. 9Yawɛ chɛ ka yi zaa yinoyino nya biɛhigu shee yi yidaannim’ yinsi.”
Ka Naomi daa chɛbisi ba ka ŋmaligi. Ka paɣiba ayi maa zaa dii kuhiri 10ka yɛl’ o, “Aai! Ti ni dol’ a kul’ a niriba sani.”
11Amaa ka Naomi yɛli ba, “M bihi, labimiya kuli.” Ka bɔhi ba, “Bɔzuɣu ka yi bɔri ni yi doli ma kuli? Yi tɛhiya ni n ni lan tooi dɔɣi bidibisi yaha ka yi kuli ba? 12Labimiya kuli, dama n kurigiya pam ni doo kulibu. Ka hal n yi tɛhi ni tahima na ni beni, ka kul’ doo yuŋ ŋɔ gba n-dɔɣi bidibisi, 13yi ni guhi hal ni bɛ ti zooi bi dɔbba? Ka dimbɔŋɔ zuɣu ni chɛ ka yi ku kuli dɔb’ shɛba? Aai, m bihi, yi mi ni dimbɔŋɔ ku tooi nani. Yawɛ ni niŋ ma shɛm maa biɛri ma pam yi zuɣu.”
14Di saha ka paɣiba maa daa lan kum pam. Ka Opa ŋun’ daa chɛbisi Naomi ka ŋmaligi kuli, amaa ka Rut ŋun’ zaɣisi ka kul doli Naomi. 15Ka Naomi daa yɛl’ o, “Rut, nyama, a kpee maa lab’ o niriba min’ o wuna sani, dinzuɣu a gba dol’ o labi.”
16Amaa ka Rut daa yɛli Naomi, “Di yɛri ma ni n labimi ka chɛ a, dama a ni kuni shɛli, nimaani ka n kuna, ka a ni kpɛri shɛli, nimaani ka n gba yɛn kpe. A niriba ni leei n niriba, ka a Naawuni leei n Naawuni. 17A ni yɛn kpi shɛli, nimaani ka n gba yɛn kpi ka bɛ sɔɣi ma. N yi chɛ ka binshɛli woligi m min’ a ka pa ni kum, Yawɛ ŋun’ darigim’ n tibili!”
18Naomi ni daa nya ka Rut shiri bɔri ni o dol’ o kuli ni o suhu zaa maa zuɣu, ka o daa shini ka bi lan yɛli shɛli.
19Ka bɛ niriba ayi maa daa gbaai chandi hal ti paai Bɛtilihɛm. Bɛ ni daa paai maa, di daa garila tiŋ’ maa nim’ zaa ka bɛ damna, ka paɣiba ti bɔhira, “Naomi m-bala?”
20Ka o yɛli ba, “Di lan booni ya ma Naomi, amaa bolimiya ma la Mara, dama Kpiɔŋlan’ Naa chɛ ka n nya naŋgbantom. 21N daa ʒila niriba pam yi kpe chaŋ, amaa ka Yawɛ ti chɛ ka n labimina ni nuzaŋa. Ŋun’ Yawɛ n-chɛ ka yɛla ŋɔ zaa paai ma, ka wula ka yi lan booni ma Naomi?”
22Naomi min’ o bia paɣ’ Rut ŋun daa nyɛ Mɔab paɣ’ la ni daa yi Mɔab tiŋgbɔŋ ni n-kuli Bɛtilihɛm na shɛm m-bala. Chi mi chɛbu piligibu saha ka bɛ daa paai Bɛtilihɛm maa.",https://www.bible.com/bible/2264/RUT.1.DBWDB
RUT 2,"Rut chaŋ Bɔaz puu ni kayiha yihibu
1Naomi yidan’ Ɛlimɛlɛk dɔɣir’ so daa beni ka o yuli booni Bɔaz, o daa nyɛla bundana ni yulilana. 2 Dahin shɛli ka Rut daa ti yɛli Naomi, “Chɛ ka n chaŋ ti doli kachɛriba yihiri kayiha. M mali tahima ni n ni ti nya so ka o saɣi ka n yihi kayiha o puu ni.”
Ka Naomi yɛl’ o, “M bia, to chama.” 3Ka Rut daa chaŋ ti doli kachɛriba nyaaŋa yihiri bɛ ni daa chɛri ka guuri shɛŋa bahiri la zaɣ’ yiha. Ka di daa ti niŋ daliri ka o chaŋ Bɔaz ŋun daa nyɛ Ɛlimɛlɛk dɔɣim la puu ni.
4Ka di daa tooi biɛla ha, ka Bɔaz maŋmaŋ’ gba yi Bɛtilihɛm paana nti puhi kachɛriba maa n-yɛli, “Yawɛ kul kpalimmi be yi sani!”
Ka bɛ garigi yɛli, “Yawɛ niŋm’ alibarika niŋ a ni!”
5Ka Bɔaz daa bɔh’ o tumtumdib’ kpɛma, “Ka paɣisar’ ŋuni n-lee bɔŋɔ?”
6Ka o tumtumdib’ kpɛm’ maa garigi yɛl’ o, “Tinzun paɣisar’ so ŋun daa doli Naomi yi Mɔab tiŋgbɔŋ ni na la m-bala. 7O suhi ma mi ni n chɛ ka o doli kachɛriba maa nyaaŋa yihiri kayiha. Ka o kul bela o tuma ni asibaasi la zaa zaŋ kana pɔŋɔ, o na kul bi ʒini vuhi biɛla gba.”
8Di saha ka Bɔaz daa yɛli Rut, “M bia, chɛ ka n nyih’ a, di lan chaŋ so puu ni nti yihi kayiha ka pa ni m puu ŋɔ ni. Kul be paɣiba ŋɔ sani kpe n-tumm’ a tuma. 9Lihimi puu maa ni n-nyari bɛ ni be luɣ’ shɛlikam polo chɛra, ka kul doli ba. M pun yɛli n kachɛriba bɛn nyɛ dɔbba maa ni bɛ miri ka bɛ niŋ a shɛli. Ka kɔnyuri yi ti mal’ a, nyin’ cham’ ti tooi bɛ ni ŋɔŋ kom pali kɔduɣ’ shɛŋa zal’ la ni nyu.”
10Ka Rut daa gbani n-zaŋ o nina kpa tiŋa ka bɔhi Bɔaz, “Bɔ n-lee chɛ ka a ti niŋdi ma nirilim lala? Ka bee bɔ n-lee chɛ ka a ti lihi nya man’ ŋun nyɛ tinzun nir’ ŋɔ lala?”
11Ka Bɔaz garigi yɛl’ o, “M pun wum a ni niŋ shɛlikam ti a yidan’ ma a yidan’ maa kum nyaaŋa zaŋ kana zuŋɔ yɛla. N lan mi a ni chɛ a ba min’ a ma ni a maŋmaŋ’ tiŋgbɔŋ, ka kana ni a ti be a ni ʒi ninvuɣ’ shɛb’ sani shɛm yɛla. 12Yawɛ tim’ a a ni tum shɛm maa laara. Yawɛ ŋun nyɛ Izraɛl Naawuni so baɣiri ni a ni kana ni a ti sɔɣ’ ŋɔ ni ti a laara din galisi.”
13Ka Rut daa yɛl’ o, “N dana, a niŋ ma nirilim pam. Hal m biɛhigu ni kul bi paag’ a paɣisara bɛn tumd’ a tuma ŋɔ ni yino gba biɛhigu maa zaa yoli, a kpaŋsi ma a ni tɔɣisi ma yɛtɔɣa ŋɔ shɛm maa puuni.”
14Ka bɛ daa ti ʒini ni bɛ di bindirigu, ka Bɔaz yɛli Rut, “Kamina ti deei bɔrɔbɔro suɣi kpam.” Ka o daa kana ti ʒini kachɛriba maa sani, ka Bɔaz zaŋ chi bɔrɔbɔro ti o. Ka o daa ŋub’ li tiɣi ka guui shɛli. 15-16Rut ni daa yiɣisi chaŋ ni o ti lan yih’ o kayiha maa, di saha ka Bɔaz daa yɛl’ o kachɛriba maa, “Chɛliya ka o yihir’ o kayiha maa yi ni lo kabɔba sɔŋ luɣ’ shɛl’ la ka di niŋya din ni chɛ ka o zo nimaani. Ka din pahi nyɛla, ŋɔhimiya kasana di bɔba maa ni sɔŋ ka o gahim di gba pahi.”
17Ka Rut daa kul be o kayiha maa ni hal ka zaawuni ti paai, ka o daa zaŋ o ni nya shɛm tariga m-bu li yɛli ka di niŋ kilɔgiram pia. 18Ka o daa zaŋ kabiɛlim maa ʒi n-kuli ti wuh’ o yidan’ ma o ni nya shɛm tariga. Ka daa lan zaŋ o ni ŋub’ ka guui bɔrɔbɔro shɛl’ la gba ti o. 19Ka Naomi daa bɔh’ o, “Ya ka a lee nya di zaa lala? Ŋun’ puu ni ka a chaŋ ti yih’ a kayiha maa? Naawuni niŋm’ alibarika niŋ ninvuɣ’ so ŋun lihi nya a maa ni!”
Di saha ka Rut daa yɛli Naomi ni do’ so ŋun yuli booni Bɔaz la puu ni ka o chaŋ ti yihi kayiha maa.
20 Ka Naomi yɛli, “Yawɛ ŋun paani o daalikauli bɛn ne mini kpiimba sani ŋɔ niŋm’ alibarika niŋ Bɔaz ni! Hal doo maa nyɛla ti dɔɣira ni Yɛlimaŋli.”
21Ka Rut lan yɛli Naomi, “Ka din gari dimbɔŋɔ nyɛla, o yɛli ma ni n kul dol’ o kachɛriba yihimi kayiha maa hal ka bɛ ti chɛ n-naai.”
22Ka Naomi daa yɛli Rut, “M bia, a yi shiri chani Bɔaz puu maa ni nti yihiri kayiha maa, di so. Di pa shɛli ka a chaŋ so puu ni ka puu maa lan’ ti yih’ a halibiɛɣu.” 23Ka Rut daa shiri doli Bɔaz kachɛriba maa n-yihiri kayiha maa hal ka bɛ ti chɛ chi maa zaa naai. Ka Rut daa kul kpalim be o yidan’ ma maa sani.",https://www.bible.com/bible/2264/RUT.2.DBWDB
RUT 3,"Rut kul’ doo
1Dahin shɛli ka Rut yidan’ ma Naomi daa ti yɛl’ o, “Di simdi ni m bo soli n-sɔŋ a ka a nya doo kuli, ka di chɛ ka a gba mal’ a dintoli biɛhigu shee. 2Teemi ni a ni daa doli Bɔaz so paɣisara yihiri kayiha la nyɛla ti dɔɣira. Wumma, yuŋ ŋɔ o ni be kabɔɣili ni m-buri chi. 3Dinzuɣu sum’ kom n-niŋ tulaale niŋ a ni, ka zaŋ a situr’ suma so n-chaŋ o ni be luɣ’ shɛli yeeni o chi maa. Amaa di chɛ ka o baŋ ni a be nimaani hal ka o ti di ka nyu n-naai. 4O yi ti dɔni, nyin’ kpahimmi baŋ o ni dɔni luɣ’ shɛli maa, ka o ti ʒeei gom bahi ka a chaŋ o naba polo ti viig’ o chinchini baalim ka dɔni o naba tiŋli. O ni ti wuh’ a a ni yɛn niŋ shɛm.”
5Ka Rut yɛli, “N ni niŋ a ni yɛl’ shɛlikam maa zaa.”
6Ka Rut daa chaŋ kabɔɣili maa ni nti shiri niŋ kaman o yidan’ ma maa ni daa wuh’ o ni o niŋ shɛm maa. 7Ka Bɔaz daa ti di ka nyu n-naai, ka o suhu dɔni luɣ’ yini, ka o chaŋ kaʒee gbini ti dɔni ni o gbihi. Ka di daa tooi biɛla ha, ka Rut ti puɣisi chaŋ o naba polo ti viig’ o chinchini baalim ka dɔni o naba tiŋli. 8Ka Bɔaz daa ti neei kaman yuntisuɣu saha n-lɛbig’ omaŋ’ tuug’ o ka di gar’ o, o ni nya ka paɣ’ do o naba tiŋli maa zuɣu. 9Ka o bɔhi, “Ŋuni n-lee bala?”
Ka o garigi yɛli, “N dana, man’ Rut m-bala. Kpuɣim’ ma leeg’ a paɣa, dama a nyɛla n dɔɣira ŋun ni tooi gbib’ ma.”
10Ka Bɔaz yɛl’ o, “Yawɛ niŋm’ alibarika niŋ a ni. Hal a ni niŋ nirilim shɛli pumpɔŋɔ ŋɔ gar’ a ni pun niŋ a yidan’ ma nirilim shɛl’ la. A naan tooi chaŋ ti bo nachimbil’ so ŋun nyɛ bundana bee faralana, amaa a bi niŋ lala. 11M bia, di chɛ ka a suhu zɔhira. N ni niŋ a ni yɛli shɛlikam maa zaa, dama ŋunkam be ya ŋɔ mi ni a nyɛla paɣ’ so ŋun mali biɛrisuŋ. 12 Di nyɛla yɛlimaŋli ni n nyɛla a dɔɣim puuni ninvuɣ’ so ŋun su a gbibbu fukumsi, amaa ninvuɣ’ so ŋun nyɛ dɔɣim maa puuni nira ka miri dɔɣim maa gari ma gba beni. 13Gbɛm’ kpe yuŋ ŋɔ, ka di sa neei ka ti nya dilan’ ni saɣi tum di tuma bee o ku saɣi. O yi saɣi ni o ni niŋ li, di viɛla, ka o yi bi saɣi, dindina m-po Yawɛ ŋun be ŋɔ ni n ni tum di tuma maa. Dinzuɣu dɔnimi ka biɛɣ’ neei.”
14Ka o daa dɔni o naba tiŋli maa, amaa ka daa ti daŋ yiɣisibu asibaasi ŋaraŋara saha shɛli so ni ku tooi nya o baŋ o, dama Bɔaz daa bi bɔri ni so baŋ ni o ka nimaani na. 15Ka Bɔaz daa yɛli Rut, “Pirigim’ a ni ye binyɛr’ shɛli pa zuɣusaa ŋɔ n-teei li sɔŋ.” Ka o daa pirigi li na, ka o tooi chi ka di ni paai kaman kilɔgiram pisi n-kpaai niŋ o di ni, ka kpuɣi li sɔŋ o ka o ʒi li kuli. 16O ni daa mali ti paai yiŋa, ka o yidan’ ma bɔh’ o, “M bia, ka di nyɛ wula zaŋ chaŋ a polo?”
Ka Rut daa yɛl’ o Bɔaz ni yɛl’ o shɛlikam zaa. 17Ka lan yɛli, “O yɛli ma ni di bi simdi ni n lab’ kuna ni nuzaŋa, ka zaŋ chi ŋɔ zaa ti ma.”
18Ka Naomi yɛli Rut, “M bia, guhimi nya yɛla maa zaa ni yɛn bahindi shɛm. Doo maa ku vuhi ka pa ni o nyala yɛla maa kpaa shee zuŋɔ.”",https://www.bible.com/bible/2264/RUT.3.DBWDB
RUT 4,"1Ka Bɔaz daa chaŋ ti ʒini tiŋ’ maa dunɔdali gbini niriba laɣiŋgu shee. Di saha ka Ɛlimɛlɛk dɔɣim puuni ninvuɣ’ so ŋun daa mir’ o la kana ni o ti gari nimaani, ka Bɔaz bol’ o, “Zɔri, kamina kpe ti ʒini.” Ka o daa kana ti ʒini. 2Ka Bɔaz daa lan nya tiŋ’ maa ni kpamba pia m-boli ba ni bɛ gba kamina ti ʒin’ nimaani. Bɛ ni daa ʒini, 3ka o yɛl’ o dɔɣira maa, “Naomi ŋun yi Mɔab tiŋgbɔŋ ni na la mali tiŋgbani din nyɛ ti dɔɣira Ɛlimɛlɛk dini m-bɔri ni o kɔhi li, 4ka n tɛhi ni di simdi ni n yɛl’ a di yɛla. To, a yi bɔri li, nyin’ dam’ li salo bɛn ʒi kpe ŋɔ mini n tiŋ’ kpamba ŋɔ ninni. Ka a yi bi bɔri li, nyin’ yɛlima, dama nyini n-nyɛ ŋun daŋ tooni n-simdi ni a da li, ka m paya.”
Ka doo maa yɛl’ o, “N ni da li.”
5Ka Bɔaz yɛli, “Di viɛla, amaa a yi da tiŋgbani maa Naomi sani, shee ka a zaŋ Rut ŋun nyɛ pakoli ka lan nyɛ Mɔab nir’ la gba pahi, ka lala zuɣu chɛ ka ŋun kpi la zuliya na kul su tiŋgbani maa.”
6Ka doo maa yɛli, “Di yi nyɛla lala, hal n ni mali soli ni n da tiŋgbani maa la zaa yoli, n ni chɛ di dabu, dama di wuhiya ni mmaŋmaŋ’ bihi ti ku di li fali. Nyin’ dam’ li, man’ ku da li.”
7 Di saha maa ha Izraɛl tiŋgbɔŋ ni binyara zaŋ kɔhi tab’ zuɣu bee n-zaŋ taɣi tab’ yɛla ŋmaabu kali daa yi nyɛla ŋun kɔhiri pirig’ o namdili ti ŋun dara, lala ka Izraɛlnim’ daa yi niŋdi ŋmaari yɛla.
8Dinzuɣu doo maa ni daa yɛli Bɔaz ni o dam’ li maa, o daa pirigila o namdili ti Bɔaz. 9Di saha ka Bɔaz daa yɛli tiŋ’ maa kpamba mini bɛn zaa daa be nimaani maa, “Yi zaa di ma shɛhira zuŋɔ dabisili ŋɔ ni n da Ɛlimɛlɛk min’ o bidibis’ ayi Kiliɔn ni Malɔn ni su binshɛɣukam zaa Naomi sani. 10 Ka din pahi nyɛla, Malɔn pakoli Rut ŋun nyɛ Mɔab nir’ la gba ni leegi m paɣa. Ka lala zuɣu chɛ ka ŋun kpi la zuliya na kul su tiŋgbani maa, ka o yuli ni be o niriba ni min’ o ya. Ka yinim’ mi n-di di shɛhira zuŋɔ dabisili ŋɔ.”
11 Ka tiŋ’ maa kpamba mini bɛn pahi daa yɛli, “Iin, ti nyɛla di shɛhiranima.” Ka lan yɛli, “Yawɛ chɛ ka a paɣ’ maa be kaman Reechɛl mini Liya bɛn daa dɔɣi bihi pam ti Izraɛl la. Naawuni chɛ ka a tɔŋ Ɛfirat zuliya ni, ka chɛ ka a yuli du Bɛtilihɛm ŋɔ. 12 Yawɛ chɛ ka o ni yɛn ti a bi’ shɛba, ka paɣisarili ŋɔ dɔɣi ba ti a ni nyɛla bɛn ni ti chɛ ka a zuliya bemi kaman Pɛrɛz, Tama ni dɔɣ’ so ti Juda la.”
Bɔaz zuliya
13Ka Bɔaz daa kpuɣi Rut kul’ o yiŋa nti zaŋ’ o niŋ o paɣa. Ka Yawɛ daa niŋ alibarika niŋ Rut ni ka o zali pua n-dɔɣi bidibiga. 14Ka paɣiba daa yɛli Naomi, “Paɣimi Yawɛ! O ti a yaaŋa ŋun nyɛ bidibiga zuŋɔ dabisili ŋɔ ni o ti gbib’ a. Yawɛ chɛ ka bia maa yuli ti du pam Izraɛl tiŋgbɔŋ ŋɔ ni! 15A bia paɣ’ maa yur’ a, ka tum din gari bidibis’ ayopɔin tuma ti a. O dɔɣi yaaŋa ŋun nyɛ bidibiga ti a, ka o ni ti nyɛla ŋun ni kpaŋsir’ a ni ŋun ni ti gbib’ a a kuriginsim saha.” 16Ka Naomi daa kpuɣi bia maa ʒil’ o naba zuɣu m-mal’ o.
17Ka tiŋ’ maa ni paɣiba daa boli bia maa yuli Obɛd ka yɛli, “Bɛ dɔɣi bidibiga ti Naomi!”
Ka Obɛd daa ti dɔɣi Jɛsi, ka Jɛsi mi dɔɣi Naa Dauda.
Dauda Yaannima
18Pɛrɛz zuliya ni daa nyɛ shɛm m-bɔŋɔ: Pɛrɛz n-daa dɔɣi Hɛzirɔn, ka Hɛzirɔn dɔɣi Ram, 19ka Ram dɔɣi Aminadab, 20ka Aminadab dɔɣi Nashɔn, ka Nashɔn dɔɣi Salimɔn, 21ka Salimɔn dɔɣi Bɔaz, ka Bɔaz dɔɣi Obɛd, 22ka Obɛd, dɔɣi Jɛsi, ka Jɛsi mi dɔɣi Naa Dauda.",https://www.bible.com/bible/2264/RUT.4.DBWDB
1 SAMUƐL PILIGU,"PILIGU
Samuɛl litaafi din daŋ tooni ŋɔ wuhirila taɣibu din daa niŋ Izraɛl tiŋgbɔŋ ni sariakaritiba ʒiɛman’ ni zaŋ ti paai bɛ naa bɔbu saha. Niriba ata shɛb’ bɛn nuu daa be taɣibu shɛli din daa niŋ Izraɛlnim’ biɛhigu yɛla maa ni n-daa nyɛ: Samuɛl ŋun daa nyɛ sariakariti’ wɔɣira ni yino ŋun daa bahindi nyaaŋa la mini Sool ŋun daa nyɛ Izraɛl tuuli naa la ni Dauda ŋun biɛhigu ni daa nyɛ shɛm piligu ni pɔi ka o daa ti leei naa la daa kpe n-gabila Samuɛl mini Sool biɛhigu yɛla ni.
Yɛlikpani din be litaafi ŋɔ ni kaman di ni nyɛ shɛm Naawuni Kundi Kurili litaafi shɛŋa ni la nyɛla ni ʒiɛyimtali zaŋ chaŋ Naawuni sani tahirila nasara dibu na, ka noli zaɣisibu mi tahiri zaɣ’ biɛɣu na. Di sabiya wuhi dimbɔŋɔ yɛla viɛnyɛliŋga ti Duuma ni daa yɛli maligumaana Ɛli shɛm 2.30 ni la: “Bɛn ti ma jilima, n gba ni ti ba jilima, ka bɛn ʒiɛm ma, n gba ni ʒiɛm ba.”
Litaafi ŋɔ sabiya wuhi suhupiɛlli mini suhugarigu din gab’ taba naa bɔbu yɛla ŋɔ ni. Naawuni maŋmaŋa n-daa nyɛ Izraɛl na’ maŋli, amaa niriba maa ni daa yɛli ni bɛ bɔri naa, Naawuni daa pii naa ti ba. Amaa yɛlimaŋ’ shɛli din beni nyɛla naa maa mini niriba maa daa mi ni Naawuni n-nyɛ bɛ naa, ka di simdi ni bɛ dol’ o saria karibu soya (2.7-10). Naawuni zaligunim’ wuhiya ni ninsalinim’ zaa mali soli ni bɛ niŋ shɛli, bɛ yi nyɛla bundaannim’ bee faranima; di simdi ni bɛ dol’ li.
Din be litaafi ŋɔ puuni
Samuɛl ŋun daa nyɛ Izraɛlnim’ zuɣulana 1.1—7.17
Sool leei naa 8.1—10.27
Sool nam dibu yuma din daŋ tooni 11.1—15.35
Dauda mini Sool 16.1—30.31
Sool min’ o bihi kum 31.1-13",https://www.bible.com/bible/2264/1SA.INTRO1.DBWDB
1 SAMUƐL 1,"Ɛlikana min’ o yiŋnim’ chaŋ Shilo
1 Ifriim zuliya ni do’ so daa beni ka o yuli booni Ɛlikana, ka o daa be zoya ni tin’ shɛli din yuli booni Rama, ka di be Ifriim tiŋgban’ ni la. O daa nyɛla Jɛrɔham bia, ka Jɛrɔham daa nyɛ Ɛlihu bia, ka Ɛlihu daa nyɛ Tɔhu bia, ka Tɔhu mi nyɛ Zuf ŋun daa nyɛ Ifriim zuliya ni nir’ la bia. 2Ɛlikana daa malila paɣiba ayi, yino yuli daa boonila Hanna, ka ŋun’ la mi yuli booni Pɛnina. Pɛnina n-daa nyɛ ŋun dɔɣi bihi, amaa ka Hanna ŋun’ daa bi dɔɣi bia. 3Yuuni kam Ɛlikana daa yi yirila o ya n-chani Shilo ti jɛmdi Yawɛ ŋun nyɛ Tɔbbihi Naa ŋɔ, ka maani sara nimaani. Ɛli bihi ayi bɛn yuya daa booni Hofini ni Finɛhas la n-daa nyɛ Yawɛ maligumaaniba nimaani. 4Ɛlikana daa yi kɔrigi binshɛli m-mali sara dahin’ shɛli o ŋmahirila nimdi tar’ o paɣ’ Pɛnina min’ o bidibisi ni o bipuɣinsi zaa. 5Hal o ni daa kul yur’ o paɣ’ Hanna maa zaa yoli, o daa kul ŋmaarila ninvuɣ’ yino kɔŋko tarili tir’ o, dama Yawɛ daa na bi ti o bia. 6Ka o nyintaa daa yi kur’ o suli pam n-chɛ ka o suhu yiɣisira, Yawɛ ni daa bi ti o bia maa zuɣu. 7O daa kul niŋd’ o la lala yuuni kam. Bɛn dee daa yi kul chaŋ Yawɛ jɛmbu duu maa ni, o ni bahi miligi Hanna suhu ka o kum hal ti bi di bindirigu. 8Ka o yidan’ Ɛlikana daa bɔh’ o “Hanna, bɔ n-niŋ ka a mali suhugarigu, ka kumdi hal ti zaɣisi bindirigu? M bi gari bihi pia a sani?”
Hanna mini Ɛli
9-10Bɛ ni daa di bindirigu ka nyu n-naai Shilo maa nyaaŋa, ka Hanna suhu daa saɣim pam ka o yiɣisi chaŋ Yawɛ tooni ti suh’ o, ka kum pam. Di saha Ɛli ŋun daa nyɛ maligumaana la daa ʒila kuɣ’ zuɣu Yawɛ jɛmbu duu maa ni tab’ dunoli. 11 Ka Hanna daa po pɔri yɛli, “Yawɛ ŋun nyɛ Tɔbbihi Naa ŋɔ, a yi nya mani ŋun nyɛ a dab’ paɣ’ ŋɔ muɣisigu ŋɔ ka teei n yɛla, ka bi tam mani ŋun nyɛ a dab’ paɣ’ ŋɔ yɛla, amaa ka ti ma bidibiga, n ni zaŋ o n-labisi ti a hal ni o nyɛvili tariga, ka n ku chɛ ka piliŋ shih’ o zuɣu ni.”
12O ni daa kul suhiri Yawɛ maa, ka Ɛli lihir’ o noli. 13Hanna daa suhiri Naawuni la o suhu ni, amaa ka o naŋgbampiba lee damda, ka so daa bi wumd’ o kukoli. Dinzuɣu ka Ɛli daa tɛhi ni o nyula dam kuli, 14ka bɔh’ o, “Bɔ saha ka dam ŋɔ yɛn yi a ninni?” Ka yɛl’ o, “Chɛli wain nyubu.”
15Amaa ka Hanna yɛl’ o, “N dana, Aai, n nyɛla paɣ’ so ŋun be muɣisigu ni pam. M bi nyu wain bee binnyur’ kpiɔŋ, amaa n zaŋdila n suhu ni yɛlimuɣisira zaa wuhiri Yawɛ. 16Dinzuɣu di zaŋ mani ŋun nyɛ a dabili ŋɔ ŋmahindi paɣ’ yoli, dama n ni kul be kpe saha shɛli maa zaa, n yɛlimuɣisira mini n suhugarigu yɛla ka n yɛri maa.”
17Di saha ka Ɛli garigi yɛl’ o, “Cham’ ni suhudoo. Izraɛl Naawuni ŋɔ ni deeg’ a suhigu maa, ka ti a a ni suh’ o shɛli maa.”
18Ka Hanna daa yɛli “Chɛ ka mani ŋun nyɛ a dabipaɣ’ ŋɔ nya zuɣusuŋ a sani.” Di saha ka Hanna daa kuli ti di ka nyu, ka daa bi lan mali suhugarigu.
Bɛ dɔɣi Samuɛl ka zaŋ o ti Naawuni
19Ka Ɛlikana min’ o yiŋnim’ maa daa daŋ yiɣisibu asiba n-jɛm Yawɛ ka lab kuli bɛ ya Rama. Ka Ɛlikana min’ o paɣ’ Hanna daa ti dɔni, ka Yawɛ teei Hanna yɛla. 20Ka o daa niŋ pua n-dɔɣi bidibiga bol’ o yuli Samuɛl, dama Hanna daa yɛlimi, “N suh’ o la Yawɛ sani.”
21Ka Ɛlikana min’ o yiŋnim’ zaa daa ti chaŋ Naawuni sani ni bɛ yaa ti mali yuuniyuuni sara la Yawɛ sani, ka pal’ o ni daa lo alikauli shɛl’ la. 22Amaa Hanna ŋun’ daa bi chaŋ, dama o daa yɛlila o yidana, “Faashee bia maa ti ŋmaai bihili ka n zaŋ o tahi Yawɛ sani ka o ti kpalim be nimaani hal ni o nyɛvili tariga.”
23Ka o yidan’ Ɛlikana daa yɛl’ o, “Niŋm’ a ni tɛhi ni shɛli viɛl’ a sani, kul guhim’ hal ka bia maa ti ŋmaai bihili. Yawɛ chɛ ka o yɛligu niŋ pali.” Ka Hanna daa kpalim yiŋa m-mal’ o bia maa hal ka o ti ŋmaai bihili.
24Bia maa ni daa ti ŋmaai bihili, ka o bo yuma ata naɣilaa mini zim din tibisim nyɛ kilɔgiram pia ni wain gaɣili pali m-pahi bia maa zuɣu chaŋ Shilo Yawɛ jɛmbu duu, ka bia maa daa na nyɛla ŋun pɔra. 25Ka bɛ daa kɔrigi naɣilaa maa, ka zaŋ bia maa mi chaŋ ti ti Ɛli. 26Ka Hanna daa yɛli, “N dana, Naawuni dolim’ a nyɛvili.” Ka lan yɛli, “N dana, mani n-nyɛ paɣ’ so ŋun daa ʒe a tooni kpe n-suhiri Yawɛ la. 27Bia ŋɔ ka n daa suhi maa, ka Yawɛ daa deei n suhigu ka shiri ti ma n ni daa suh’ o bɔri shɛli maa. 28Dinzuɣu n zaŋ o ti Yawɛ. O nyɛla Yawɛ ni yɛn su so hal ni o nyɛvili tariga.” Ka o daa chɛ o ti Yawɛ nimaani.",https://www.bible.com/bible/2264/1SA.1.DBWDB
1 SAMUƐL 2,"Hanna suhi Naawuni
1Ka Hanna daa suhi Naawuni yɛli,
“Naawuni ti ma suhupiɛlli,
ka chɛ ka n nya kpiɔŋ
ŋun’ Yawɛ sani.
N larila n dimnima,
dama m mali suhupiɛlli
n nasara dibu puuni.
2“So kani m-be kasi kaman nyin’ Yawɛ,
so lan kani m-pah’ a zuɣu.
Tampin’ shɛli mi kani
m-be kaman nyin’ Yawɛ.
3Chɛl’ barinyubo yɛtɔɣa tɔɣisibu,
ka di lan chɛ ka karimbaan’ yɛtɔɣa yi a nol’ ni na yaha.
Dama Yawɛ ŋun nyɛ Naawuni ŋɔ
mi binshɛɣukam,
ka mi daadam ni niŋdi shɛlikam.
4Bɛn mali kpiɔŋ tɔbiri kabisiya,
ka ninvuɣ’ gbarima nya yaa.
5Ninvuɣ’ shɛb’ bɛn daa diri tiɣiri
zaŋ bɛmaŋ’ pa talima pumpɔŋɔ
ni bɛ nya bindirigu di,
amaa kum bi lan mali
di ni daa mali shɛb’ la yaha.
Paɣiŋoo dɔɣi bih’ ayopɔin,
ka ŋun daa dɔɣi bihi pam la kɔŋ bihi.
6Yawɛ n-nyɛ ŋun kura,
ka lan nyɛ ŋun tiri nyɛvili.
Ŋuna n-tahiri niriba kpiimba biɛhigu shee,
ka lan neeri ba.
7Yawɛ n-chɛ ka ninvuɣ’ shɛb’
nyɛ nandaamba, ka chɛ
ka shɛb’ mi nyɛ bundaannima.
Ŋuna n-filindi nira,
ŋuna n-lan duhiri nira.
8Ŋuna n-yiɣisiri tarimba taŋkpaɣu ni,
ka kpuɣiri nandaamba tampuli zuɣu
ni o chɛ ka bɛ mini nabihi laɣim ʒini
n-di kuɣ’ din mali jilima fali.
Dama Yawɛ n-su dunia ŋɔ daantalisi,
ka zaŋ dunia ŋɔ n-tam di zuɣu.
9“O ni gul’ o ninvuɣ’ shɛb’ bɛn ʒe o yim,
amaa o ni zaŋ ninvuɣ’ biɛri bɛna
m-bahi zibisim ni;
dama ninsal’ ku tooi di nasara
omaŋmaŋ’ yiko ni.
10Yawɛ dimnim’ ni chɛrisichɛrisi.
Zallakudura Naa ni be alizanda ni
ka tahi bɛ zuɣu na.
Yawɛ ni kari dunia ŋɔ nim’ zaa saria.
O ni ti o naa yaa,
ka ti o ninvuɣ’ gahindili yiko.”
11Dimbɔŋɔ nyaaŋa ka Ɛlikana daa lab’ kul’ o ya Rama, ka bia maa daa be Ɛli ŋun daa nyɛ maligumaana maa sani n-tumdi Yawɛ tuma.
Ɛli bidibisi
12Ɛli bidibisi daa nyɛla ninvuɣ’ yoya; bɛ baɣa daa ka Yawɛ ni. 13Bɛ mi baɣa daa ka maligumaaniba tuma ni nyɛ shɛm zaŋ chaŋ niriba maa sani. So daa yi kɔrigi biŋkɔbigu mali sara n-zaŋ di nimdi maa duɣira, maligumaana yiŋbia zaŋdila dirigu din mali jɛba ata kana 14nti tim nimdi maa ni be ʒɛduɣ’ shɛli ni maa n-kuhi nimdi maa, ka nim’ shɛli din doli dirigu maa yina, maligumaana maa n-su li. Lala ka bɛ daa niŋdi Izraɛlnim’ zaa bɛn daa yi chani Shilo nti maani sara. 15Din pahi nyɛla, so daa yi mali sara, ka na bi yihi biŋkpam nyo buɣim, maligumaana yiŋbia kanimina ti yɛl’ o, “Ŋmaam’ nim’ kahili ti ma ka n ti ti maligumaana ka o she, dama o ku deei nin’ duɣirili a sani, naɣila nim’ kahili.”
16Ka dilan’ yi yɛl’ o, “Chɛ ka ti zaŋ biŋkpam nyo buɣim pɔi, ka a naanyi ŋmaag’ a ni bɔri shɛm tariga.”
O yɛrimi, “Aai, ŋmaam’ ti ma pumpɔŋɔ, di yi pa lala n ni zaŋ kiŋkansi ŋmaai li.”
17Ka o bihi maa daalahichi daa ti galisi pam Yawɛ sani, dama bɛ daa bi tiri Yawɛ sara maligu pina maa jilima.
Samuɛl be Shilo
18Ka Samuɛl daa kul beni n-tumdi Yawɛ tuma, ka mali tampiɛlli din be kaman mukur’ la lɔr’ o shee ni. 19Yuuni kam o ma daa yi shɛrila binyɛr’ bila m-mali chani ti tir’ o saha shɛl’ o min’ o yidana daa yi ti chaŋ ni bɛ ti mali yuuniyuuni sara maa. 20Ka Ɛli daa yi suhiri alibarika niŋdi Ɛlikana min’ o paɣ’ maa ni ka yɛri Ɛlikana, “Yawɛ ni chɛ ka a paɣ’ ŋɔ dɔɣi bihi ti a ka bɛ zan’ o ni zaŋ bi so ti ŋun’ Yawɛ ŋɔ zaani.”
Di nyaaŋa ka bɛ lan lab’ kuli bɛ ya.
21Ka Yawɛ daa niŋ alibarika niŋ Hanna ni, ka o lan dɔɣi bidibis’ ata mini bipuɣins’ ayi.
Ka Samuɛl daa kul be Yawɛ tooni hal ti zooi.
Ɛli min’ o bihi
22Di saha Ɛli daa kurigiya pam ka wumd’ o bihi maa ni niŋdi Izraɛlnim’ shɛm maa zaa, hal ka mali paɣ’ shɛb’ bɛn daa tumdi tuma Naawuni jɛmbu duu dunol’ ni la doona. 23Ka Ɛli daa bɔhi ba, “Bɔ n-niŋ ka yi niŋdi lala? Dama sokam kul yɛri ma la yi ni tumdi tuumbiɛ’ shɛŋa maa yɛla.” 24Ka yɛli ba, “Aai, m bihi, n ni wum ka Yawɛ niriba maa yɛri yi yɛla shɛm luɣ’ shɛlikam maa bi viɛla. 25Ninsal’ yi tum o ninsal’ kpee taali, Yawɛ ni tim di sandaani.” Amaa ninsal’ yi tum Yawɛ taali, ŋuni n-lee ni tooi tim di sandaani? Amaa ka bɛ daa zaɣisi bɛ ba yɛligu maa wumbu, dama Yawɛ daa pun lo ni o ni ku ba.
26 Ka Samuɛl daa kul zoori ka mali zuɣu Yawɛ mini salinim’ sani.
Anabitali yɛtɔɣa zaŋ chaŋ Ɛli min’ o yiŋnim’ polo
27Ka Naawuni nir’ daa ti ka Ɛli sanna ti yɛl’ o, “Yawɛ yɛliya, ‘Mani n-daa kahigi mmaŋ’ wuh’ a yab’ yiŋnim’ bɛ ni daa nyɛ Ijipti naa daba m-be Ijipti tiŋgbɔŋ ni saha shɛl’ la. 28 Mani n-daa piig’ o Izraɛl zuliya bɔbili ni n-zaŋ o leei m maligumaana ni o zaŋdi binyɛribil’ din yɛri pari zuɣusaa n-lɔr’ o shee ni chani n sara maligu bimbini gbini ti tuɣindi tulaale zim n tooni. Ka Izraɛlnim’ ni daa zaŋ binshɛŋa n-nyo buɣim mali sara ti ma zaa, n daa zaŋ li ti a yab’ yiŋnima. 29Ka di chaŋ wula ka a ti zaŋ pulaani kpɛh’ a kɔbili ni m-bɔr’ ni a fa n ni zali ni bɛ mali sara maligu shɛŋa, ka zaŋ sara maligu pin’ shɛŋa zaa na la? Bɔ n-niŋ ka a ti a bihi jilima gari ma, ka chɛ ka bɛ piiri bɛ suhu ni bɔri shɛlikam n niriba Izraɛlnim’ sara maligu mini wumpaɣibo pina maa ni n-di ŋ-ŋmɛlim lala? 30Dinzuɣu man’ Yawɛ ŋun nyɛ Izraɛlnim’ Naawuni ŋɔ yɛliya: N lo alikauli yɛli ni a min’ a zuliya kul ni nyɛ m maligumaaniba ʒiɛmani kam ni, amaa pumpɔŋɔ, mani n-yɛli ni m bi lan zali lala. Dama bɛn tiri ma jilima, bɛna ka n gba tiri jilima, ka bɛn ʒiɛm ma mi ni nya filiŋ. 31Nyama, dabisi’ shɛŋa kanna ka n ni ti mɔŋ a min’ a yab’ yiŋnim’ zaa yaa, ka ninkurigu ti ku be yi daŋ maa ni yaha. 32A ni ti nya n ni yɛn niŋ alibarika shɛli niŋ Izraɛlnim’ ni, ka di biɛr’ a ka a zabiri ba nyuli; amaa nyin’ daŋ ni so ku lan nya kɔb’ piɛlli o zuɣu ni hal abada. 33N ni ti yɛn chɛ a yiŋ’ ŋɔ ni do’ so ka o be n sara maligu bimbini ŋɔ gbini nyɛla ŋun ti yɛn nya biɛrim o suhu ni, ka kum hal ka o nina ti fulim, ka niriba ti zaŋ takɔbi ku a yiŋnim’ zaa. 34 Ka binshɛɣu din ti yɛn niŋ a bidibis’ ayi bɛn nyɛ Hofini mini Finɛhas ti yɛn nyɛla shihirili a sani. Bɛ niriba ayi maa zaa ti yɛn kpila dahin yini. 35Ka n ti pii maligumaana so ŋun ni ʒe ma yim ka tumdi n suhu mini n tɛha ni bɔri shɛlikam zaa; biɛhiŋ kani, n ni ti me o yili ti o, ka o ti be n ninvuɣ’ gahindili sani n-tumdi tuma sahakam. 36Ka ŋunkam ti kpalim a yili ŋɔ ni ti chaŋ o sani ti maani bara n-suhir’ o liɣiri bee bɔrɔbɔro kpilli, ka ni ti yɛli, “N suhir’ a, zaŋm’ ma zali maligumaana so zaani din ni chɛ ka n nyari bindirigu dira.”",https://www.bible.com/bible/2264/1SA.2.DBWDB
1 SAMUƐL 3,"Naawuni yi Samuɛl zuɣu
1Saha shɛli Samuɛl ni daa be Ɛli sani n-tumdi Yawɛ tuma maa, Yawɛ daa bi lan tɔɣisiri yɛtɔɣa waawaayili, ka niriba daa bi lan nyari ʒiinim’ waawaayili. 2Di saha Ɛli nina daa bi lan ne viɛnyɛliŋga, ka o bi tooi nyara; dahin’ shɛli yuŋ ka o daa ti do o dooshee; 3ka Samuɛl mi daa do Yawɛ jɛmbu duu maa ni luɣ’ shɛli Naawuni Daalikauli Adaka ni daa be la, ka bɛ daa na bi kpihi Naawuni firila. 4Di saha ka Yawɛ daa boli, “Samuɛl! Samuɛl!” Ka Samuɛl saɣi, “N-nyɛ ma.” 5Ka yiɣisi guui chaŋ Ɛli sani ti yɛl’ o, “A ni boli ma la, n-nyɛ ma.”
Amaa ka Ɛli garigi yɛl’ o, “M bi bol’ a, labimi ti dɔni.” Ka o daa labi ti dɔni.
6Ka Yawɛ daa lan bol’ o yaha, “Samuɛl!” Ka Samuɛl daa lan yiɣisi chaŋ Ɛli sani ti yɛl’ o, “A ni boli ma la, n-nyɛ ma.”
Amaa ka o yɛl’ o, “M bia, m bi bol’ a, labimi ti dɔni.” 7Di saha Samuɛl daa na bi mi Yawɛ ka Yawɛ mi daa na ʒi n-kahig’ o yɛligu wuh’ o.
8Ka Yawɛ daa lan boli Samuɛl yaha m-pahi buta, ka o lan yiɣisi chaŋ Ɛli sani ti yɛl’ o, “A ni boli ma la, n-nyɛ ma.”
Di saha ka Ɛli daa baŋ ni Yawɛ m-booni bia maa, 9Dinzuɣu ka Ɛli daa yɛli Samuɛl, “Cham’ ti dɔni, o yi ti lan bol’ a, nyin’ yɛlima, ‘Yawɛ, yɛlima, a dabili wumda.’ ” Di saha ka Samuɛl daa lan lab’ ti dɔni o dooshee maa.
10Ka Yawɛ daa lan kana ti zani nimaani m-boon’ o kaman o ni di pun boon’ o shɛm la, “Samuɛl! Samuɛl!” Ka Samuɛl daa garigi yɛli, “Yɛlima, a dabili wumda.”
11Di saha ka Yawɛ daa yɛli Samuɛl, “Nyama, n yɛn tumla tuun’ shɛli Izraɛl tiŋgbɔŋ ni, ka ŋunkam ti wum li tiba puuni ni chahira. 12Dindali maa n ni daa yɛli yɛtɔɣ’ shɛli zaŋ chaŋ Ɛli min’ o yiŋnim’ polo la ni ti niŋ pali, di piligu ni hal ni di bahigu ni. 13M pun yɛl’ o ni n ni darig’ o yiŋnim’ tibili hal ni saha din ka bahigu, tuumbiɛ’ shɛli yɛla o ni pun mila zuɣu, dama o bihi mɔri man’ Naawuni ka o bi yihi ba di ni. 14Dinzuɣu m po pɔri yɛli Ɛli min’ o yiŋnima ni sara maligu bee wumpaɣibo pini lan kani din ni tooi nyahi bɛ tuumbiɛri maa hal abada.”
15Ka Samuɛl daa doya hal ka biɛɣu ti neei, ka o yiɣisi yooi Yawɛ jɛmbu duu maa dunoya, ka zɔr’ dabiɛm ni o yɛli Ɛli o ni nya ʒii shɛli maa yɛla. 16Amaa ka Ɛli daa bol’ o, “M bia Samuɛl.” Ka Samuɛl saɣi, “N-nyɛ ma.”
17Ka Ɛli bɔh’ o, “Wula ka o sa lee yɛl’ a? Di sɔɣ’ ma shɛli, a yi sɔɣ’ ma yɛtɔɣ’ shɛli o ni yɛl’ a shɛlikam maa zaa puuni, Naawuni ŋun’ zaŋm’ o ni di yɛn niŋ ma shɛm maa niŋ a, hal ŋun’ niŋm’ a gari lala gba.” 18Ka Samuɛl daa yɛl’ o binshɛɣukam, ka bi sɔɣ’ o shɛli. Ka Ɛli garigi yɛli, “Ŋuna n-nyɛ Yawɛ, o niŋm’ o ni nya ka shɛli viɛl’ o sani.”
19Ka Samuɛl daa mali hal ti zooi, ka Yawɛ be o sani, ka chɛ ka o yɛtɔɣa zaa nyɛ yɛlimaŋli. 20Ka Izraɛl tiŋgbɔŋ maa ni luɣilikam, Dan zaŋ ti kpa Bɛrishiiba polo nim’ zaa daa baŋ ni Samuɛl nyɛla Yawɛ daanabi maŋli. 21Ka Yawɛ daa ti lan yi Samuɛl zuɣu Shilo, dama Yawɛ daa kahig’ omaŋa wuhi Samuɛl Shilo ŋun’ Yawɛ yɛligu ni. Ka Izraɛlnim’ zaa daa gbilisiri tibili wumdi Samuɛl yɛligu.",https://www.bible.com/bible/2264/1SA.3.DBWDB
1 SAMUƐL 4,"Naawuni Daalikauli Adaka fabu yɛla
1Izraɛlnim’ daa ti lo tɔbu chaŋ ni bɛ ti tuhi Filistianima, ka ti suɣa n-do luɣ’ shɛli din yuli booni Ɛbɛnɛza la, ka Filistianim’ maa mi daa ti bɛ suɣa do Afɛk. 2Ka Filistianim’ maa daa kana ti liri Izraɛlnima; tɔb’ maa ni daa ti mii, ka Filistianim’ daa tuhi nyaŋ Izraɛlnima, ka ku bɛ tɔbbihi tusa anahi tɔb’ maa ni. 3Ka tɔbbihi bɛn kpalim daa zo m-paai bɛ suɣa maa ni, ka Izraɛl kpamba daa yɛli, “Bɔzuɣu ka Yawɛ chɛ ka Filistianim’ ŋɔ nyaŋ ti zuŋɔ dina? Chɛliya ka ti chaŋ Shilo nti zaŋ Yawɛ Daalikauli Adaka la ka kpe na din ni chɛ ka o be ti sani n-fa ti ti dimnim’ nuu ni bahi.” 4 Di saha ka bɛ daa tim Shilo nti zaŋ Yawɛ ŋun nyɛ Tɔbbihi Naa ŋɔ daalikauli Adaka maa na. O nam ʒiishee daa bela chɛrubinim’ sunsuuni. Ka Ɛli bihi ayi Hofini mini Finɛhas daa doli Yawɛ Daalikauli Adaka maa na.
5Bɛ ni daa zaŋ Yawɛ Daalikauli Adaka maa paai bɛ sansani maa ni, Izraɛlnim’ zaa daa yola vuri hal ka tiŋgbani ti damda. 6Ka Filistianim’ daa wum bɛ vuri maa ka bɔhi “Bɔ vuri ka Hiburunim’ ŋɔ lee ti yɔri bɛ sansani maa ni lala?” Filistianim’ maa ni daa ti baŋ ni Yawɛ Daalikauli Adaka la ka bɛ zaŋ ka bɛ sansani maa ni na maa, 7ka dabiɛm gbahi ba, dama bɛ daa yɛlimi, “Buɣili ka bɛ zaŋ ka bɛ sansani maa ni na,” ka lan yɛli; “Mbusim be ti zuɣu, dama lala na ʒi n-niŋ. 8Mbusim be ti zuɣu! Ŋuni n-lee ni tooi fa ti buɣ’ shɛb’ bɛn’ mali kpiɔŋ ŋɔ nuu ni bahi? Buɣ’ shɛŋa din daa zaŋ alɔbo balibu kam luhi Ijiptinim’ zuɣu n-ku ba mɔɣu ni la m-bala. 9Dinzuɣu Filistianima, bamiya zani kaman dɔbba la, di yi pa lala, yi ni leei Hiburunim’ maa daba kaman bɛ ni yi nyɛ yi daba shɛm la; bamiya zani kaman dɔbba la n-tuhi ba.”
10Ka Filistianim’ daa tuhi nyaŋ Izraɛlnim’ maa, ka bɛ ŋmaligi guui, ka sokam daa zo n-kul’ o yiŋa. Bɛ daa ku niriba pam, dama Izraɛlnim’ tɔbbi’ tinchandib’ tuhi’ pihita ka bɛ daa ku. 11Bɛ daa ku Ɛli bidibis’ ayi bɛn daa nyɛ Hofini mini Finɛhas, ka fa Naawuni Daalikauli Adaka maa.
Ɛli kum
12Ka Bɛnjamin zuliya ni do’ so daa yi tɔb’ maa ni n-zo hal ni Shilo dindali maa, o daa dari tɔhi la o situra, ka kɔri taŋkpaɣu puɣ’ o zuɣu. 13O ni daa paai nimaani, Ɛli daa ʒila o kuɣ’ zuɣu sɔnaŋgbanyee lihira, dama o suhu daa bi doya Naawuni Daalikauli Adaka maa zuɣu. Doo maa ni daa kpe tiŋ’ puuni nti moli lahibali maa, tiŋ’ maa nim’ zaa daa duhila kuŋa. 14Ɛli ni daa wum kuhigu maa, ka o bɔhi, “Ka bo vuri n-lee bala?” Ka doo maa daa zɔna yomyom ti yɛli Ɛli di ni nyɛ shɛm. 15Di saha maa Ɛli daa nyɛla yuun’ pihiwɛinaanii nira, ka o nina daa fulim ka o bi lan nyara. 16Ka doo maa daa yɛli Ɛli, “Mani n-nyɛ ŋun yi tɔb’ maa tuhibu shee n-zo m-paai kpe na zuŋɔ dabisili ŋɔ.”
Ka Ɛli bɔh’ o, “M bia, tɔb’ maa be wula?”
17Ka ŋun daa ʒi lahibali maa na garigi yɛl’ o, “Izraɛlnim’ vaami guui ka chɛ Filistianima; bɛ ku niriba pam, hal bɛ ku a bih’ ayi la Hofini mini Finɛhas, ka fa Naawuni Daalikauli Adaka la chaŋ.”
18O ni daa kul boli Naawuni Daalikauli Adaka maa yuli maa, ka Ɛli dii yi o kuɣ’ maa zuɣu n-lɛb’ lu o kpali zuɣu ha dunɔdali maa gbini, ka o nyiŋgoli kabi ka o kpi, dama o daa kurigiya pam, ka lan nyɛ niŋgbuŋ titalilana. O daa niŋ Izraɛlnim’ zuɣulan’ la yuun’ pihinahi.
Finɛhas pakoli kpiya
19Di saha o bia Finɛhas paɣ’ puli daa kurigimi ka o saɣi dɔɣibu. O gba ni daa wum ni bɛ fa Naawuni Daalikauli Adaka maa, ka o yidan’ min’ o yidan’ ba zaa lan kpi maa, ka dɔɣim biɛrim dii pilig’ o, ka o gbani dɔɣi bidibiga. Ka tarigi n-yɛn kpi. 20Ka paɣidɔɣisɔtɔɣindiba daa yɛl’ o, “Chɛ ka a suhu kpɛma, bidibiga ka a dɔɣi maa.” Ka o bi garigi shɛli. 21Ka o daa boli bia maa yuli Ikabɔd ka yɛli, “Naawuni jilima yi Izraɛl tiŋgbɔŋ ni!” Bɛ ni daa fa Naawuni Daalikauli Adaka la min’ o yidan’ ba ni o yidan’ ni daa kpi zuɣu. 22Ka o daa lan yɛli, “Naawuni jilima yi Izraɛl tiŋgbɔŋ ni, dama bɛ fa Naawuni Daalikauli Adaka la.”",https://www.bible.com/bible/2264/1SA.4.DBWDB
1 SAMUƐL 5,"Naawuni Daalikauli Adaka kpalim Filistianim’ sani
1Filistianim’ ni daa fa Naawuni Daalikauli Adaka maa, bɛ daa zaŋ li yi Ɛbɛnɛza n-tahila Ashidɔd 2nti zaŋ li kpɛhi bɛ buɣili Dagɔn duu ti zali baɣili buɣili Dagɔn. 3N-daa yi biɛɣ’ asibaasi ka Ashidɔdnim’ daŋ yiɣisibu n-nya ka buɣili Dagɔn lu m-pilila o puli zuɣu Yawɛ Daalikauli Adaka maa tooni. Ka bɛ daa kpuɣi buɣili Dagɔn n-lan zal’ o zaashee. 4N-daa lan yi biɛɣ’ asiba, ka bɛ nya ka Dagɔn lan lumi n-do o puli zuɣu Yawɛ Daalikauli Adaka maa tooni, ka o zuɣu min’ o nuhi ŋmahi do dunɔbia zuɣu, ka o zaɣ’ mundili kɔŋko n-kpalim. 5Lala zuɣu ka Dagɔn tindaannim’ mini Ashidɔdnim’ bɛn zaa yɛn kpe Dagɔn duu maa ni bi lan tamdi di dunɔbia zuɣu kpɛri hal ni zuŋɔ.
6Ka Yawɛ daa darigi Ashidɔdnim’ tibili pam n-chɛ ka alɔbo lu bɛ tiŋ’ maa ni zaŋ tabili di tiŋkpansi din gil’ li zaa. 7Ashidɔdnim’ ni daa nya di ni be shɛm maa ka bɛ yɛli, “Izraɛlnim’ Naawuni Daalikauli Adaka ŋɔ ku lan be ti sani, dama o darigi ti tibili n-tabili ti buɣili Dagɔn.” 8Di saha ka bɛ daa tim boli Filistia nanim’ zaa na nti bɔhi ba, “Wula ka ti lee yɛn niŋ Izraɛlnim’ Naawuni Daalikauli Adaka ŋɔ?” Ka bɛ garigi yɛli, “Chɛliya ka ti zaŋ Izraɛlnim’ Naawuni Daalikauli Adaka maa tahi Gaat.” Di saha ka bɛ daa zaŋ Izraɛlnim’ Naawuni Daalikauli Adaka maa tahi nimaani. 9Amaa bɛ ni daa zaŋ li tahi nimaani, ka Yawɛ daa lan darigi di tiŋ’ maa nim’ gba tibili n-chɛ ka sokam suhu saɣim. O daa chɛ ka bintɔra tɔri bihi mini ninkura zaa. 10Ka bɛ daa zaŋ Izraɛlnim’ Naawuni Daalikauli Adaka maa tahi Ɛkurɔn. Amaa Naawuni Daalikauli Adaka maa ni daa paai Ɛkurɔn na, ka Ɛkurɔnnim’ daa kuhi yɛli, “Bɛ zaŋ Izraɛlnim’ Naawuni Daalikauli Adaka la tahi ti ya ŋɔ na ni di ti ku ti mini ti niriba.” 11Dinzuɣu ka bɛ daa tim boli Filistia nanim’ zaa na ti yɛli ba, “Zaŋmiya Izraɛlnim’ Naawuni Daalikauli Adaka maa labisi di biɛhigu shee, ka di chɛliya ka di ku ti mini ti niriba.” Tiŋ’ maa nim’ zaa suhu daa saɣimmi, dama Naawuni daa darigi bɛ tibili n-chɛ ka alɔbo lu bɛ zuɣu ku ba pam. 12Ka bintɔra daa tɔri ninvuɣ’ shɛb’ bɛn bi kpi mi, ka tiŋ’ maa nim’ daa kum pam.",https://www.bible.com/bible/2264/1SA.5.DBWDB
1 SAMUƐL 6,"Naawuni Daalikauli Adaka labisibu
1Yawɛ Daalikauli Adaka maa daa be Filistianim’ tiŋgbɔŋ ni la chira ayopɔin. 2Ka Filistianim’ daa ti tim boli tindaannim’ mini laasabuniŋdiba na ti bɔhi ba, “Wula ka ti lee yɛn niŋ Izraɛlnim’ Yawɛ Daalikauli Adaka ŋɔ? Ka ti yi yɛn zaŋ li labisi di biɛhigu shee, bɔ ka ti lee yɛn zaŋ pahi di zuɣu labisi?” 3Ka bɛ daa yɛli ba, “Yi yi yɛn zaŋ Izraɛlnim’ Naawuni Daalikauli Adaka maa labisi, yin’ di zaŋya di kɔŋko labisi, amaa yin’ zaŋmiya alahichi sanyoo pini m-pahi di zuɣu din ni chɛ ka yi nya faako ka baŋ o ni darigiri yi tibili daliri shɛli zuɣu maa.”
4Ka bɛ daa bɔhi, “Bɔ n-lee nyɛ alahichi sanyoo pini ka ti yɛn zaŋ pahi ti ti o?” Ka bɛ daa yɛli ba, “Salima alɔbo diba anu mini salima jɛŋgbaris’ anu kaman yi tiŋgbɔŋ ŋɔ ni nanim’ kalinli ni nyɛ shɛm. Dama alɔbo yini maa n-daa lu yi mini yi nanim’ maa zaa zuɣu. 5Di simdi ka yi niŋ alɔbo shɛŋa mini jɛŋgbar’ shɛb’ bɛn bahi yi tiŋgbani ŋɔ yoli maa kɔtomsi, ka di lan simdi ni yi ti Izraɛlnim’ Naawuni maa jilima, di pa shɛli o ku lan darigi yi mini yi buɣa ni yi tiŋgbɔŋ ŋɔ tibili yaha. 6Bɔzuɣu ka yi yɛn niŋ tipawumli kaman Ijiptinim’ mini Firawuna ni daa niŋ tipawumli shɛm la? O ni daa chɛ ka bɛ tum jɛrilim la nyaaŋa, pa bɛmaŋmaŋa n-daa ti chɛ ka niriba maa chaŋ? 7Dinzuɣu pumpɔŋɔ malimiya tɔroko palli, ka bo niɣ’ ayi bɛn bihi na mɔɣira, ka nyɛ bɛ ni ʒi n-zaŋ dapuhi ga shɛba nti zaŋ tɔroko maa ga ba, amaa ka taɣiya bɛ bihi kuli yiŋ’ ka chɛ ba. 8Ka zaŋya Yawɛ Daalikauli Adaka maa niŋ tɔroko maa ni, ka zaŋ salima binyara din nyɛ yi daalahichi sanyoo pini la zali baɣili di luɣili ni n-daai li bahi n-chɛ ka di chaŋ di ni bɔri shɛli polo. 9Ka yi yuuni li n-nya di ni yɛn kpa shɛli polo. Di yi kpala dimaŋmaŋ’ ya Bɛtishɛmɛshi polo, yin’ baŋmiya ni ŋuna n-tum ti barina titaŋa ŋɔ zaa, amaa di yi bi kpa ni polo, ti lan baŋ ni o nuu ka ti daalɔbo maa ni, amaa di kul nyɛla din lu ti zuɣu dimaŋmaŋa.”
10Ka niriba maa daa niŋ lala, ka daa bo niɣ’ ayi bɛn bihi na mɔɣiri na nti zaŋ tɔroko maa ga ba, ka zaŋ naɣibihi maa niŋ duu n-yo ba niŋ di ni. 11Ka bɛ daa zaŋ Yawɛ Daalikauli Adaka maa niŋ di puuni, ka zaŋ salima jɛŋgbaris’ adaka mini alɔbo kɔtomsi la niŋ di ni. 12Ka niɣi maa daa dii zaŋ li lu solɔɣu n-kpa Bɛtishɛmɛshi polo, bɛ daa bi birigi kpa nudirigu polo bee nuzaa polo, bɛ daa kul chanimi ka kuhira. Ka Filistia nanim’ daa dol’ ba hal ni Bɛtishɛmɛshi tintariga.
13Di saha Bɛtishɛmɛshinim’ daa bela vinvamli ni n-chɛri alikama, bɛ ni daa ti kpuɣi bɛ zuɣuri lihi nya Naawuni Daalikauli Adaka maa ka di niŋ ba suhupiɛlli. 14Ka tɔroko maa daa chaŋ ti kpalim zani Bɛtishɛmɛshi maa do’ so ŋun yuli daa booni Jɔshua la puu ni. Kuɣ’ titali daa do nimaani, ka bɛ daa wɔri tɔroko maa dari n-kɔri niɣi maa pa di zuɣu n-nyo buɣim m-mali sara ti Yawɛ. 15Ka Lɛvinim’ daa kpuɣi Yawɛ Daalikauli Adaka maa mini adaka shɛli din daa pahi di zuɣu ka salima binyara be di ni la n-zaŋ li ti tam kuɣ’ titali maa zuɣu, ka Bɛtishɛmɛshinim’ zaŋ binyara nyo buɣim m-mali sara. Ka daa lan mali sara maligu shɛŋa ti Yawɛ dindali maa. 16Ka Filistia nanim’ anu maa ni daa nya lala maa, ka bɛ lab’ kul Ɛkurɔn dindali maa.
17Filistianim’ ni daa zaŋ bintɔra kɔtomsi salima din nyɛ alahichi sanyoo pini m-pahi ti ti Yawɛ la zaɣ’ yini daa nyɛla Ashidɔdnim’ dini, ka yini nyɛ Gazanim’ dini, ka yini nyɛ Ashikɛlɔnnim’ dini, ka yini nyɛ Gaatinim’ dini, ka yini mi nyɛ Ɛkurɔn nim’ dini. 18Lala n-daa nyɛ salima jɛŋgbarisi la gba kaman Filistia nanim’ maa ni daa su fɔntiŋ’ kar’ shɛŋa bɛ ni daa me goondahi gili kalinli ni daa nyɛ shɛm zaŋ tabili tiŋkpansi din daa ka goma. Bɛ ni daa zaŋ Yawɛ Daalikauli Adaka maa tam kuɣ’ tital’ shɛli zuɣu maa na kul beni hal ni zuŋɔ n-nyɛ din daa niŋ Bɛtishɛmɛshi Jɔshua puu ni la shɛhira.
19Ka Bɛtishɛmɛshi ninvuɣ’ shɛba daa lihi Yawɛ Daalikauli Adaka maa puuni, ka o daa ku bɛ ninvuɣ’ pisopɔin zaa. Ka niriba daa kum bɛ zuɣu, Yawɛ ni daa ku ba pam shɛm maa zuɣu.
Alikauli Adaka be Kiriatijiarim
20Di saha ka Bɛtishɛmɛshinim’ maa daa yɛli, “Ŋuni n-lee ni tooi zani Yawɛ ŋun nyɛ Naawuni ŋun be kasi ŋɔ tooni? Ka o yi yi ti sani, banim’ sani ka o lee yɛn chaŋ?” 21Dinzuɣu ka bɛ daa tim tuumba Kiriatijiarimnim’ sani ti yɛli ba, “Filistianim’ labisi Yawɛ Daalikauli Adaka la na, kamiyana ti kpuɣi li.”",https://www.bible.com/bible/2264/1SA.6.DBWDB
1 SAMUƐL 7,"1 Ka Kiriatijiarimnim’ maa daa kana ti kpuɣi Yawɛ Daalikauli Adaka maa n-kuli ti zaŋ li tahi do’ so ŋun yuli daa booni Abinadab ka o yili be daboli zuɣu la yiŋa. Ka bɛ daa piig’ o bia Ɛliɛza ni o yuuni Yawɛ Daalikauli Adaka maa.
Samuɛl ni su Izraɛlnim’ shɛm
2Ka Naawuni Daalikauli Adaka maa daa be Kiriatijiarim maa yuui pam. Di daa niŋ la yuun’ pisi nimaani, ka Izraɛlnim’ zaa suhuri daa kul ye Yawɛ zuɣu.
3Di saha ka Samuɛl daa yɛli Izraɛlnim’ zaa, “Yi yi ni ŋmaligi labi Yawɛ sani ni yi suhuri zaa, dindina yin’ yihimiya tinzun buɣa la zaa n-tabili buɣ’ shɛli din yuli booni Ashitarɔt la yi kɔbili ni, ka zaŋ yimaŋ’ zaa ti Yawɛ n-jɛmd’ o kɔŋko, ka o fan ya Filistianim’ nuu ni bahi.” 4Ka Izraɛlnim’ daa zaŋ buɣ’ shɛŋa din daa be bɛ sani ka bɛ booni li Baalnim’ la mini buɣili Ashitarɔt labi, ka jɛmdila Yawɛ kɔŋko. 5Ka Samuɛl daa yɛli ba, “Laɣimmiya Izraɛlnim’ zaa Mizipa ka n ti suhi Yawɛ tin ya.” 6Ka bɛ daa laɣim Mizipa n-tooi kom booi bahi Yawɛ tooni nimaani ka lo noli dindali maa ka yɛli, “Ti tum alahichi Yawɛ sani.” Ka Samuɛl daa nyɛ Izraɛlnim’ zuɣulana Mizipa maa.
7Filistianim’ ni daa wum ni Izraɛlnim’ laɣimla Mizipa, ka bɛ nanim’ daa lo tɔbu n-chaŋ ni bɛ ti tuhi ba. Ka Izraɛlnim’ daa wum li ka dabiɛm gbahi ba. 8Ka Izraɛlnim’ maa daa yɛli Samuɛl, “Kul suhimi Yawɛ ŋun nyɛ ti Naawuni ŋɔ tim’ ti, ka o fa ti Filistianim’ ŋɔ nuu ni bahi.” 9Ka Samuɛl daa gbaai piɛbil’ ŋun na mɔɣiri kɔrigi n-zaŋ o zaɣ’ muni nyo buɣim mali sara ti Yawɛ. Ka o daa suhi Yawɛ ti Izraɛlnima, ka Yawɛ daa deei Samuɛl suhigu maa. 10Samuɛl ni daa na maani sara maa ka Filistianim’ maa vu m-mirina ni bɛ ti liri Izraɛlnima; amaa ka Yawɛ kukoli daa tahi pam dindali maa m-birim Filistianim’ maa ka bɛ ŋmaligi guui ka chɛ Izraɛlnima. 11Ka Izraɛlnim’ maa daa dii yi Mizipa na n-kar’ doli Filistianim’ maa n-kuri ba hal ti miri Bɛtikar.
12Di saha ka Samuɛl daa bo kuɣili sa Mizipa mini Jɛshana sunsuuni, ka bol’ li Ɛbɛnɛza, dama o daa yɛlimi, “Kpe ka Yawɛ sɔŋ ti.” 13Ka Izraɛlnim’ daa nyaŋ Filistianim’ maa, ka bɛ daa bi lan buɣisi ni bɛ liri ba bɛ tiŋgbani maa ni yaha, ka Yawɛ daa kul darigiri Filistianim’ maa tibili Samuɛl ʒiɛmani maa ni zaa. 14Ka Izraɛlnim’ daa lan deei Filistianim’ ni daa tuhi fa tiŋ’ shɛŋa bɛ sani zaa. Ɛkurɔn zaŋ hal ti kpa Gaat, bɛ daa fa bɛ tiŋgbana zaa Filistianim’ sani. Ka suhudoo daa lan niŋ bɛn’ Izraɛlnim’ maa mini Amɔrinim’ sunsuuni.
15Ka Samuɛl daa niŋ Izraɛl zuɣulana hal ni o nyɛvili tariga. 16O daa gindila Bɛtɛl mini Giligal ni Mizipa yuuni kam nti maani Izraɛlnim’ yɛla nimaani zaa. 17Di nyaaŋa ka o lab’ kuli o ya Rama. Ŋuna n-daa lan maani Izraɛlnim’ yɛla nimaani gba. O daa lan me sara maligu bimbini nimaani ti Yawɛ.",https://www.bible.com/bible/2264/1SA.7.DBWDB
1 SAMUƐL 8,"Izraɛlnim’ ni bɔri naa shɛm
1Samuɛl ni daa ti kurigi, o daa zaŋla o bidibisi n-leei Izraɛlnim’ zuɣulaannima. 2O bidib’ kpɛm’ sani yuli daa boonila Joɛl, ka ŋun paya mi yuli booni Abija; Bɛ daa nyɛla Bɛrishiiba zuɣulaannima. 3Amaa o bihi maa bɛn daa bi dol’ o naba, ka zaŋ bɛ zaŋsim niŋla bun’ ni, ka deeri birapu niriba sani, ka bi doli yɛlimaŋli soli maani bɛ yɛla.
4Di saha ka Izraɛl kpamba zaa daa laɣim taba n-chaŋ Samuɛl sani Rama 5 nti yɛl’ o, “Nyama, pumpɔŋɔ a kurigiya, ka a bihi ŋɔ mi bi dol’ a naba, dinzuɣu bom’ naa ti ti ka o su ti kaman zuliya kam ni mali nanim’ shɛm ŋɔ.” 6Amaa bɛ ni daa yɛli Samuɛl, “Tim’ ti naa ka o su ti maa,” di daa bi palig’ o suhu; ka o daa suhi Yawɛ. 7Ka Yawɛ yɛl’ o, “Wummi niriba maa ni yɛl’ a shɛlikam maa zaa, dama pa nyini ka bɛ zaɣisi, amaa mani ka bɛ zaɣisi ni n di lan nyɛ bɛ naa maa. 8Saha shɛli n ni daa yihi ba Ijipti tiŋgbɔŋ ni na hal ni zuŋɔ, bɛ tuma zaa kul wuhirila lala, bɛ zaɣisi ma ka jɛmdila buɣa, lala ka bɛ niŋd’ a gba maa. 9Dinzuɣu pumpɔŋɔ wummi bɛ ni yɛli shɛm maa, amaa lee kpahimi bɛ zuɣu ni, ka wuhi ba na’ so ŋun ti yɛn su ba biɛhigu ni ti yɛn nyɛ shɛm bɛ sani.”
10Ka Samuɛl daa yɛli ninvuɣ’ shɛb’ bɛn zaa daa yɛl’ o ni o bom’ naa ti ba maa Yawɛ ni yɛli shɛm zaa. 11O daa yɛli ba, “Na’ so ŋun ti yɛn sun ya biɛhigu ni ti yɛn nyɛ shɛm yi sani m-bɔŋɔ, o ni ti zaŋ yi bidibisi niŋ chɛchɛbumbariba mini wɔribariba, ka bɛ be o chɛchɛbuŋ’ tooni. 12O ni ti zaŋ shɛb’ leeg’ o tɔbbi’ kpamba n-chɛ ka bɛ su tɔbbihi tuhilituhili, ka shɛb’ mi su pihinunu; ka zaŋ shɛb’ leeg’ o pukpariba, ka bɛ kɔr’ o puu ka kpuɣir’ o puu atam, ka shɛb’ mi maani o chɛchɛbunsi min’ o tɔbutuhiri’ nɛma. 13O ni ti zaŋ yi bipuɣinsi leeg o tulaalɛmaaniba min’ o bindir’ duɣiriba ni o bɔrɔbɔro shɛriba. 14O ni ti fa yi puri mini yi wain tihi ni yi Olivi tihi puri zaa din mali vuhim n-zaŋ ti o tumtumdiba. 15O ni ti deei yi bindira mini yi wain tihi wala pirigibu bupia kam puuni vaabu yim ti o kpambaliba min’ o tumtumdiba. 16O ni ti fa yi tumtumdi’ dɔbba mini paɣiba, ka deei yi naɣ’ viɛla mini yi bun’ viɛla zaa ka bɛ tumd’ o tuma. 17O ni ti yihi biŋkɔb’ yino yi biŋkɔbiri pia kam puuni ka yi ti leeg’ o daba. 18Di saha maa, yi ni ti fabili pam yi ni pii na’ so maa zuɣu, amaa ka Yawɛ ti ku garigi ya dindali maa.”
19Ka niriba maa daa zaɣisi Samuɛl yɛligu maa wumbu ka yɛli, “Aai! Ti bɔri ni ti mali naa ka o su ti. 20Ka ti gba biɛhigu ŋmani zuliya shɛb’ biɛhigu, ti naa maa ni su ti, ka ni yina n-gari tooni zaŋ ti tuhi tɔb’ kam.” 21Samuɛl ni daa wum niriba maa yɛligu maa, ka o gba daa lan zaŋ li yɛli Yawɛ. 22Ka Yawɛ yɛli Samuɛl, “Wummi bɛ ni yɛli shɛm maa, ka bo naa ti ba.” Di saha ka Samuɛl daa yɛli Izraɛlnim’ maa, “Sokam labimi kul’ o ya.”",https://www.bible.com/bible/2264/1SA.8.DBWDB
1 SAMUƐL 9,"Sool mini Samuɛl nya taba
1Bɛnjamin zuliya ni do’ so daa beni ka o yuli booni Kish, o daa nyɛla Abiɛl bia, ka Abiɛl mi nyɛ Zɛro bia, ka Zɛro nyɛ Bɛkɔrat bia, ka Bɛkɔrat mi daa nyɛ Afia ŋun daa nyɛ Bɛnjamin zuliya ni nir’ la bia, o daa mali buni pam. 2O daa mali bidibiga ka o yuli booni Sool, O daa nyɛla nachimbil’ viɛlli. Do’ so daa ka Izraɛl n-viɛl’ gar’ o; ka o daa lan wɔɣ’ gari sokam.
3Ka Sool ba Kish bunsi daa ti bɔrigi dahin’ shɛli ka o yɛl’ o bia Sool, “Zaŋmi tumtumdiba ŋɔ ni yino pah’ amaŋ’ zuɣu ka yi chaŋ ti bo bunsi maa shee.” 4Ka bɛ daa yiɣisi chaŋ hal ti paai zoya ni tin’ shɛli din yuli booni Ifriim n-zaŋ gari Shalisha tiŋgbɔŋ ni nti bi nya ba, ka zaŋ gari Shaalim ka bɛ ti ka nimaani. Di saha ka bɛ daa lan zaŋ gari Bɛnjamin tiŋgban’ ni nti bi nya ba. 5Bɛ ni daa ti paai Zuf, ka Sool daa yɛl’ o tumtumda so ŋun daa be o sani maa, “Kamina ka ti lab’ kuli, di yi pa lala m ba ni chɛ bunsi ŋɔ yɛla tɛhibu ka kpalim tɛhirila ti yɛla.”
6Amaa ka o tumtumda maa daa yɛl’ o, “Nyama, Naawuni ninvuɣ’ gahindili be tiŋ’ ŋɔ ni ka bɛ tir’ o jilima pam. O yɛligu bi yiɣisira. Chɛ ka ti chaŋ o sani, di pa shɛli o ni tooi wuhi ti ti chandi ŋɔ ni yɛn nyɛ shɛm.”
7Ka Sool daa bɔh’ o tumtumda maa, “Ti yi chaŋ bɔ ka ti lee yɛn ti o? Dama ti lan ka bindirigu ti koligu ŋɔ ni bee bɔ ka ti lee mali? Ti ka pin’ shɛli din ni ti Naawuni nir’ maa.”
8Ka tumtumda maa garigi yɛli Sool, “M mali anzinfa laɣifu kpe, n ni zaŋ li ti Naawuni nir’ maa ka o wuhi ti ti ni yɛn doli so’ shɛli.”
9(Kurimbuni maa ha so daa yi bɔri ni o bɔhi baŋ shɛli Naawuni sani, o yɛrimi, “Ti cham’ nyara sani.” Bɛ daa yi booni anabi la nyara.) 10Ka Sool daa yɛli, “Mbo, di viɛla, garim’ ka ti chaŋ.” Ka bɛ daa chaŋ Naawuni nir’ maa ni daa be tiŋ’ maa ni luɣ’ shɛli maa. 11Bɛ ni daa duri daboli n-kpɛri tiŋ’ maa ni, ka bɛ daa tuhi’ paɣisara soli ka bɛ chani kuliga, ka bɛ bɔhi ba, “Ŋun nyari niriba yɛla la beni?”
12Ka bɛ daa yɛli, “O beni,” ka lan yɛli, “Nyamiya, ŋuna kul be yi tooni chani maa ha; kpaŋ chamiya, pumpɔŋɔ ka o na yoli paana, dama bɛ yɛn malila sara daboli zuɣu zuŋɔ. 13Yi yi kul kpe tiŋ’ maa puuni, yi ni nya o pɔi ka o naanyi chaŋ chuɣu maa ni daboli maa zuɣu, dama o yi bi chaŋ niriba maa ku di bindirigu; ŋuna n-yɛn suhi alibarika niŋ sara maligu maa ni, di nyaaŋa ka bɛnkam beni naanyi di. Dinzuɣu chamiya pumpɔŋɔ, yi ni nya o yomyom.” 14Ka bɛ daa du n-kpe tiŋ’ maa ni. Bɛ ni daa kpɛri tiŋ’ maa ni, ka bɛ nya Samuɛl ka o yiri ni o chaŋ sara maligu daboli maa zuɣu.
15Sool chandi maa dazɔhigu dali, Yawɛ daa pun daŋ kahigi wuhi Samuɛl yɛli, 16“Biɛɣuni ŋ-ŋɔ tasaha, n sa ni yihi nachimbil’ Bɛnjamin tiŋgban’ ni n-tim o a sanna, ka a ti booi nam kpam bah’ o zuɣu ni ka o leei n niriba Izraɛlnim’ naa. O ni ti tiligi n niriba Filistianim’ nuu ni, dama n nya n niriba maa ni diri wahala shɛli, ka wum bɛ fabila.”
17Samuɛl ni daa nya Sool’ maa, ka Yawɛ yɛl’ o, “N ni sa yɛl’ a ninvuɣ’ so yɛla la m-bala, Ŋuna n-yɛn su n niriba maa.” 18Di saha ka Sool daa chaŋ Samuɛl sani tiŋ’ maa gooni dunol’ ni nti yɛl’ o, “Wuhim ma ŋun nyari niriba yɛla la yiŋa.”
19Ka Samuɛl yɛl’ o, “Mani n-nyɛ nyar’ maa, daŋmi n tooni chaŋ daboli ŋɔ zuɣu, dama zuŋɔ m min’ a ni laɣim di bindirigu, ka n sa yɛl’ a din be a zuɣu ni biɛɣuni asiba ka chɛ ka a kuli. 20Di yi nyɛla yi bun’ shɛb’ bɛn bɔrigi zuŋɔ daba ata la bɛna, di lan chɛ ka bɛ yɛla muɣis’ a, dama bɛ nya ba. Ka ŋuni ka Izraɛlnim’ zaa lee yuuni bɔra? Pa a min’ a zuliya zaa?”
21Ka Sool yɛl’ o, “Pa Bɛnjamin zuliya din pɔri gari Izraɛl zuliyanim’ zaa la ni nira n-nyɛ ma? Pa n yiŋnim’ m-pɔri gari sokam Bɛnjamin zuliya maa ni? Ka wula ka a ti tɔɣisiri ma yɛtɔɣa ŋɔ?”
22Ka Samuɛl daa zaŋ Sool min’ o tumtumda maa kpɛhi du’ tital’ ni nti ti ba ʒiishe’ gahinda bɛ ni daa boli ninvuɣ’ shɛb’ na maa sani, niriba maa kalinli daa nyɛla kaman ninvuɣ’ pihita laasabu. 23Ka Samuɛl daa yɛli ŋun duɣi bindirigu maa, “Zaŋmi n ni di zaŋ nim’ shɛli ti a ka yɛl’ a ni a zaŋ li zali di ko la na.” 24Di saha ka ŋun daa duɣi bindirigu maa daa zaŋ biŋgbalipaɣ’ nimpuɣili ni din pahi di zuɣu na nti zali Sool tooni. Ka Samuɛl yɛl’ o, “Nyama, ti ni di zaŋ shɛli zali maa n-ʒe a tooni maa. Ŋubimi li, dama nyini ka ti di zaŋ li zali gu hal ni pumpɔŋɔ ŋɔ ni di chɛ ka a mini saamba ŋɔ laɣim di.”
Ka Sool mini Samuɛl daa laɣim di dindali maa. 25Bɛ ni daa yi daboli maa zuɣu kuli yiŋa, ka bɛ daa zaŋ bindoo n-du pii zuɣu ti yɛrigi sɔŋ Sool, ka o daa dɔni nimaani gbihi.
Samuɛl booi nam leebu kpam bahi Sool zuɣu ni ka o leei naa
26Nolɔɣu kukoli saha ka Samuɛl daa ti boli Sool pii maa zuɣu yɛl’ o, “Yiɣisim’ ka m biɛl’ a zali soli.” Ka Sool yiɣisi ka o mini Samuɛl daa lu soli.
27Bɛ ni daa ti yiri tiŋ’ maa tariga, ka Samuɛl yɛli Sool, “Yɛlim’ a tumtumda maa ni o cham’ ti tooni, o yi chaŋ naai nyin’ zanim’ kpe biɛla, ka n yɛl’ a Naawuni ni yɛli shɛm.”",https://www.bible.com/bible/2264/1SA.9.DBWDB
1 SAMUƐL 10,"1Di saha ka Samuɛl daa zaŋ kpam labil’ ni na nti kpaai vie Sool zuɣu ni ka mɔɣis’ o kpariŋ ka yɛl’ o, “Yawɛ n-zaŋ kpam ŋɔ booi bah’ a zuɣu ni ni a leeg’ o niriba Izraɛlnim’ naa. A ni ti di nam su Yawɛ niriba, ka tiligi ba bɛ dimnim’ bɛn gili ba ŋɔ zaa nuu ni. Dimbɔŋɔ n-yɛn nyɛ di shihirili n-wuhi ni Yawɛ n-shiri zal’ a ni a su o niriba maa. 2A yi yi n sani zuŋɔ kuna, a ni tuhi niriba ayi soli Reechɛl gballi din be Zɛliza, Bɛnjamin tiŋgban’ ni la gbini ka bɛ yɛl’ a, ‘Yi ni daa yi n-chaŋ ni yi ti bo bun’ shɛb’ shee la, ti nya ba. Ka pumpɔŋɔ bɛ yɛla bi lan muɣis’ a ba, a yɛla n-kpalim muɣis’ o. Ka o kul yɛra, “Ka wula ka n yɛn niŋ zaŋ chaŋ m bia ŋɔ polo?” ’ 3Di saha, a yi yi nimaani n-chaŋ ti paai Tabo oki tia la gbini, a ni tuhi niriba ata soli ka bɛ chani Bɛtɛl Naawuni sani ni bɛ ti mali sara. Bɛ ni yino ni ti vɔri bubih’ ata, ka yino gbibi bɔrɔbɔro kpil’ ata, ka ŋun’ la mi nyaɣiri wain koligu pali. 4Bɛ ni ti puh’ a ka ti a bɔrɔbɔro kpil’ ayi, ka a deei li bɛ nuu ni. 5Di nyaaŋa ka a yi nimaani nti paai Naawuni zoli din be Gibia Filistia tɔbbihi ni be shɛl’ la. A yi yi nimaani nti yɛn kpe tiŋ’ puuni, a ni tuhi anab’ bɔbili soli ka bɛ yi zoli zuɣu n-siɣirina ka ŋmɛri mɔɣilɔnim’ ka chaɣisiri chaɣisa, ka ŋmɛri goonjɛnima, ka pɛbiri yuhi, ka tɔɣisir’ anabitali yɛtɔɣa. 6Di saha Yawɛ shia ni siɣi a zuɣu na pam, ka a pahi bɛ zuɣu n-tɔɣisir’ anabitali yɛtɔɣa ka a biɛhigu taɣi. 7Ka shihira ŋɔ zaa yi ti niŋ a nyin’ niŋm’ a nuu ni ni tooi niŋ shɛlikam, dama Naawuni be a sani. 8Ka a ti daŋ n tooni chaŋ Giligal, nyama, n ni ka nimaani na ti mali sara shɛli bɛ ni zaŋdi nyɔri buɣim la mini suhudoo sara maligunima. Di simdi ka a ti guhi ma nimaani daba ayopɔin hal ka n ti kana ti wuh’ a a ni yɛn niŋ shɛm.”
9Sool ni daa ŋmaligi Samuɛl sani ni o chaŋ, ka Naawuni taɣ’ o suhu. Ka shihira ŋɔ zaa daa niŋ pali dindali maa. 10Bɛ ni daa ti paai Gibia ka anab’ bɔbili shiri tuh’ o soli ka Naawuni shia daa siɣ’ o zuɣu na pam, ka o pahi bɛ zuɣu n-tɔɣisiri anabitali yɛtɔɣa. 11Ka bɛnkam pun mi o ni daa ti nya ka o tɔɣisiri anabitali yɛtɔɣa maa, ka bɛ yɛli taba, “Ka bɔ n-lee siɣi Kish bia ŋɔ zuɣu na? Sool gba nyɛla anabi?” 12 Ka do’ so daa be nimaani n-garigi bɔhi ba, “Ka anabinim’ maa ba lee nyɛ ŋuni?” Dinzuɣu lala yɛtɔɣili maa daa leei yɛtɔɣ’ ŋahili ka bɛ mal’ li yɛra, “Sool gba nyɛla anabi?” 13O ni daa tɔɣisi anabitali yɛtɔɣa maa naai, o daa chaŋ ti dula daboli zuɣu.
14Ka o bapir’ daa ti bɔh’ o min’ o tumtumda maa, “Ya ka yi lee chaŋ?” Ka Sool garigi yɛl’ o, “Ti daa chaŋla bunsi la bɔbu; ka daa ti bo ba je ka chaŋ Samuɛl sani.” 15Ka o bapir’ maa daa yɛl’ o, “N suhir’ a mi, yɛlim’ ma Samuɛl ni yɛl’ a shɛm.” 16Ka Sool daa yɛl’ o bapir’ maa, “O kahigimi wuhi ti ni yi nya bunsi maa.” Amaa Samuɛl ni daa yɛl’ o nam yɛtɔɣa la dina, o daa bi saɣi yɛl’ o di shɛli yɛla.
Bɛ zaŋ Sool leei naa
17Dahin shɛli ka Samuɛl daa ti boli niriba ni bɛ laɣim Yawɛ sanna Mizipa. 18Ka bɛ daa laɣimna, ka o yɛli Izraɛlnim’ maa, “Yawɛ ŋun nyɛ Izraɛlnim’ Naawuni ŋɔ ni yɛli shɛm m-bɔŋɔ, ‘Mani n-daa yihi yinim’ Izraɛlnim’ Ijipti tiŋgbɔŋ ni, ka fan ya Ijiptinim’ mini na’ shɛb’ bɛn daa niŋdi ya fitiina la zaa nuu ni bahi.’ 19Amaa zuŋɔ yi zaɣisi yi Naawuni ŋun daa yihi ya azaaba mini muɣisigu ni maa. Ka yɛli, ‘Aai! Bom’ naa ti ti.’ Dinzuɣu pumpɔŋɔ yi zuliya kam laɣimmi tab’ gbilligbilli ka Yawɛ sanna.”
20Ka Samuɛl daa zaŋ zuliyanim’ maa zaa zali ka bɛ vihi nya, ka piila Bɛnjamin zuliya. 21Ka o daa chɛ ka Bɛnjamin zuliya maa ni daŋ kam niriba laɣim gbilligbilli, ka bɛ vihi nya, ka piila Matiri daŋ. Di nyaaŋa ka o daa zaŋ Matiri daŋ maa ni dɔbba zaa zali, ka bɛ vihi nya, ka piila Kish bia Sool. Amaa bɛ ni daa ti bɔr’ o bɛ daa bi nya o. 22Ka daa lan bɔhi Yawɛ, “Doo maa ka kpe na?”
Ka Yawɛ daa yɛl’ ba, “Nyamiya, o sɔɣ’ be kpalansi ŋɔ nyaaŋa.”
23Di saha ka bɛ daa zo n-chaŋ ti zaŋ o na, ka o ni daa kana nti zani niriba maa sani, o daa wɔɣ’ gari sokam. 24Ka Samuɛl daa yɛli niriba maa zaa, “Yi nya Yawɛ ni pii so maa? Niriba ŋɔ zaa ni so bi be kaman ŋuna.” Ka niriba maa zaa daa kuhi yɛli, “Naawuni dolim’ naa maa nyɛvili.”
25Ka Samuɛl daa yɛl’ niriba maa naa ni mali so’ shɛŋa min’ o talahi tuma ni nyɛ shɛm. Ka daa sab’ li niŋ litaafi ni n-zaŋ li ti sɔŋ Yawɛ tooni. Di saha ka Samuɛl daa bahi niriba maa zaa ka bɛ wurim, ka sokam kul’ o ya. 26Ka Sool gba daa kul’ o ya Gibia, ka dɔbba bɛn mali suhukpeeni, ka Naawuni yɛligu maa kpe bɛ suhuri ni daa pahi dol’ o kuli. 27Amaa ka ninvuɣ’ yo’ shɛb’ daa yɛra, “Wula ka doo ŋɔ yɛn tooi niŋ tiligi ti?” Ka bɛ daa ʒiɛm o, ka zaɣis’ o pina tibu. Amaa ka o daa kul shini.",https://www.bible.com/bible/2264/1SA.10.DBWDB
1 SAMUƐL 11,"Sool tuhi nyaŋ Ammɔnnima
1Dahin shɛli ka Ammɔnnim’ na’ so ŋun yuli daa booni Nahash la daa ti lo tɔb’ na nti teei gili Jabɛshi din be Giliad tintariga la nima. Ka Jabɛshi dɔbba zaa daa yɛli naa Nahash, “Chɛ ka ti min’ a tɔɣisi ka a zali ti zaligu ka ti jɛmd’ a.”
2Amaa ka Ammɔnnim’ naa Nahash daa yɛl’ ba, “Yi yi ni saɣi ka n fɔɣi yi nudiriti polo nimbihi zaa din ni chɛ ka Izraɛlnim’ zaa nya filiŋ, n ni chɛ ka m mini ya tɔɣisi.”
3Ka Jabɛshi kpamba daa yɛl’ o, “Tim ti daba ayopɔin ka ti tim Izraɛl tiŋgbɔŋ ni zaa ti yɛl’ ba, ka so yi kani ŋun ni fa ti bahi, di saha ti ni zaŋ timaŋ’ ti a.”
4Tuumba maa ni daa ti paai Gibia din nyɛ Sool ya la nti yɛli yɛlli maa ka di lu niriba tiba ni, bɛ daa dii duhila kuŋa n-kuhiri pampam. 5Di saha ka Sool daa dol’ o naɣikɔra yi puuni kunna ti wum kuhigu maa ka bɔhi, “Ka bɔ n-niŋ niriba maa ka bɛ zaa ti kuhiri lala?” Ka bɛ daa yɛl’ o Jabɛshinim’ ni ʒi lahiba’ shɛli maa na. 6Sool ni daa wum yɛtɔɣa maa, ka Naawuni shia siɣ’ o zuɣu na ni kpiɔŋ pam, ka o suhu daa yiɣisi pam, 7Ka o gbah’ o naɣikɔra ayi n-ku ŋ-ŋmahiŋmahi ba n-chɛ ka tuumba zaŋ li gili Izraɛl tiŋgbɔŋ maa ni zaa n-tari niriba ka yɛra, “Ŋunkam bi yina n-dol’ Sool mini Samuɛl chaŋ tɔb’ ni, lala n-yɛn niŋ dilan’ naɣikɔra.”
Ka Yawɛ yɛla dabiɛm daa gbahi niriba maa, ka bɛ zaa daa yina naŋgbanyini. 8Ka Sool daa laɣim ba luɣ’ shɛli din yuli booni Bɛzɛk la. Izraɛlnim’ kalinli daa nyɛla tuhi’ kɔbisita. Ka Judanim’ mi kalinli nyɛ tuhi’ pihita. 9Ka bɛ daa yɛl’ tuun’ shɛb’ bɛn kana maa, “Yi yi kuli yin’ yɛlimiya Jabɛshi din be Giliad tintariga maa nima, ‘Biɛɣuni zaŋ chaŋ wuntaŋ’ sa ti yɛn bii, yi ni nya faako.’ ” Tuumba maa ni daa lab’ kuli ti yɛli Jabɛshinim’ lala, ka bɛ suhuri paligi. 10Ka Jabɛshinim’ maa daa yɛli Naa Nahash, “Biɛɣuni ti sa ni zaŋ timaŋ’ ti a, ka a niŋ ti a ni bɔri shɛm.”
11Ka biɛɣu daa ti neerina nolɔɣu kukoli saha, ka Sool daa piri tɔbbihi maa ʒii buta, ka bɛ daa kana ti kpe Ammɔnnim’ suɣa sunsuuni n-daa ŋma bɛ zuɣuri hal ka wuntaŋ’ ti bii, ka bɛ ni daa bi ku shɛb’ la wurim kpe yɔɣu, ka sokam kpa o kpabu polo, hal ka bɛ niriba ayi gba bi lan doli taba.
12Di saha ka Izraɛlnim’ maa daa bɔhi Samuɛl, “Banima n-daa lee yɛli ni Sool ku tooi niŋ ti naa la? Chɛ ka bɛ gbahi ba na ka ti ku ba.”
13Amaa ka Sool daa yɛli, “Aai, di bi simdi ni ti ku so zuŋɔ, dama zuŋɔ ka Yawɛ ti Izraɛlnim’ faako.” 14Di saha ka Samuɛl daa yɛli Izraɛlnim’ maa, “Kamiyana ka ti chaŋ Giligal nti lan leei ti nam maa.” 15Ka bɛ zaa daa chaŋ Giligal, ka bɛ ti zaŋ Sool n-leei naa Yawɛ tooni Giligal ka mali suhudoo sara Yawɛ tooni nimaani. Ka Sool mini Izraɛlnim’ zaa suhuri daa paligi pam.",https://www.bible.com/bible/2264/1SA.11.DBWDB
1 SAMUƐL 12,"Samuɛl ni yɛli shɛm chɛbisi niriba
1Ka Samuɛl daa yɛli Izraɛlnim’ zaa, “Nyamiya, n saɣi yi ni daa yɛli ma shɛlikam zaa la, ka pii naa tin ya. 2Ka pumpɔŋɔ nyamiya, ŋuna n-nyɛ yi naa, ka m mi kurigi ka n zuɣu paligi zaa, ka m bidibisi be yi sani. N nachimbilim ni mi ka n kul be yi sani hal ni zuŋɔ. 3Mani m-bɔŋɔ, wuhimiya ma n galimi ni nyɛ shɛli Yawɛ min’ o ni pii na’ so ŋɔ tooni. Ŋun’ naɣilaa ka n na mi n-fa? Bee ŋun buŋa ka n na mi n-fa? Bee n na mi n-di so bini zalinsi? Ka ŋuni ka n na mi n-nahim? Bee n na mi n-deei birapu so sani, ka di chɛ ka m bi lan doli yɛlimaŋli soli? N yi niŋ so lala, yin’ yɛlimiya ma, ka n labisi li ti dilana.”
4Ka bɛ daa yɛl’ o, “A na ʒi n-di ti ni so bini zalinsi bee n-nahim ti bee n-fa ti ni so bini.”
5Ka Samuɛl daa yɛl’ ba, “Yawɛ di ma shɛhira, ka o ni pii na’ so ŋɔ gba di ma shɛhira zuŋɔ dabisili ŋɔ ni yi bi nya galimi shɛli m biɛhigu ni.”
Ka bɛ daa saɣi, “Iin, o di shɛhira.”
6 Ka Samuɛl daa lan yɛli ba, “Yawɛ ŋun daa pii Musa mini Aduna ka bɛ yihi yi yaannim’ Ijipti tiŋgbɔŋ ni la na lan di ma shɛhira. 7Dinzuɣu pumpɔŋɔ zanimiya baalim ka m mini ya laɣim suhi Yawɛ o ni tum tiliginsim tuun’ shɛŋa ti yi mini yi yaannim’ zaa la zuɣu. 8 Saha shɛli Yaakubu ni daa chaŋ ti ʒini Ijipti ka Ijiptinim’ maa daa ti muɣisiri ba ka bɛ fabili niŋ Yawɛ la, ka o daa tim Musa mini Aduna ka bɛ ti yihi yi yaannim’ maa Ijipti tiŋgbɔŋ maa ni n-zaŋ ba na ti ʒili kpe ŋɔ. 9 Amaa ka bɛ daa ti tam Yawɛ ŋun nyɛ bɛ Naawuni maa yɛla; ka o daa zaŋ ba niŋ Sisɛra ŋun daa nyɛ Hazɔrinim’ naa Jabin sapashin’ kpɛm’ la nuu ni. Ka lan zaŋ ba niŋ Filistianim’ mini Mɔabnim’ nanim’ nuu ni, ka bɛ daa ŋme ba tɔbu. 10 Ka bɛ daa fabili niŋ Yawɛ yɛli, ‘Ti tum alahichi, dama ti zaɣisi nyin’ Yawɛ ka jɛmdila Baalnim’ mini Ashitarɔt. Amaa pumpɔŋɔ fam’ ti ti dimnim’ ŋɔ nuu ni bahi, ka ti jɛmd’ a.’ 11 Ka Yawɛ daa tim Jɛrubaal mini Barak ni Jafta ni Samsin ka bɛ kana ti fan ya yi dimnim’ maa nuu ni bahi luɣ’ shɛlikam zaa, ka chɛ ka yi beni ka barina shɛli lan kani. 12 Ka yi daa ti nya ka Nahash Ammɔnnim’ naa la daa lo tɔb’ kana ni o ti tuhi ya, ka yi yɛli ma, ‘Aai, ti bɔri ni naa n-su ti.’ Yawɛ ŋun nyɛ yi Naawuni ŋɔ mi n-daa nyɛ yi naa di saha maa.
13“Ka pumpɔŋɔ, n-nyɛ yi ni pii na’ so maa, dama yi ni yɛli ni yi bɔri so maa ka Yawɛ zaŋ leei naa n-tin ya maa. 14Ka yi yi ni zɔr’ Yawɛ ka jɛmd’ o, ka deer’ o noli ka ku zaɣisi ŋun’ Yawɛ zaligunim’ dolibu, ka yi mini yi na’ so ŋun sun ya maa zaa doli Yawɛ ŋun nyɛ yi Naawuni maa, dindina shɛlikam ni niŋ viɛnyɛla yi sani. 15Amaa yi yi ku wum Yawɛ yɛligu, ka zaɣis’ o zaligu dolibu, dindina ŋun’ Yawɛ ni darigi yi tibili. 16Dinzuɣu zanimiya baalim pumpɔŋɔ n-nya Yawɛ ni yɛn tum tuun’ kar’ shɛli yi nini ŋɔ ni. 17Pa wuuni m-bɔŋɔ? N yɛn suhila Yawɛ ka o chɛ ka saa kum ka mi, ka yi nya ka baŋ ni yi tum taali din galisi Yawɛ sani, yi ni yɛli ni yi bɔr’ naa maa zuɣu.”
18Di saha ka Samuɛl daa suhi Yawɛ, ka Yawɛ chɛ ka saa kum ka mi dindali maa. Ka Yawɛ mini Samuɛl yɛla daa gbahi niriba maa zaa dabiɛm pam. 19Ka niriba maa zaa daa yɛli Samuɛl, ‘Suhimi Yawɛ ŋun nyɛ a Naawuni maa ti tinim’ bɛn nyɛ a daba ŋɔ ka ti ku kpi; dama ti bo naa ti timaŋa n-lan tum alahichi pahi ti ni pun tum alahichi shɛŋa la zuɣu.’ 20Ka Samuɛl daa yɛl’ ba, “Di zɔriya dabiɛm, yinima n-tum tuumbiɛri ŋɔ zaa, amaa di zaa yoli, di ŋmaligiya ka chɛ Yawɛ dolibu, amaa kul jɛmmiy’ o ni yi suhuri zaa. 21Ka miriya ka yi ŋmaligi n-jɛm binyoya din ka buchi, ka ku tooi tiligi ya ŋɔ, dama di ka buchi. 22Yawɛ ku saɣi zaŋ o niriba bah’ o yuli din galisi ŋɔ zuɣu, dama ŋuna n-daa yu ka pii ya leeg’ o dahalali niriba. 23Ka zaŋ chaŋ m mi sani, din’ kariya, ka n chɛ Yawɛ suhi tin ya, ka di zuɣu chɛ ka n tum alahichi Yawɛ sani. N ni wuhi ya so’ shɛli din viɛli ka tuhi. 24Yinim’ dee kul zomiyala Yawɛ, ka jɛmmiy’ o ni yi suhuri zaa, dama zahimmiya o ni tum tuun’ kar’ shɛŋa zaa tin ya la. 25Amaa yi yi na kul tumdi tuumbiɛri, dindina o ni kpihim yi mini yi naa maa zaa birili.”",https://www.bible.com/bible/2264/1SA.12.DBWDB
1 SAMUƐL 13,"Izraɛlnim’ mini Filistianim’ tuhi taba
1Sool yuma daa nyɛla kaman yuun’ … ka o naanyi di nam. O daa di nam maa n-su Izraɛlnim’ la kaman yuun’ … ni ayi. 2Ka Sool daa pii Izraɛl dɔbba tusaata; bɛ ninvuɣ’ tusaayi daa bela ŋun’ Sool sani tin’ shɛli din yuli booni Mikimash ka di be Bɛtɛl tiŋgban’ ni la, ka tuhili mi be Jɔnatan sani Gibia Bɛnjamin tiŋgban’ ni, ka o daa chɛ ka niriba bɛn kpalim zaa kul bɛ yinsi, ka sokam ti be o suɣili ni.
3Ka Jɔnatan daa ti tuhi nyaŋ Filistianim’ tɔbbi’ shɛb’ bɛn daa be Gɛba la; ka Filistianim’ maa daa wum di yɛla. Ka Sool daa chɛ ka bɛ piɛb’ kikaa gili bɛ tiŋgbɔŋ maa ni zaa m-mooni molo yɛra, “Hiburunima, wummiya!” 4Ka di daa moli gili Izraɛl tiŋgbɔŋ ni zaa ni Naa Sool nyaŋla Filistianim’ tɔbbi’ shɛba ka di zuɣu chɛ ka Izraɛlnim’ leei Filistianim’ dimnima. Ka bɛ daa boli niriba maa ni bɛ yina nti pahi Sool zuɣu Giligal.
5Ka Filistianim’ daa lo tɔb’ na ni bɛ ti tuhi Izraɛlnima. Bɛ daa malila chɛchɛbunsi tuhi’ pihita, ka mali wɔribariba tusaayɔbu, ka bɛ tɔbbihi daa kul tɛli ʒiizaa kaman mɔɣibihigu la. Ka bɛ daa kana nti ti bɛ suɣa dɔni Mikimash Bɛtavɛn wulimpuhili polo. 6Izraɛlnim’ ni daa nya ba lala maa ka kab’ laɣim taba; (dama bɛ daa dihi ba ti tabili dukpini kirikiri) ka bɛ ni shɛb’ daa zo nti sɔɣi vokaba ni, ka shɛb’ sɔɣi voya ni, ka shɛb’ sɔɣi tampima lɔna ni, ka shɛb’ sɔɣi silisi ni, ka shɛb’ sɔɣi kɔbilisi ni. 7Ka bɛ shɛb’ mi daa baai du Jɔɔdɛn Mɔɣili duli n-zo nti kpe Gaad mini Giliad tiŋgbana ni.
Di saha Naa Sool ŋun’ daa na bela Giligal, ka ninvuɣ’ shɛb’ bɛn daa be o sani maa zaa niŋgbuna ti sɔhira. 8 Ka Naa Sool daa guhi hal ni daba ayopɔin kaman Samuɛl ni daa zal’ o shɛm, amaa ka Samuɛl daa na bi ka Giligal na, ka ninvuɣ’ shɛb’ bɛn daa be Sool sani maa ti zɔri ka chɛr’ o. 9Di saha ka Naa Sool daa yɛli, “Zaŋmiya sara maligu shɛli bɛ ni zaŋdi nyɔri buɣim mini suhudoo sara maligu pina la ti ma na.” 10Naa Sool ni daa kul mali sara shɛli bɛ ni zaŋdi nyɔri buɣim maa naai, di daa bi yuui ka Samuɛl paai na. Ka Naa Sool daa yi n-chaŋ ti tuh’ o soli puh’ o. 11Ka Samuɛl daa bɔh’ o, “Tuun’ bɔ ka a lee tum maa?”
Ka Naa Sool garigi yɛl’ o, “A ni daa zali dabisi’ shɛli maa ni paai ka n nya ka a bi kanna, ka Filistianim’ mi lo tɔbu n-do Mikimash ka ninvuɣ’ shɛb’ bɛn daa be n sani maa wurindi ka chɛri ma. 12Ka n yɛli, “Pumpɔŋɔ Filistianim’ ŋɔ ni kana ti liri ma Giligal, ka n na bi suhi Yawɛ sɔŋsim; lala zuɣu ka m muɣisi mmaŋa m-mali sara shɛli bɛ ni zaŋdi nyɔri buɣim maa.”
13Ka Samuɛl daa yɛli Naa Sool, “A tum jɛrilim tuma. Dama a bi doli Yawɛ ŋun nyɛ a Naawuni ŋɔ ni zal’ a zaligu shɛli. Pumpɔŋɔ ŋun’ Yawɛ naan chɛ ka a min’ a zuliya diri nam n-su Izraɛlnim’ hal ni saha din ka bahigu. 14 Amaa pumpɔŋɔ a nam maa ku lan chaŋ tooni, dama Yawɛ pun piig’ o suhu ni yu ninvuɣ’ so n-zaŋ o leeg’ o niriba naa, dama a bi doli Yawɛ ni zal’ a shɛm.”
15Ka Samuɛl daa yiɣisi Giligal chaŋ Gibia din be Bɛnjamin tiŋgban’ ni la. Ka Sool daa kali ninvuɣ’ shɛb’ bɛn be o sani maa kaman ninvuɣ’ kɔbisiyɔbu laasabu. 16Ka Sool min’ o bia Jɔnatan ni ninvuɣ’ shɛb’ bɛn daa be bɛ sani maa daa kpalim be Gɛba din be Bɛnjamin tiŋgban’ ni la. Amaa ka Filistianim’ maa mi daa ti bɛ suɣa do Mikimash. 17Ka Filistianim’ maa ŋmɛnditoya shɛb’ daa ti yi bɛ suɣa maa ni m-piri tab’ ʒii buta zuɣu; ka yim zuɣu daa ŋmaligi kpa tin’ shɛli din yuli booni Ofira ka di be Shual tiŋgban’ ni la polo. 18Ka yim zuɣu daa ŋmaligi kpa Bɛtihɔrɔn polo, ka yim zuɣu la mi daa zaŋ kpa tintariga luɣ’ shɛli nir’ ni ni zani lihi bahi tin’ shɛli din yuli booni Zɛbɔiim la zolɔŋ din be mɔɣu ni la polo.
19Di saha maa machɛli daa ka Izraɛl tiŋgbɔŋ ni zaa, dama Filistianim’ maa daa yɛlimi ni di yi pa lala Izraɛlnim’ ni ti kuri takɔbiri bee kpana zali. 20Amaa ka Izraɛlnim’ zaa daa lee chani Filistianim’ maa sani nti tɛhiri bɛ naɣikɔra kubiɛlima mini bɛ lɛbiɛlima ni kpanbiɛlima ni gɔriti zaa. 21Ka so daa yi yɛn tɛh’ o naɣikɔra kubiɛlim bee o lɛbiɛlim, bɛ deer’ o la anzinfa laɣibaligu giram ayopɔin ni pirigili. Ka so mi daa yi yɛn tɛh’ o kpanbiɛlim bee n-kpɛhi naɣikɔra peeŋkpaa, bɛ deer’ o la anzinfa laɣibaligu giram anahi. 22Dinzuɣu tɔb’ maa tuhibu dali, ninvuɣ’ shɛb’ bɛn daa be Naa Sool mini Jɔnatan sani maa zaa so daa ka takɔbi bee kpani; amaa Naa Sool min’ o bia Jɔnatan n-daa naɣi mali.
23Ka Filistia tɔbbi’ shɛba daa chaŋ ti gu Mikimash solɔɣu zuɣu.",https://www.bible.com/bible/2264/1SA.13.DBWDB
1 SAMUƐL 14,"Jɔnatan suhukpeeni tuma
1Dahin shɛli ka Jɔnatan daa ti yɛli nachimbil’ so ŋun ʒir’ o tɔbutuhiri’ nɛma, “Kamina ka ti chaŋ Filistia tɔbbi’ shɛb’ bɛn be yaɣili ŋɔ polo ha nim’ sani.” Amaa o daa bi saɣi yɛl’ o ba. 2Sool daa bela Gibia tintariga pumpɔrinchihi tia din be Migirɔn la gbini; ka ninvuɣ’ shɛb’ bɛn daa be o sani daa nyɛla kaman dɔbba kɔbisiyɔbu laasabu. 3Ka maligumaana Ahija ŋun daa nyɛ Ikabɔd biɛli Ahitub bia la daa mali tan’ shɛli din ŋmani mukuru la lɔr’ o shee ni. Ahitub daa nyɛla Finɛhas bia ka nyɛ Ɛli ŋun daa nyɛ Yawɛ maligumaana Shilo la yaaŋa. Ka niriba maa so daa bi baŋ ni Jɔnatan chaŋya.
4Jɔnatan ni daa yɛn doli so’ shɛli chaŋ Filistia tɔbbihi maa sani maa zuɣu tampiŋ kara ayi n-daa doya; yini daa dola yaɣili ka yini mi do yaɣ’ din’ la. Tampiŋ yini yuli daa boonila Bɔzɛz ka yini mi yuli booni Sɛne. 5Tampiŋ yini daa dola nuzaa polo zaŋ labi Mikimash tooni poli, ka yini mi do nudirigu poli zaŋ labi Gɛba tooni polo.
6Ka Jɔnatan daa yɛli nachimbil’ so ŋun ʒir’ o tɔbutuhiri’ nɛma maa, “Chɛ ka ti baai du n-chaŋ Filistianim’ bɛn bi gundi ŋɔ tɔbbihi ŋɔ suɣa ŋɔ ni, di pa shɛli Yawɛ ni tum tuma ti ti, dama binshɛli kani din ni chɛ ka Yawɛ ku zaŋ niriba pam bee niriba biɛla tum tiliginsim tuma.”
7Ka nachimbil’ ŋun daa ʒir’ o tɔbutuhiri’ nɛma maa yɛl’ o, “Niŋm’ a suhu ni yɛl’ a ni a niŋmi shɛlikam zaa, dama m be a sani, ka a suhu ni kul be shɛm, lala ka n gba suhu be.”
8Di saha ka Jɔnatan daa yɛl’ o, “Nyama, ti ni baai du n-chaŋ bɛ sani ti zaŋ timaŋ’ wuhi ba. 9Ka bɛ yi ti yɛl’ ti, ‘Guhimiya hal ka ti ti ka yi sanna,’ di saha ti ni kpalim ʒe nimaani ka ku lan chaŋ bɛ sani. 10Amaa bɛ yi yɛli, ‘Dumiya ka ti sanna,’ di saha ti ni du n-chaŋ, dama Yawɛ zaŋ ba niŋ ti nuu ni. Dina nti yɛn nyɛ shihirili ti sani.”
11Ka bɛ niriba ayi maa daa zaŋ bɛmaŋ’ wuhi Filistia tɔbbihi maa, ka Filistianim’ maa daa yɛli, “Nyamiya, Hiburunim’ la yiri bɛ ni sɔɣi bɛmaŋ’ vo’ shɛŋa la ni na.” 12Ka tɔbbihi maa daa kuhi bahi Jɔnatan min’ o tɔbutuhiri’ neenʒira maa zuɣu n-yɛli, “Dumiya ka ti sanna ka ti wuhi ya binshɛli.”
Ka Jɔnatan daa yɛl’ o tɔbutuhiri’ neenʒira maa, “Doli n nyaaŋa na, dama Yawɛ zaŋ ba niŋ Izraɛlnim’ nuu ni.” 13Di saha ka Jɔnatan daa zaŋ o nuhi ni o naba n-gbam du, ka o tɔbutuhiri’ neenʒira maa dol’ o nyaaŋa. Ka Jɔnatan daa ti ŋmɛri ba luhiri ka o tɔbutuhiri’ neenʒira maa mi dol’ o nyaaŋa kuri ba. 14Jɔnatan min’ o tɔbutuhiri’ neenʒira maa ni daa tuui ku ninvuɣ’ shɛb’ maa kalinli daa nyɛla ninvuɣ’ pisi, kaman nakpaa pirigili palo puuni. 15Ka bɛn daa be sansani maa ni mini bɛn daa be mɔɣu ni ni niriba maa zaa suhuri dii fuŋ, ka tɔbbihi zaŋ tabili ŋmɛnditoya zaa niŋgbuna sɔhira ka tiŋgbani daa dam, ka bɛ yɛma ŋma pam.
Filistianim’ nyaŋbu
16Ka ninvuɣ’ shɛb’ bɛn daa guli Naa Sool Gibia din be Bɛnjamin tiŋgban’ ni la daa lihi nya ka Filistianim’ maa pam yiɣisi zɔri yiriŋ. 17Di saha ka Sool daa yɛli ninvuɣ’ shɛb’ bɛn’ be o sani maa, “Kalimiya niriba maa n-nya ninvuɣ’ banima n-lee yi ti ni chaŋ.” Ka bɛ daa kali ba n-nya ka Jɔnatan min’ o tɔbutuhiri’ neenʒira maa n-kani 18Ka Sool daa yɛli Ahija, “Zaŋmi Naawuni Daalikauli Adaka la na.” Dama din dali maa Izraɛlnim’ daa zaŋla Naawuni Daalikauli Adaka maa mali chaŋ. 19Sool ni daa kul yɛri maligumaana maa lala saha shɛli maa, ka Filistianim’ maa zɔbu yiriŋ mini bɛ vuri maa daa kul maan pahira; ka Sool daa yɛli maligumaana maa, “Chɛl’ li.” 20Di saha ka Sool mini ninvuɣ’ shɛb’ bɛn zaa daa be o sani maa dii lu tɔb’ tuhibu soli. Ka niriba maa zaa daa gbaai tab’ tuhibu, dama bɛ daa birimya pam. 21Ka Hiburunim’ bɛn daa pun be Filistianim’ sani hal ti paai tɔb’ maa tuhibu saha maa mini bɛn daa pahi doli ba chaŋ bɛ sansani maa ni zaa daa dii ŋmaligi pahi Izraɛlnim’ bɛn daa be Sool mini Jɔnatan sani maa zuɣu. 22Ka Izraɛlnim’ dɔbba shɛb’ bɛn daa zo nti sɔɣi Ifriim tiŋgban’ ni zoya tinsi ni la gba ni daa wum ni Filistianim’ maa ŋmaligi guui n-zɔri ni bɛ tiligi maa, ka bɛ gba daa dii lo kpara zo n-doli tuhiri ba. 23Ka bɛ daa tuhi ba lala hal ti yaɣi Bɛtavɛn. Ka Yawɛ daa fa Izraɛlnim’ bahi dindali maa.
Binshɛŋa din doli tɔb’ tuhibu nyaaŋa
24Ka di daa gbarigi Izraɛlnim’ maa pam dindali maa; dama Sool daa pola pɔri yɛli, “Ŋunkam di bindirigu ka wuntaŋ’ na bi lu n ni bɔhiri n dimnim’ biɛri dahin’ shɛli ŋɔ, noli din’ dim’ o.” Lala zuɣu niriba maa ni so noli daa bi to bindirigu. 25Ka niriba maa zaa daa kana ti nya shigbaŋ, ka shikpam do tiŋa. 26Niriba maa ni daa kana ti nya shigbaŋ maa, shikpam daa kul tɔɣirimi, amaa so daa bi niŋ li kpar’ o nol’ ni; dama niriba maa daa zɔrila pɔri la. 27Amaa Jɔnatan ŋun’ daa bi wum o ba ni po pɔri yɛli niriba maa shɛm maa, dinzuɣu ka o daa zaŋ jaaŋgbee din be o nuu ni tu shigbaŋ maa n-zaŋ o nuu nyɛhi li ti kpar’ o nol’ ni, ka o nini neei zaa. 28Di saha ka niriba maa ni yino daa yɛli, “A ba pola pɔri yɛli niriba, ‘Ŋunkam di bindirigu zuŋɔ dabisili ŋɔ, noli din’ dim’ o.’ ” Niriba maa daa kul gbarigimi zaa.
29Di saha ka Jɔnatan daa yɛli, “M ba zaŋ muɣisigu zali tiŋgbɔŋ ŋɔ nima, nyamiya n ni di shiri biɛla ŋɔ ka nya yaa shɛm. 30Niriba ŋɔ yi di nya soli n-tuhi fa bindir’ shɛŋa bɛ dimnim’ ŋɔ sani di naan so, dama bɛ dii bi ku Filistianim’ maa pam zuŋɔ.”
31Dindali maa Izraɛlnim’ daa zanila Mikimash n-ku Filistianim’ maa lala hal ti paai Aijalɔn. Ka di daa gbarigi Izraɛlnim’ maa pam. 32Ka bɛ daa kab’ chaŋ bɛ ni daa tuhi fa neen’ shɛŋa maa gbini nti kɔri piɛri mini naɣilahi ni naɣinyama sɔŋ, ka niriba maa daa ŋub’ ba, bɛ mi daa bi kɔri ba viɛnyɛliŋga. 33 Ka bɛ daa yɛli Sool, “Nyama, niriba maa ni ŋubiri nimdi maa shɛm maa, bɛ tumdila alahichi Yawɛ sani maa, dama bɛ bi kɔri ba viɛnyɛliŋga.”
Ka o yɛli ba, “Yi nyɛla nyaanyiriba, bilimmiya kuɣ’ titali sɔŋ ma kpe na.” 34Ka Sool daa lan yɛli ba, “Wurimmiya chaŋ niriba maa sani ti yɛli ba, ‘Sokam zaŋm’ o naɣilaa bee o piɛɣu na nti kɔrigi kpe ŋubi, ka di ŋubiriya nim’ shɛli bɛ ni bi kɔrigi viɛnyɛliŋga ka di zuɣu chɛ ka yi tum alahichi Yawɛ sani.’ ” Di saha ka sokam daa zaŋ o naɣilaa bee o piɛɣu na dindali maa yuŋ nti kɔrigi nimaani. 35Ka Sool daa me sara maligu bimbini zali Yawɛ; dina n-daa nyɛ o ni tuui me sara maligu bimbin’ shɛli zali Yawɛ. 36Di saha ka Sool daa yɛli ba, “Chɛliya ka ti doli Filistianim’ maa yuŋ ŋɔ n-tuhi ba, ka di nɛma hal ka biɛɣu ti neei, ti di chɛ ka bɛ ninvuɣ’ yino gba kpalim.”
Ka niriba maa daa yɛli, “A ni nya ka shɛli viɛl’ a sani nyin’ niŋmi li.”
Amaa ka maligumaana la daa yɛli ba, “Chɛliya ka ti bɔhi Naawuni kpe nya.”
37Ka Sool daa bɔhi Naawuni, “N na doli Filistianim’ maa? A ni zaŋ ba niŋ Izraɛlnim’ nuu ni?” Amaa ka o bi garig’ o dindali maa. 38Ka Sool daa yɛli, “Yinim’ bɛn zaa nyɛ niriba zuɣulaannim’ ŋɔ, kamiya kpe na nti nya ka baŋ alahichi shɛli din tum zuŋɔ dabisili ŋɔ.” 39O daa lan yɛli, “Yawɛ ŋun be ka tiligi Izraɛlnim’ ŋɔ zuɣu, biɛhiŋ kani, n ni ku m bia Jɔnatan, hal Naawuni ni kul chɛ ka ti nya tiliginsim ŋun Jɔnatan kɔbili ni maa zaa yoli.” Amaa ka niriba maa zaa so daa bi garig’ o. 40Ka o daa lan yɛli Izraɛlnim’ zaa, “Labimiya yaɣ’ yini polo, ka m mini m bia Jɔnatan mi labi yaɣ’ yini polo.”
Ka niriba maa daa yɛli Sool, “A ni nya ka shɛli viɛl’ a sani, nyin’ niŋmi li.”
41 Dinzuɣu ka Sool daa yɛli, “Yawɛ ŋun nyɛ Izraɛlnim’ Naawuni ŋɔ, bɔ n-niŋ ka a bi garigi mani ŋun nyɛ a dabili ŋɔ zuŋɔ dabisili ŋɔ? Taali ŋɔ yi nyɛla m mini m bia Jɔnatan taali, nyin’ tim’ ti Urim, ka di mi yi nyɛla a niriba ŋɔ taali, nyin’ tim’ ti Tumim.” Ka di daa gbaala Jɔnatan mini Sool, ka niriba maa nuu daa yi. 42Di saha ka Sool lan yɛli ba, “Vihimiya m mini m bia Jɔnatan sunsuuni nya.”! Ka di daa gbaala Jɔnatan. 43Di saha ka Sool daa yɛli Jɔnatan, “Yɛlim’ ma a ni niŋ shɛli.”
Ka Jɔnatan yɛl’ o, “N di zaŋla jaaŋgbee din be n nuu ni n-suɣi shiri di, dinzuɣu n-nyɛ ma, m mali shili ni n kpi.”
44Ka Sool daa yɛli, “Jɔnatan, biɛhiŋ kani a ni kpi. Ka n yi bi niŋ a lala, Naawuni ŋun’ niŋm’ ma gari n ni di yɛn niŋ a shɛm gba.”
45Ka niriba maa daa yɛli Sool, “A yɛn kula Jɔnatan ŋun tuhi di nasara titali n-ti Izraɛl tiŋgbɔŋ ŋɔ? Din’ kariya! Hal ka Yawɛ ŋun be ŋɔ zuɣu, Jɔnatan zabigu zaɣ’ yini gba ku yi o zuɣu ni lu tiŋa; dama Naawuni m-be o sani n-chɛ ka o tum tuun’ shɛli o ni tum zuŋɔ ŋɔ.” Ka niriba maa daa fa Jɔnatan bahi, ka o bi ku o.
46Di saha ka Sool daa chɛ Filistianim’ kari doli; ka Filistianim’ maa daa labi bɛ biɛhigu shee.
Sool nam dibu min’ o malibu
47Sool ni daa ʒini Izraɛl nam ʒiishee, o daa tuh’ o dimnim’ bɛn be bɔba ni yaɣa ni zaa. O daa tuhi Mɔabnim’ mini Ammɔnnima ni Ɛdomnima ni Zɔba nanima ni Filistianima; o ni daa tuhi shɛb’ zaa, o daa dila nasara. 48Ka o daa lan niŋ bidibilim n-tuhi nyaŋ Amalɛknima, ka daa fa Izraɛlnim’ ninvuɣ’ shɛb’ bɛn daa yi liriti ba fari bɛ nɛma la nuu ni bahi.
49Sool bidibisi daa nyɛla Jɔnatan mini Ishivi ni Malikishua; ka o bipuɣins’ ayi mi yuya daa booni Mɛrab, ŋuna n-daa nyɛ o bipuɣin’ kpɛma, ka biasani mi yuli booni Mikal. 50Sool paɣ’ mi yuli n-daa booni Ahinɔam. O daa nyɛla Ahimaaz bipuɣiŋga. Ka o tɔbbi’ kpɛm’ mi yuli daa booni Abinɛr, o daa nyɛla Sool bapir’ Nɛr bia. 51Sool ba n-daa nyɛ Kish, ka Abinɛr ba Nɛr mi daa nyɛ Abiɛl bia. 52Sool ʒiɛman’ ni zaa, o mini Filistianim’ daa kul tuhirimi ni nimmoo, dinzuɣu o daa yi kul nya do’ so ŋun mali kpiɔŋ bee suhukpeeni o zaŋd’ o mi leeg’ o tɔbbia.",https://www.bible.com/bible/2264/1SA.14.DBWDB
1 SAMUƐL 15,"Izraɛlnim’ mini Amalɛknim’ tab’ tuhibu
1 Ka Samuɛl daa yɛli Sool, “Yawɛ n-daa tim ma na ka n ti booi kpam bah’ a zuɣu ni ka a leeg’ o niriba naa; dinzuɣu wummi ŋun’ Yawɛ ni yɛli shɛm pumpɔŋɔ. 2 Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ, ‘N ni darigi Amalɛknim’ ŋɔ tibili bɛ ni daa niŋ Izraɛlnim’ shɛm saha shɛli bɛ ni daa yi Ijipti m-be soli chanila zuɣu. 3Pumpɔŋɔ cham’ ti ku Amalɛknim’ maa, ka saɣim bɛ binshɛɣukam zaa, di chɛ ka bɛ ni so kpalim, amaa kum’ dɔbba mini paɣiba ni biliɛri ni bimɔɣirisi n-tabili naɣilahi mini piɛri ni laakumnim’ ni bunsi zaa.’ ”
4Di saha ka Sool daa laɣim o tɔbbihi zaa Tɛlaim na nti kali ba, ka bɛ tinchandiba kalinli nyɛ ninvuɣ’ tuhi’ kɔbisiyi, ka Judanim’ mi kalinli nyɛ ninvuɣ’ tuhi’ pia. 5Ka Sool daa chaŋ Amalɛknim’ maa ya nti sɔɣi dɔni vinvamli ni. 6Ka Sool daa yɛli Kɛnnima, “Yimiya chaŋ ka chɛ Amalɛknim’ ŋɔ, di so ni n ti ku ba tabili ya; dama yi daa niŋ Izraɛlnim’ zaa nirilim pam saha shɛli bɛ ni daa yi Ijipti tiŋgbɔŋ ni na la.” Di saha ka Kɛnnim’ maa daa yi ka chɛ Amalɛknim’ maa.
7Ka Sool daa tuhi nyaŋ Amalɛknim’ maa, Havila zaŋ hal ti kpa Shur tin’ shɛli din be Ijipti wulimpuhili polo la. 8Ka o daa gbaai Amalɛknim’ Naa Agag zaɣ’ nɛɔŋ, ka zaŋ takɔbi ku niriba maa zaa. 9Amaa Sool min’ o niriba maa daa bi ku Agag mini piɛ’ viɛla ni naɣ’ viɛla ni naɣibihi viɛla ni piɛbihi viɛla. Binshɛɣukam din daa viɛla, bɛ daa bi saɣim li, amaa binshɛɣukam din daa bi viɛla, bɛ daa saɣim di zaa.
Naawuni zaɣisiya ni Sool lan pala Naa
10Ka Yawɛ daa yɛli Samuɛl, 11“Di niŋ ma yoli n ni daa zaŋ Sool leei naa maa zuɣu, dama o chɛ ma dolibu ka bi lan doli n zaligunima.” Ka Samuɛl suhu daa yiɣisi, ka o kuhi niŋ Yawɛ dindali maa yuŋ zaa. 12Ka Samuɛl daa ti daŋ yiɣisibu asibaasi n-chaŋ ni o ti nya Sool, ka bɛ yɛli Samuɛl, “Sool daa kala Kamɛl na nti me bɛ ni yɛn mali binshɛli teer’ o yɛla zali, ka gari chaŋ Giligal.” 13Ka Samuɛl daa chaŋ Sool sani, ka Sool ti yɛl’ o, “Yawɛ niŋmi alibarika niŋ a ni, n niŋ Yawɛ ni zali ma ni n niŋ shɛlikam zaa la.”
14Ka Samuɛl daa bɔhi, “Ka di chaŋ wula ka n wumdi piɛri kumsi mini niɣi ŋumbu?”
15Ka Sool yɛl’ o, “Amalɛknim’ maa sani ka bɛ ʒi ba na, niriba maa n-daa chɛ piɛ’ viɛla mini naɣ’ viɛla maa n-zaŋ ba na ni bɛ ti mali sara ti Yawɛ ŋun nyɛ a Naawuni ŋɔ; amaa ti daa saɣim dinkam kpalim zaa.”
16Ka Samuɛl daa yɛli Sool “Zanimi ka n yɛl’ a Yawɛ ni sa yɛli ma shɛm yuŋ la.”
Ka o yɛl’ o, “Yɛlima.”
17Ka Samuɛl daa yɛl’ o, “Hal a kul lihiya ni a pɔri maa zaa yoli, pa nyini n-nyɛ Izraɛl zuliya zaa zuɣulana? Yawɛ n-daa booi kpam bah’ a zuɣu ni ka a leei Izraɛlnim’ zaa naa. 18Ka Yawɛ daa tim a ka yɛl’ a, ‘Cham’ ti ku Amalɛknim’ bɛn nyɛ alahichinim’ ŋɔ, ka tuhi kpihim bɛ birili zaa.’ 19Ka bɔ n-niŋ ka a bi doli Yawɛ yɛligu maa? Bɔ n-niŋ ka a zo yomyom chaŋ ti di nɛma, ka tum din bi tiɣi Yawɛ nini?”
20Ka Naa Sool daa yɛli Samuɛl, “N doli Yawɛ yɛligu maa, n chaŋ Yawɛ timsim maa, n gbaai Amalɛknim’ Naa Agag na ka ku Amalɛknim’ maa zaa. 21Amaa niriba maa n-daa va ti ni tuhi di binshɛŋa maa zaa na, piɛri mini naɣilahi ni di ni daa simdi ni bɛ saɣim bin’ viɛl’ shɛŋa zaa, bɛ daa zaŋ li mi na ni bɛ ti mali sara Yawɛ ŋun nyɛ a Naawuni ŋɔ sani Giligal.”
22Ka Samuɛl daa bɔh’ o, “Ka daɣila Yawɛ suhu yula bɛ ni zaŋ binshɛŋa nyo buɣim mali sara ti ŋun’ Yawɛ mini sara pina n-gar’ o noli deebu? Nyama, noli deebu gari sara maligu, ka o yɛligu wumbu mi gari piɛla’ kara. 23Dama noli zaɣisibu mini baɣibuɣibo zaa alahichi nyɛla yim. Ka tipawumli mini buɣijɛmbo mi nyɛ alahichi yini. Ka a ni zaɣisi Yawɛ yɛligu wumbu ŋɔ zuɣu, o gba zaɣisiya ni a ku lan nyɛ naa.”
24Ka Sool daa yɛli Samuɛl, “N tum alahichi; dama m birigi Yawɛ zaligu, ka lan zaɣis’ a noli. N daa zɔrila niriba maa dabiɛm ka saɣi bɛ noli. 25Dinzuɣu pumpɔŋɔ n suhir’ a mi, chɛli n taali, ka chɛ ka m min’ a labi, ka n ti jɛm Yawɛ.”
26Ka Samuɛl daa yɛl’ o, “M min’ a ku labi, dama a zaɣisi Yawɛ yɛligu, ka Yawɛ gba zaɣisi ni a ku lan nyɛ Izraɛlnim’ naa.”
27 Ka Samuɛl daa ŋmaligi ni o chaŋ, ka Sool va n-gɔh’ o binyɛrigu tiŋli, ka di cheei. 28Ka Samuɛl yɛl’ o, “Yawɛ darigi cheei Izraɛl nam kparibu a sani zuŋɔ dabisili ŋɔ n-zaŋ li yɛl’ a kpe’ so ŋun so a. 29Ka Izraɛl Naawuni ŋun nyɛ jilimalan’ ŋɔ ku ŋma ʒiri bee n-taɣ’ o ni pun yɛli shɛm, dama o pala ninsala ka ni yɛli shɛli ka lan taɣi.”
30Di saha ka o daa yɛli, “N tum taali, amaa di zaa yoli, tim’ ma jilima n kpamba ŋɔ mini Izraɛlnim’ zaa tooni, ka chɛ ka m min’ a labi ka n ti jɛm Yawɛ ŋun nyɛ a Duuma Naawuni maa.” 31Ka Samuɛl daa chɛ ka o mini Sool labi, ka Sool ti jɛm Yawɛ.
32Di saha ka Samuɛl daa yɛli, “Zaŋmiya Amalɛknim’ naa Agag maa n-ti ma na. Ka Agag daa yi o sanna ni suhupiɛlli ti yɛli, ‘Biɛhiŋ kani, kum biɛrim vuuya.’ ” 33Ka Samuɛl yɛli, “A takɔbi ni daa kul chɛ ka paɣiba kɔŋ bihi shɛm la, lala ka a ma gba yɛn kɔŋ bia paɣiba ni.” Di saha ka Samuɛl daa chɛ ŋ-ŋmahiŋmahi Agag sɔŋ Yawɛ tooni Giligal. 34Di nyaaŋa ka Samuɛl daa kuli Rama, ka Sool gba kul’ o ya Gibia. 35Ka Samuɛl nini daa bi lan nya Sool hal ti kpi. Amaa ka o suhu daa lee saɣim pam Sool zuɣu. Ka di daa niŋ Yawɛ yoli o ni daa pii Sool n-leei Izraɛlnim’ naa maa zuɣu.",https://www.bible.com/bible/2264/1SA.15.DBWDB
1 SAMUƐL 16,"Bɛ booi kpam bahi Dauda zuɣu ni ka o leei naa
1Ka Yawɛ daa bɔhi Samuɛl, “Bɔ saha ka a suhusaɣiŋgu ŋɔ yɛn naai zaŋ chaŋ Sool polo? Dama a nya ka n zaɣis’ o ni o lan pala Izraɛlnim’ naa. Niŋmi kpam pali a yiligu ka n tim a ka a chaŋ Jɛsi ŋun nyɛ Bɛtilihɛm nir’ la sani, dama m piig’ o bidibisi ni yino ni n leei naa.”
2Ka Samuɛl daa bɔh’ o, “Wula ka n lee yɛn tooi niŋ chaŋ? Dama Sool yi wum di yɛla o ni ku ma.” Ka Yawɛ yɛl’ o, “Bom’ naɣisaa chaŋ ti yɛli, ‘N kamina ni n ti mali sara ti Yawɛ.’ 3Ka a boli Jɛsi ka o ka sara maligu maa shee na, ka n ti wuh’ a a ni yɛn niŋ shɛm. Ka a ti booi kpam maa bahi n ni yɛn wuh’ a ninvuɣ’ so maa zuɣu ni ti ma.”
4Ka Samuɛl daa niŋ Yawɛ ni zal’ o ni o niŋ shɛm maa, ka chaŋ Bɛtilihɛm. Ka tiŋ’ maa ni kpamba daa kana ti tuh’ o soli ka bɛ niŋgbuna sɔhira, ka bɛ bɔh’ o, “Alaafee ka a kana?”
5Ka o yɛli, “Iin, Alaafee; N kamina ni n ti mali sara ti Yawɛ, malimiya yimaŋa n-kana ti pahi n zuɣu sara maligu maa shee.” Ka o daa chɛ ka Jɛsi min’ o bidibisi gba mali bɛmaŋa, ka o boli ba ni bɛ ka sara maligu maa shee na.
6Bɛ ni daa kana ka o ti nya Ɛliab ka yɛl’ o suhu ni, “Biɛhiŋ kani, Yawɛ ni pii so maa n-ʒe o tooni ŋɔ.” 7Amaa ka Yawɛ yɛli Samuɛl, “Di lihir’ o niŋgbuŋ biɛhigu bee o wɔɣilim, man’ pun zaɣis’ o, dama Yawɛ ŋun bi lihiri kaman ninsal’ ni lihiri shɛm, ninsal’ ŋun’ lihirila niŋgbuŋ biɛhigu, amaa Yawɛ ŋun’ lihirila suhu ni.”
8Di saha ka Jɛsi daa bol’ o bidibiga Abinadab na nti chɛ ka o gari Samuɛl tooni. Ka Samuɛl yɛli, “Yawɛ bi pii ŋumbɔŋɔ gba.” 9Ka Jɛsi lan chɛ ka Shamma kana ti gari, ka o lan yɛli, “Yawɛ bi pii ŋumbɔŋɔ gba.” 10Ka Jɛsi daa chɛ ka o bidibis’ ayopɔin maa kana ti gari Samuɛl tooni, ka Samuɛl daa yɛli Jɛsi, “Yawɛ bi pii bɛmbɔŋɔ ni so.” 11Ka Samuɛl daa bɔhi Jɛsi, “A bidibisi maa zaa m-be kpe ŋɔ?”
Ka o yɛli, “Di kpalimla biasani, amaa ŋun’ gulila piɛri.”
Ka Samuɛl yɛli Jɛsi, “Timmi ti zaŋ o na, dama ti ku ʒini ka pa ni o paala kpe na.” 12Ka o daa tim ka bɛ ti zaŋ o na. O daa nyɛla ŋun mal’ alaafee, ka o nimbihi kul viɛla, ka o lan nyɛ nachimbil’ viɛlli. Ka Yawɛ daa yɛli Samuɛl, “Yiɣisim’ booi kpam bah’ o zuɣu ni; ŋuna m-bala.” 13Di saha ka Samuɛl daa zaŋ kpam din be yiligu ni maa m-booi bah’ o zuɣu ni, o biɛyanim’ maa zaa tooni. Dindali maa zaŋ chana, ka Yawɛ shia daa siɣi Dauda zuɣu na pam. Dimbɔŋɔ nyaaŋa ka Samuɛl daa yiɣisi labi Rama.
Dauda be Sool yiŋa
14Di saha ka Yawɛ shia daa zo ka chɛ Sool, ka Yawɛ daa chɛ ka alizin’ biɛɣu ʒini’ Sool zuɣu m-muɣis’ o pam. 15Ka Sool tumtumdiba daa yɛl’ o, “Nyama, pumpɔŋɔ Naawuni n-chɛ ka alizin’ biɛɣu ŋɔ kana ti muɣisir’ a maa. 16Dinzuɣu n dana, yɛlim’ a tumtumdib’ zaa bɛn be a sani ŋɔ ni bɛ lihim’ nya ninvuɣ’ so ŋun mi mɔɣilo ŋmɛbu viɛnyɛliŋga ti a, ka Naawuni ni chɛ ka alizin’ biɛ’ so kana ti muɣisir’ a maa yi ti lan siɣ’ a zuɣu na, ka dilan’ ŋme mɔɣilo maa, a ni nya amaŋa.”
17Di saha ka Sool daa yɛl’ o tumtumdiba, “Yulimiya bo n-nya ŋun tooi ŋmɛri mɔɣilo viɛnyɛliŋga ti ma na.”
18Ka nachimbihi maa ni yino garigi yɛli, “Nyama, n daa nya Jɛsi ŋun nyɛ Bɛtilihɛm nir’ la dapala, ka o mi mɔɣilo ŋmɛbu pam, ka nyɛ do’ so ŋun mali suhukpeeni, ka ni tooi tuhi tɔbu; o tɔɣisiri yɛtɔɣa viɛnyɛliŋga, ka lan nyɛ ŋun viɛla, ka Yawɛ be o sani.”
19Dinzuɣu ka Sool daa tim tuumba Jɛsi sani ti yɛl’ o, “Zaŋm’ a dapala Dauda ŋun guli piɛri la ti ma na.” 20Ka Jɛsi daa bo bɔrɔbɔro mini wain koligu pali ni busaa n-zaŋ pa buŋ’ zuɣu ti o bia Dauda ni o zaŋ mali chaŋ Sool sani. 21Ka Dauda daa ka Sool sanna nti pilig’ o tuma tumbu, ka Sool daa yu o pam, ka o zaŋ o leeg’ o tɔbutuhiri’ neenʒira. 22Ka Sool daa ti tim ti yɛli Jɛsi, “Chɛ ka Dauda kpalim n yili ŋɔ n-tumdi n tuma; dama n suhu yu o pam.” 23Naawuni ni daa chɛ ka alizin’ biɛ’ so ʒi Sool zuɣu maa daa yi ti kul lan siɣina saha shɛlikam, Dauda zaŋdila mɔɣilo maa ŋmɛra, ka alizin’ biɛɣu maa zo ka chɛ Sool, ka o ni maai, ka o nya omaŋa.",https://www.bible.com/bible/2264/1SA.16.DBWDB
1 SAMUƐL 17,"Goliat mɔri Izraɛlnima
1Ka Filistianim’ daa ti laɣim bɛ tɔbbihi n-lo tɔbu; bɛ daa laɣimla Soko din be Juda tiŋgban’ ni la, ka ti bɛ suɣa Soko maa mini Azɛka tiŋ’ shɛli din be Ɛfɛsidammim’ tiŋgban’ ni la sunsuuni. 2Ka Sool mini Izraɛlnim’ mi daa laɣim lo tɔbu chaŋ ti ti bɛ suɣa Ɛla Vinvamli ni n-doya ni bɛ tuhi Filistianim’ maa. 3Filistianim’ maa daa du n-tamla zoli zuɣu yaɣ’ shɛli polo ka Izraɛlnim’ mi tam zoli zuɣu yaɣ’ shɛli polo, ka vinvamli be bɛ sunsuuni.
4Ka Tiyaawumya daa yi Filistianim’ maa sanna, o yuli n-daa booni Goliat ka o yi tiŋ’ shɛli din yuli booni Gaat na. O wɔɣilim daa nyɛla kaman mita ata laasabu. 5O daa pilila daanya zuɣupiligu ka ye kurigu gbaɣino din tibisim nyɛ kilɔgiram pihinu ni ayopɔin. 6Ka o daa lan piri daanya muɣiri ka zaŋ daanya kpani pa o bɔɣusapima zuɣu. 7O kpani maa daa ŋmanila kpalu’ dapua, ka o kpani maa zuɣu tibisim nyɛ kilɔgiram ayopɔin. Ka ŋun ʒir’ o nyɔtaɣirigu be o tooni. 8Ka o daa kana ti zani, ka kuhi bahi Izraɛl tɔbbihi na, “Bɔ n-niŋ ka yi lo tɔbu na ni yi ti tuhi ti? Pa Filistia nira n-nyɛ ma? Ka yi mi pala Sool tɔbbihi? Dinzuɣu piimiya yi ni ninvuɣ’ yino n-chɛ ka o siɣi n sanna. 9O yi nyaŋ ma ku ma, dindina ti ni leei yi daba, amaa ka m mi yi nyaŋ o ku o, yi gba ni leei ti daba tumdi ti tuma.” 10Ka Filistia doo maa daa lan yɛli, “Yinim’ Izraɛl sapashin’ kpamba ka n ta daɣiri ŋɔ. Bomiya do’ so na ka m min’ o ti tuhi.” 11Sool mini Izraɛlnim’ zaa ni daa wum Filistia doo maa yɛtɔɣa maa, di daa gari ba mi ka dabiɛm gbaai ba pam.
Dauda be Sool sansan’ ni
12Dauda daa nyɛla Jɛsi bia, ka Jɛsi mi nyɛ Ɛfirat daŋ ni nira, ka be Bɛtilihɛm din be Juda tiŋgban’ ni la. O daa malila bidibis’ anii. Sool ʒiɛmani maa ni Jɛsi daa kurigiya pam. 13Jɛsi bidib’ kpamba ata daa dolila Sool chaŋ tɔb’ maa ni; o bidibis’ ata bɛn daa doli chaŋ tɔb’ maa ni yuya n-daa booni Ɛliab, ŋun daa nyɛ o bidib’ kpɛm’ la, ka ŋun daa pa o zuɣu yuli booni Abinadab, ka ŋun pah’ ata mi yuli booni Shamma. 14Dauda n-daa nyɛ biasani, ka bidib’ kpamba ata maa daa doli Sool chaŋ. 15Amaa Dauda daa yi kul yirila Sool sani n-kun’ o ba sani Bɛtilihɛm ti gul’ o piɛri saha saha ka labira.
16Filistia doo maa daa yi kul yirimina ti zaana asiba ni zaawuni n-kul niŋdi lala hal ti paai biɛɣ’ pihinahi.
17Dahin shɛli ka Jɛsi daa ti yɛl’ o bia Dauda, “Zaŋmi kawaan’ chimda kpalaŋ’ ŋɔ mini bɔrɔbɔro kpil’ pia ŋɔ chaŋ sansan’ maa ni yomyom ti ti a biɛyanima. 18Ka zaŋ waagasi kpil’ pia ŋɔ mi ti ti bɛ yaɣili maa sapashin’ kpɛma, ka nya a biɛyanim’ maa daalaafee ni nyɛ shɛm, ka ʒi shɛhirili bini bɛ sani mali kuna.” 19Di saha bɛ mini Sool ni Izraɛl dɔbba zaa daa bela Ɛla Vinvamli ni n-tuhiri Filistianima. 20Ka Dauda daa daŋ yiɣisibu biɛɣ’ asiba n-chɛ ka so guli piɛri maa, ka o zaŋ bindira maa chaŋ kaman o ba Jɛsi ni daa wuh’ o shɛm maa. O daa paai sansani maa shee la saha shɛli bɛ ni daa maani shili ni bɛ chaŋ tɔb’ gɔɣ’ ni, ka buri zambu. 21Ka Filistianim’ maa mini Izraɛlnim’ maa zaa daa yi n-chaŋ ti teei zani ni bɛ zaŋ nya taba. 22Ka Dauda daa zaŋ bindira maa zali ŋun daa guli bɛ nɛma sani, ka guui ti kpe tɔb’ gɔɣu maa ni chaŋ ti puh’ o biɛyanim’ maa. 23O min’ o biɛyanim’ maa ni daa na mali alizama saha shɛli maa, ka Filistianim’ tiyaawumya ŋun yuli booni Goliat ka o nyɛ Gaat nir’ la daa yi Filistianim’ maa sanna nti lan yɛr’ o ni daa pun yɛri yɛtɔɣ’ shɛŋa la. Ka Dauda daa wum o ni yɛli shɛm maa. 24Izraɛlnim’ zaa daa yi nya doo maa, dabiɛm gbaari ba mi pam ka bɛ ŋmaligi guui. 25Ka Izraɛlnim’ maa daa yɛri taba, “Yi nya do’ so ŋun yina ŋɔ? O yaa yimina ni o ti mo Izraɛlnima, ka ninvuɣ’ so yi ku o, naa ni ti dilan’ buni pam, ka zaŋ o bipuɣiŋga ti o pahi, ka lan chɛ ka dilan’ daŋ zaa niŋdi bɛ yubu Izraɛl tiŋgbɔŋ ŋɔ zaa ni.”
26Ka Dauda daa bɔhi ninvuɣ’ shɛb’ bɛn daa ʒe o sani maa, “Ninvuɣ’ so yi ku doo ŋɔ ka yihi filiŋ ŋɔ Izraɛl tiŋgbɔŋ ni, bɔ ka bɛ yɛn niŋ ti dilana? Dama Filistia nir’ ŋun bi guni ŋɔ mi leei nyɛ ŋuni hal ti kana ni o ti ta Naawuni ŋun be ŋɔ tɔbbihi daɣiri?” 27Ka bɛ gba daa yɛl’ o yɛtɔɣ’ yinsi maa ka yɛli, “Lala ka bɛ shiri yɛn niŋ ti ninvuɣ’ so ŋun ku doo ŋɔ.”
28Ka Dauda biɛli Ɛliab daa wum o ni yɛri niriba maa shɛm maa, ka o suhu yiɣisi bah’ o zuɣu ka o bɔh’ o, “Bɔ ka a lee ka kpe na ni a ti niŋ? Ka ŋuni ka a lee chɛ piɛri biɛla maa ti mɔɣu maa ni? M mi a ni lo shɛli, ka lan mi zaɣ’ biɛɣu din be a suhu ni; a kamina ni a ti nya tɔb’ tuhibu.”
29Ka Dauda daa bɔh’ o, “Bɔ ka n niŋ? Pa bɔhigu yini kɔŋko ka m bɔhi?” 30Ka Dauda daa ŋmalig’ o sani n-chaŋ shɛb’ sani nti lan yɛli lala yaha; ka niriba maa gba garigi yɛl’ o kaman bɛn’ la ni pun yɛl’ o shɛm maa. 31Niriba maa ni daa wum Dauda yɛtɔɣa maa ka bɛ chaŋ ti yɛli Sool, ka o daa tim ti bol’ o na. 32Ka Dauda daa yɛli Sool, “Miri ka a chɛ ka so suhu saɣim doo ŋɔ zuɣu, mani a dabili ŋɔ ni chaŋ ti tuhi Filistia doo maa.”
33Ka Sool yɛli Dauda, “A ku tooi chaŋ ti tuhi Filistia doo maa, dama a na nyɛla bia, ka o mi nyɛ doo ŋun pun tuhiri tɔbu o bilim ni hal ni zuŋɔ.”
34Amaa ka Dauda daa yɛli Sool, “Mani ŋun nyɛ a dabili ŋɔ gulila m ba piɛri, ka gbuɣinli bee kunduŋ daa yi ti kana ti gbaai piɛbila guui; 35n karitimi dol’ o hal ti ŋme n-fa piɛbila maa o nol’ ni; ka o yi lɛbigi doli ma na, n gbaarila o nyiŋgol’ ni ŋme n-ku o. 36Mani ŋun nyɛ a dabili ŋɔ pun ku gbuɣima mini kunduna, ka Filistia do’ so ŋun bi guni ŋɔ gba ni lee bɛ ni yino, dama o ta Naawuni ŋun be ŋɔ tɔbbihi daɣiri.” 37Ka Dauda daa lan yɛli, “Yawɛ ŋun daa fa ma gbuɣinli nyinyɛhi ni bahi ka lan fa ma kunduŋ nyinyɛhi ni bahi ŋɔ ni lan fa ma Filistia doo ŋɔ gba nuu ni bahi.”
Ka Sool daa yɛli Dauda, “Chama, Yawɛ be a sani.” 38Di saha ka Sool daa zaŋ omaŋmaŋ’ tɔbutuhiri’ nɛma min’ o kurigu gbaɣino yɛli Dauda, ka zaŋ kurigu zuɣupiligu pil’ o. 39Ka Dauda daa zaŋ Sool takɔbi nyaɣi pa gbaɣino maa zuɣu, ka yɛn chaŋ ka di nyaŋ o, dama o daa na ʒi n-zaŋ li niŋ omaŋa. Di saha ka Dauda daa yɛli Sool, “N ku tooi zaŋ nɛma ŋɔ niŋ mmaŋ’ chaŋ; dama m bi mil’ li.” Ka daa yihi di zaa sɔŋ. 40Di saha ka Dauda daa zaŋ o jaaŋgbee niŋ o nuu ni ka gahim kuɣ’ polipoli diba anu n-niŋ o piɛgul’ koligu ni, ka o kuɣilɔŋ be o nuu ni ka o vu m-miri Filistia doo maa ha.
Dauda nyaŋ Goliat
41Ka Filistia doo maa daa vu m-miri Dauda, ka o nyɔtaɣiriʒira be o tooni. 42Ka Filistia doo maa daa nya Dauda ka ʒiɛm’ o, dama o daa kul nyɛla bisariŋga ka mal’ alaafee, ka viɛli pam. 43Ka Filistia doo maa daa bɔhi Dauda, “Baa n-nyɛ ma ka a zaŋ kpahi kani n sanna?” Ka o daa kar’ o buɣa bahiri Dauda zuɣu. 44Ka Filistia doo maa daa yɛli Dauda, “Kamina ka n ti zaŋ a niŋgbuŋ ti juri mini mɔɣu ni biŋkɔbiri.”
45Di saha ka Dauda mi daa yɛli Filistia doo maa, “Nyin’ kanila n sanna ni takɔbi mini kpan’ titali ni kpam’ bila, amaa man’ zaŋla Yawɛ ŋun nyɛ Tɔbbihi Naa, ka nyɛ Izraɛl tɔbbihi Naawuni so a ni ta daɣiri ŋɔ yuli kan’ a sanna. 46Zuŋɔ dabisili ŋɔ Yawɛ ni zaŋ a niŋ n nuu ni, ka n ŋme a luhi, ka ŋmaag’ a zuɣu, ka zaŋ Filistia tɔbbi’ kpima pam niŋgbuna ti juri mini mɔɣu ni biŋkɔbiri. Ka dunia zaa baŋ ni Naawuni be Izraɛl tiŋgbɔŋ ni; 47ka salo ŋɔ zaa baŋ ni Yawɛ ŋun bi zaŋdila takɔbi bee kpani n-tiligir’ o niriba, dama tɔb’ ŋɔ nyɛla ŋun’ Yawɛ tɔbu, ka o mi ni zaŋ ya niŋ ti nuu ni.”
48Filistia doo maa ni daa yiɣisi vu m-miri Dauda ni o ti tuh’ o saha shɛli, ka Dauda gba daa dii guui yi tɔb’ gɔɣu maa ni ni o ti tuhi Filistia doo maa. 49Ka Dauda daa zaŋ o nuu tim o koligu ni yihi kuɣili niŋ o kuɣilɔŋ ni n-zaŋ labi Filistia doo maa gbɛɣu, ka kuɣili maa chaŋ ti firi o gbɛɣu maa ni, ka o lu m-pil’ o puli zuɣu, ka o nini kpa tiŋa. 50 Lala ka Dauda daa zaŋ kuɣilɔŋ ni kuɣili labi Filistia doo maa ku o, ka takɔbi daa ka Dauda nuu ni. 51 Di saha ka Dauda daa dii guui chaŋ ti du n-tam Filistia doo maa zuɣu, ka darigi ŋooi ŋun’ Filistia doo maa maŋmaŋ’ takɔbi di tɔɣu ni n-zaŋ li ku o, ka ŋma o zuɣu.
Filistianim’ maa ni daa nya ka bɛ tiyaawumya maa kpi maa, ka bɛ ŋmaligi guui. 52Ka Izraɛlnim’ mini Judanim’ daa dii yiɣisi kuhi bahi Filistianim’ maa zuɣu, n-kari dol’ ba hal ti paai Gaat mini Ɛkurɔn dunoya ni, ka di zuɣu daa chɛ ka Filistia tɔbbi’ shɛb’ bɛn nya dansi kul luri soli ni, zaŋ Shaaraim hal ti paai Gaat mini Ɛkurɔn. 53Ka Izraɛlnim’ maa daa kari Filistianim’ maa ti bahi, ka lab’ bɛ suɣa ni ti di nɛma. 54Ka Dauda daa kpuɣi Filistia doo maa zuɣu maa n-kuli Jɛrusalɛm, amaa ka daa lee zaŋ o tɔbutuhiri’ nɛma ti niŋ ŋun’ Dauda maŋmaŋ’ suɣili ni.
Bɛ zaŋ Dauda wuhi Naa Sool
55Sool ni daa nya ka Dauda chani ni o ti tuhi Filistia doo maa, ka o bɔhi Abinɛr ŋun daa nyɛ sapashin’ kpɛm’ la, “Ŋun’ bia n-lee nyɛ nachimbil maa?”
Ka Abinɛr garigi yɛli, “Naa, nyini ŋun be ŋɔ zuɣu, m bi mi.”
56Ka naa daa yɛl’ o, “Bɔhimi nya ŋun’ bia bala.”
57Dauda ni daa ku Filistia doo maa naai ka labina, ka Abinɛr daa zaŋ o chaŋ Sool sani, ka o na kul gbibi Filistia doo maa zuɣu la o nuu ni. 58Ka Sool daa bɔh’ o, “Nachimbila, ŋun’ dapala n-lee nyɛ a?” Ka Dauda daa garigi yɛl’ o, “A dabili Jɛsi ŋun nyɛ Bɛtilihɛm nir’ la dapala n-nyɛ ma.”",https://www.bible.com/bible/2264/1SA.17.DBWDB
1 SAMUƐL 18,"1Dauda ni daa kul yɛli Sool lala naai, ka Jɔnatan suhu dii gbaai Dauda, ka o daa yur’ o kaman o ni yur’ omaŋ’ shɛm. 2Ka Sool daa zaŋ Dauda ti niŋ o yiŋ’ dindali maa, ka bi saɣi ni o lan kul’ o ba yiŋa. 3Di saha ka Jɔnatan daa lo Dauda alikauli, dama o daa yur’ o mi kaman o ni yur’ omaŋ’ shɛm la. 4Ka Jɔnatan daa yeeg’ omaŋmaŋ’ kparibu shɛli o ni ye n-ti Dauda, ka zaŋ o gbaɣino ti o, hal ka zaŋ o takɔbi min’ o tɔbu ni o gban’ shɛli o ni mali lɔr’ o shee ni ti o pahi. 5Ka Sool daa yi kul tim Dauda luɣ’ shɛlikam zaa, o ti nyarila nasara, lala zuɣu ka Sool daa zaŋ Dauda leei tɔbbihi zuɣulana, ka lala daa tiɣi niriba zaa nini, ka lan tiɣi Sool tumtumdiba zaa nini.
Sool leei ŋun zabiri Dauda nyuli
6Dauda ni daa ku Filistia doo maa ka labina ka bɛ kuni yiŋa, ka paɣiba daa yi Izraɛl tinsi zaa ni na n-yiini suhupiɛlli yila, ka ŋmɛri biŋkumda ka chaɣisiri chaɣisanim’ wari waa kanna ni bɛ ti tuhi Naa Sool soli. 7 Ka paɣiba maa suhuri daa paligi ka bɛ yiini yila yɛri taba, “Sool kula tuhilituhili, ka Dauda mi ku tuhi’ piapia.” 8Ka Sool suhu daa yiɣisi pam, dama yɛtɔɣa maa daa bi niŋ o nyaɣisim ka o yɛli, “Bɛ zaŋ tuhi’ piapia ti Dauda, ka zaŋla tuhilituhili ti m mi, ka bɔ n-lee lan kpalim ka pa ni n nam ŋɔ ka o yɛn deei?” 9Dindali maa zaŋ chana, ka Sool daa piligi m-bɔri Dauda soya.
10N-daa yi biɛɣu ka Naawuni chɛ ka alizin’ biɛɣu siɣi Naa sol zuɣu na, ka o be o yiŋ’ tahira, ka Dauda daa yaa ŋmɛri mɔɣilo niŋd’ o kaman o ni daa yi pun niŋdi shɛm dabisili kam la, ka Sool daa gbib’ o kpani o nuu ni; 11ka tɛh’ o suhu ni ni o dii zaŋ kpani maa to Dauda tabili dukpini, amaa ka Dauda daa fɔhi li buyi zaa.
12Ka dabiɛm daa gbaai Sool zaŋ chaŋ Dauda polo, dama Yawɛ daa chɛ ŋun’ Sool, ka bela Dauda sani. 13Lala zuɣu ka Sool daa yihi Dauda o sani n-zaŋ o leei tɔbbihi tuhili zuɣulana, ka o daa zaŋdi ba chani tɔbu ka labirina. 14Ka Dauda daa yi kul chaŋ luɣ’ shɛlikam o dirila nasara; dama Yawɛ daa be o sani. 15Ka Sool daa nya Dauda ni diri nasara shɛm maa ka dabiɛm maan gbaag’ o pam pahi. 16Amaa ka Izraɛlnim’ mini Judanim’ zaa daa yuri Dauda, dama ŋuna n-daa yi zaŋdi ba chani tɔb’ ni ka zaŋdi ba labirina.
Dauda kpuɣi Sool bipuɣiŋga
17Ka Sool daa ti yɛli Dauda. “Nyama, m bipuɣin’ kpɛm’ Mɛrab m-bɔŋɔ, a yi ni mali suhukpeeni m-be n sani tuhiri Yawɛ tɔbu ŋɔ, n ni zaŋ o ti a ka a niŋ a paɣa.” Dama Naa Sool daa tɛhimi ni di bi simdi ni omaŋmaŋ’ ku Dauda, amaa ni o lee ni chɛ ka Filistianim’ ku o. 18Ka Dauda daa yɛli Sool, “M mi lee nyɛ ŋuni, ka n daŋ niriba lee nyɛ banima bee m ba zuliya mi lee nyɛ banim’ Izraɛl tiŋgbɔŋ ni ka n ti yɛn leei naa deemba?” 19Amaa saha shɛli bɛ ni daa ti yɛn zaŋ Mɛrab ti Dauda, bɛ daa ŋmalig’ o mi ti do’ so ŋun yuli booni Adiriɛl ka o nyɛ Mɛholat nir’ la, ka o niŋ’ o paɣa.
20Di saha ka Sool bipuɣiŋga ŋun pah’ ayi ka o yuli daa booni Mikal la suhu daa yu Dauda pam, ka bɛ daa yɛli Sool di yɛla, ka di daa niŋ o nyaɣisim pam. 21Ka Sool daa tɛh’ o suhu ni, “N ni zaŋ o ti Dauda ka o leei tɔŋ gbaag’ o, ka Filistianim’ ku o.” Dinzuɣu ka Sool daa lan yɛli Dauda pahi buyi, “Pumpɔŋɔ a yi pa ni leei n deemba.” 22Ka Sool daa yɛl’ o tumtumdiba, “Chamiya ti nya Dauda ashilɔni yɛl’ o, ‘Nyama, naa suhu yur’ a pam, ka o tumtumdib’ zaa nini tiɣ’ a, dinzuɣu pumpɔŋɔ leemi naa deemba!’ ”
23Ka Sool tumtumdiba maa daa yɛli Dauda yɛtɔɣa maa. Ka Dauda bɔhi ba, “Yi tɛhiya ni di nyɛla asama ni n leei naa deemba? Dama yi nya ka n nyɛla faralana, ka pa yulilana.”
24Ka tumtumdiba maa daa chaŋ ti yɛli Sool Dauda ni yɛli shɛm. 25Di saha ka Sool daa yɛli ba, “Yɛlimiya Dauda, ‘Naa bi bɔri paɣibɔr’ liɣiri a sani n-naɣi pahila Filistianim’ yokol’ gbana kɔbiga din ni chɛ ka ŋun’ naa bɔh’ o dimnim’ maa biɛri.’ ” Sool daa tɛhiya ni lala ni chɛ ka Filistianim’ maa ku Dauda. 26Bɛ ni daa yɛli Dauda yɛtɔɣa maa, ka di niŋ o nyaɣisim pam o ni yɛn leei naa deemba maa zuɣu. Ka bɛ ni zali saha shɛli maa daa ti yɛn paai, 27ka Dauda yiɣisi zaŋ o tɔbbihi pa omaŋ’ zuɣu chaŋ ti ku Filistianim’ kɔbisiyi, ka ŋmahi bɛ yokol’ gbana n-zaŋ di zaa ti ti naa din ni chɛ ka o leei naa deemba. Ka Sool daa zaŋ o bipuɣiŋga Mikal ti o ka o niŋ o paɣa.
28Amaa Sool ni daa nya ka Yawɛ be Dauda sani, ka o bipuɣiŋga Mikal gba yur’ o maa, 29ka dabiɛm lan gbaag’ o pahi zaŋ chaŋ Dauda polo. Dinzuɣu ka Dauda daa kul nyɛ Sool dima di saha maa zaŋ chana. 30Ka Filistia tɔbbihi daa kul lɔri tɔbu na ti tuhiri ba, amaa bɛ daa yi kul lo tɔb’ na, Dauda n-tuhiri diri nasara gariti Sool sapashinnim’ maa zaa, ka di zuɣu daa chɛ ka Dauda yuli du pam.",https://www.bible.com/bible/2264/1SA.18.DBWDB
1 SAMUƐL 19,"Naa Sool niŋ Dauda alaka
1Ka Sool daa yɛl’ o bia Jɔnatan min’ o tumtumdiba zaa ni bɛ kum Dauda. Amaa o bia Jɔnatan daa yuri Dauda yɛla pam. 2Ka Jɔnatan daa yɛli Dauda, “M ba Sool bɔrimi ni o ku a, dinzuɣu biɛɣuni asiba sa miri ka a yi palo; sa sɔɣimi luɣ’ shɛli polo. 3N sa ni doli m ba kana nti zani baɣil’ o a ni sɔɣi luɣ’ shɛli maa ka yɛl’ o a yɛla, ka o yi sa yɛli shɛlikam, n ni yɛl’ a.”
4Ka Jɔnatan daa zaŋ Dauda din viɛl’ zaa yɛla yɛl’ o ba Sool, ka lan yɛl’ o, “Naa, di bi simdi ni a tum taali zaŋ chaŋ a dabili Dauda polo, dama o na ʒi n-tum’ a taali, ka o tuma zaa lan nyɛ din sɔŋd’ a. 5Dama o daa zaŋ o nyɛvili pa talima ku Filistia doo la, ka Yawɛ daa tum nasara dibu tuun’ kara ti Izraɛlnim’ zaa. A daa nya dimbɔŋɔ ka di’ niŋ a nyaɣisim, ka bɔ n-niŋ ka a bɔri ni a ku Dauda ka di ka daliri, ka di zuɣu chɛ ka a tum alahichi ŋun ka taali ʒim yihibu ni?”
6Ka Sool daa wum Jɔnatan ni yɛl’ o shɛm maa zaa, ka po pɔri yɛli, “Hal ka Yawɛ ŋun be ŋɔ zuɣu, n ku lan ku o.” 7Ka Jɔnatan daa boli Dauda na ti yɛl’ o dimbɔŋɔ zaa, ka zaŋ o tahi Sool sani, ka Dauda ti lan be o sani kaman o ni daa yi pun be o sani shɛm la.
8Dahin shɛli ka tɔbu daa ti lan lu bɛ mini Filistianim’ sunsuuni, ka Dauda daa chaŋ ti liri ba n-tuhi nyaŋ ba, ka bɛ ŋmaligi guui.
9Dahin shɛli ka Sool daa ʒi o yiŋa n-gbibi kpani o nuu ni, ka Yawɛ daa chɛ ka alizin’ biɛɣu yaa siɣ’ o zuɣu na, ka Dauda ŋmɛri mɔɣilo niŋd’ o. 10Ka Sool daa ti zaŋ kpani maa m-bɔr’ ni o to Dauda tabili dukpini, amaa ka Dauda daa fɔhi Sool, ka o zaŋ kpani maa to n-nyɔɣila dukpini. Ka Dauda daa guui n-zo n-tiligi yuŋ maa.
11 Dindali maa ka Sool daa tim ninvuɣ’ shɛba ni bɛ chaŋ ti gu Dauda o yiŋa, o daa lomi ni o ku o asiba. Amaa ka Dauda paɣa Mikal daa yɛl’ o, “A yi bi tilig’ a nyɛvili yuŋ ŋɔ, biɛɣuni bɛ sa ni ku a.” 12Ka Mikal daa sɔŋ Dauda ka o doli takɔro ni yi n-zo n-tiligi. 13Ka Mikal daa zaŋ biŋŋmahindili na ti sɔŋ garo zuɣu n-zaŋ bukɔbiri difiɛli sɔŋ zaŋ di zuɣu kuɣ’ li, ka zaŋ chinchini pil’ li. 14Ka Sool daa tim tuumba ni bɛ ti zaŋ Dauda na, ka paɣ’ maa yɛli ba, “O biɛrimi.” 15Ka Sool daa tim tuumba ni bɛ chaŋ ti nya Dauda, ka lan yɛli ba “Ʒimiy’ o min’ o garo maa zaa na ka n ti ku o.” 16Ka tuumba maa daa kana ti kpe duu maa ni n-nya ka biŋŋmahindili maa do garo zuɣu, ka di zuɣu kuɣi bukɔbiri difiɛli. 17Ka Sool daa bɔhi Mikal, “Bɔ n-niŋ ka a yɔhim ma lala n-chɛ ka n dim’ maa zo n-tiligi?”
Ka Mikal garigi yɛl’ o, “O yɛli ma mi, ‘Chɛ ka n chaŋ; a yi bi chɛ ka n chaŋ n ni ku a.’ ”
18Ka Dauda daa zo n-chaŋ Samuɛl sani Rama ti yɛl’ o Sool ni niŋ o shɛlikam maa zaa. Ka o mini Samuɛl daa chaŋ ti be Naiɔt. 19Ka bɛ daa yɛli Sool, “Nyama, Dauda be Naiɔt Rama tiŋgban’ ni.” 20Di saha ka Sool daa tim tuumba ni bɛ chaŋ ti gbaai Dauda na. Ka bɛ daa paai ti nya anab’ bɔbili, ka bɛ tɔɣisir’ anabitali yɛtɔɣa, ka Samuɛl nyɛ bɛ zuɣulana, ka Naawuni Shia daa siɣi Sool tuumba maa zuɣu na ka bɛ gba tɔɣis’ anabitali yɛtɔɣa. 21Ka bɛ daa yɛli Sool di yɛla ka o lan tim tuun’ shɛba, ka bɛ gba ti tɔɣisi anabitali yɛtɔɣa. Ka Sool daa lan tim tuun’ shɛb’ yaha m-pahi buta, ka bɛ gba daa tɔɣisi anabitali yɛtɔɣa. 22Di saha ka omaŋmaŋ’ daa yiɣisi chaŋ Rama nti chaŋ kɔbil’ titali din be Sɛku la gbini ti bɔhi, “Ya ka Samuɛl mini Dauda lee be la?” Ka so yɛl’ o, “Nyama bɛ be Naiɔt Rama tiŋgban’ ni.” 23Di saha ka Sool daa lu soli chani Naiɔt Rama tiŋgban’ ni, ka Naawuni Shia daa siɣ’ o zuɣu na, ka o gba dii gbaai anabitali yɛtɔɣa tɔɣisibu m-mali lala hal ti paai Naiɔt Rama tiŋgbani maa ni. 24 Ka o gba daa fuɣ’ o situra zaa ka tɔɣisi anabitali yɛtɔɣa Samuɛl tooni, ka daa do o zaɣim dindali maa wuntaŋ’ ni mini yuŋ zaa. Dindali maa ka bɔhigu ŋɔ daa piligi, “Sool gba nyɛla anabi?”",https://www.bible.com/bible/2264/1SA.19.DBWDB
1 SAMUƐL 20,"Jɔnatan sɔŋ Dauda
1Dimbɔŋɔ nyaaŋa ka Dauda daa yi Naiɔt din be Rama tiŋgban’ ni maa n-chaŋ Jɔnatan sani ti bɔh’ o, “Bɔ ka n lee niŋ? N taali nyɛ dini? Ka tuumbiɛ’ bɔ ka n lee dii tum a ba, ka o bɔri ni o ku ma?”
2Ka Jɔnatan yɛl’ o, “Din’ kariya! A ku kpi. Nyama, m ba na ʒi n-niŋ shɛli ka di nyɛla bin’ titali bee bimbila ka bi yɛli ma. Ka bɔ zuɣu ka m ba ni sɔɣi ma dimbɔŋɔ dina? Pa lala n-nyɛ li.”
3Ka Dauda daa garigi yɛl’ o, “A ba mi ni a yuri ma, ka tɛhi ni di bi simdi ni a baŋ di yɛla, dama a yi baŋ di yɛla, di ni saɣim’ a suhu pam. Amaa yɛlimaŋli, hal ka Yawɛ ŋun be ŋɔ zuɣu ni nyin’ ŋumbɔŋɔ gba zuɣu, m mini kum kul chɛla tab’ kpe ni kpe.”
4Di saha ka Jɔnatan daa yɛli Dauda, “A ni bɔri ni n niŋ shɛlikam zaa, n ni niŋ li ti a.”
5 Ka Dauda daa yɛli Jɔnatan, “Nyama, biɛɣuni sa nyɛla goli palli dabisili, ka di simdi ni m mini naa sa laɣim ʒini di bindirigu; amaa chɛ ka n chaŋ ti sɔɣi mɔɣu ni hal ti paai daba ata dali zaawuni. 6Ka a ba yi ti bɔri ma ka bi nya ma, nyin’ yɛlim’ o, ‘Dauda suhi ma la soli ni o chaŋ o ya Bɛtilihɛm, dama o yiŋnim’ zaa yɛn malila yuuniyuuni sara.’ 7O yi yɛli, ‘Di viɛla,’ binshɛli ku lan niŋ mani ŋun nyɛ a dabili ŋɔ; o mi suhu yi yiɣisi, dindina nyin’ baŋmi ni o lo zaɣ’ biɛɣu. 8Dinzuɣu niŋmi mani ŋun nyɛ a dabili ŋɔ nirilim ŋɔ, dama a chɛ ka m min’ a lo tab’ alikauli suŋ. Amaa n yi mali taali, amaŋmaŋ’ nyin’ kum’ ma, dama bɔ zuɣu ka a lan yɛn zaŋ ma chaŋ a ba sani yaha?”
9Ka Jɔnatan daa yɛl’ o, “Din’ kariya, n yi di mi ni m ba lo a zaɣ’ biɛɣu n naan ku yɛl’ a?”
10Di saha ka Dauda daa lan yɛli Jɔnatan, “Ka a ba suhu yi ti yiɣisi bah’ a zuɣu, ŋuni n-lee yɛn yɛli ma?”
11Ka Jɔnatan yɛli Dauda, “Kamina ka ti chaŋ mɔɣu ni.” Ka bɛ niriba ayi maa daa yi n-chaŋ mɔɣu ni. 12Ka Jɔnatan daa ti yɛli Dauda, “Yawɛ ŋun nyɛ Izraɛlnim’ Naawuni ŋɔ di ti shɛhira, biɛɣuni ŋ-ŋɔ tasaha bee dali, n yi daa bɔhi m ba ka o bi lan lo ni o niŋ nyin’ Dauda zaɣ’ biɛɣu, n ku tim na ti yɛl’ a? 13Amaa o suhu yi na kul yumi ni o niŋ a zaɣ’ biɛɣu, ka m bi kana ti yɛl’ a ka a zo n-tiligi ni alaafee, Yawɛ ŋun niŋmi mani Jɔnatan zaɣ’ biɛɣu n-gari m ba ni yɛn niŋ’ a shɛm maa, Yawɛ ni be a sani kaman o ni be m ba sani shɛm la. 14Ka n yi ti na be n nyɛvili ni, nyin’ kul gbibi Yawɛ yurilim ŋɔ ni mani, ka ʒe ma yim din ni chɛ ka n ku kpi. 15 Di yih’ a ʒiɛyimtali maa n daŋ ni. Ka Yawɛ yi ti kpihim nyin’ Dauda dimnim’ zaa birili dunia ŋɔ ni, 16ŋun’ di kpihim man’ Jɔnatan yuli nyin’ Dauda daŋ ni. Yawɛ bɔhimi nyin’ Dauda dimnim’ biɛri ti a.”
17Ka Jɔnatan daa chɛ ka Dauda lan lo o yurilim alikauli yaha, dama o daa yur’ o mi kaman omaŋmaŋ’ la. 18Di saha ka Jɔnatan daa yɛl’ o, “Biɛɣuni sa nyɛla gol’ palli dabisili, ka bɛ sa ni bɔ a kɔŋ, dama a sa ku ʒi a ʒiishee. 19Dali gba bɛ daa ni bɔ a pam kɔŋ, dinzuɣu cham’ yɛla ŋɔ ni daa yiɣisina ka a sɔɣi luɣ’ shɛl’ la nti ŋuni kuɣa din duhiya la lɔŋni. 20Ka n ni ti ka nimaani na nti to piɛma ata kaman n zahimla binshɛli ka tɔr’ la. 21Nyama, n ni ti tim bi’ so ka yɛl’ o, ‘Cham’ ti bo piɛma maa shee.’ N yi ti yɛl’ o, ‘Nyama, piɛma maa be a luɣili ŋɔ polo, kpuɣimi li na,’ di saha nyin’ yim’ na, dama hal ka Yawɛ ŋun be ŋɔ zuɣu binshɛli ku lan niŋ a, ka barina shɛli mi lan kani. 22Amaa n yi ti yɛli bia maa, ‘Nyama, piɛma maa be a tooni ha;’ dindina nyin’ zoma, dama Yawɛ n-wuh’ a ni a zom’ maa. 23Ka di yi nyɛla m min’ a ni daa tɔɣisi yɛtɔɣ’ shɛl’ la dina, Yawɛ ni be m min’ a sunsuuni sahakam.”
24Ka Dauda daa sɔɣi mɔɣu maa ni. Ka gol’ palli dali maa daa ti paai, ka naa ʒini ni o di bindirigu. 25Naa daa ʒinila o ʒiishee din tab’ dukpini kaman o ni daa yi pun niŋdi shɛm, ka Jɔnatan ʒiɛya, ka Abinɛr mi ʒini baɣili Sool, amaa ka Dauda ŋun’ ʒiishee daa nyɛ zaɣ’ kuŋ. 26Sool daa bi yɛli shɛli dindali maa, dama o daa tɛhimi, “Binshɛli n-niŋ o ka o bi be kasi, biɛhiŋ kani, o shiri bi bela kasi.” 27N-daa lan yi biɛɣu dabisi’ shɛli din pahir’ ayi goli palli dabisili maa nyaaŋa, ka Dauda ʒiishee maa na kul nyɛla zaɣ’ kuŋ. Di saha ka Sool daa bɔh’ o dapala Jɔnatan, “Bɔ n-niŋ ka Jɛsi dapala ŋɔ bi kana bindirigu dibu shee ŋɔ sɔhila bee zuŋɔ?”
28Ka Jɔnatan yɛli Sool, “Dauda suhi ma la soli ni o chaŋ Bɛtilihɛm. 29O yɛli ma mi, ‘Chɛ ka n chaŋ Bɛtilihɛm, dama n yiŋnim’ yɛn malila sara ti ya, ka m biɛli yɛli ni n kana. Dinzuɣu pumpɔŋɔ a yi baŋ ni a nini tiɣi ma, nyin’ chɛ ka n chaŋ ti nya m biɛyanim’ maa.’ Lala zuɣu ka o bi ka nyin’ naa bindirigu ŋɔ dibu shee na maa.”
30Di saha ka Sool suhu daa yiɣisi pam bahi Jɔnatan zuɣu, ka o yɛl’ o, “Nyin’ ŋun nyɛ paɣ’ yoli ŋun bi zani tuhi bia ŋɔ. A tɛhi’ ni m bi mi ni a zaŋ Jɛsi dapala maa kpɛh’ a kɔbili ni ni a dihila amaŋ’ vi, ka lan dih’ a ma gba vi? 31Jɛsi dapala maa ŋun dee yi be o nyɛvili ni, nyini bee a nam kul ku nya zaashee zani. Dinzuɣu timmi ka bɛ ti zaŋ’ o na, dama di kpala talahi ni o kpi.”
32Di saha ka Jɔnatan daa bɔh’ o ba Sool, “Bɔ zuɣu ka a yɛn ku o? Bɔ ka o lee niŋ?”
33Amaa ka Sool daa zaŋ kpani to o ni o ku o; di saha ka Jɔnatan daa baŋ ni o ba shiri loya ni o ku Dauda. 34Ka Jɔnatan daa vaai yiɣisi bindirigu maa dibu shee ni suhuyiɣisili pam, ka daa bi di bindirigu goli palli daba ayi dali maa, dama Dauda yɛla daa muɣis’ o pam ni o ba ni daa dih’ o vi shɛm maa zuɣu. 35N-daa yi biɛɣ’ asiba ka Jɔnatan zaŋ bia pa omaŋ’ zuɣu chaŋ mɔɣu ni kaman o mini Dauda ni daa pun tɔɣisi shɛm la. 36Ka o daa ti yɛl’ o bia maa, “Zom’ chaŋ ti pihi n ni yɛn to peen’ shɛŋa ŋɔ na.” Bia maa ni daa zɔri chani maa, ka o to piɛm bah’ o tooni ha. 37Bia maa ni daa ti paai Jɔnatan ni to piɛm maa bahi luɣ’ shɛli maa, ka Jɔnatan bol’ o n-yɛl’ o, “Pa piɛm maa m-be a tooni maa ha?” 38O daa lan yɛli bia maa yaha, “Kpaŋmina, niŋmi yomyom, di lan ʒiɛya.” Di saha ka Jɔnatan bia maa daa pih’ o piɛma maa n-zaŋ ka o sanna. 39Amaa bia maa ŋun daa bi mi di ni nyɛ shɛm, kulla Jɔnatan mini Dauda n-daa mi di ni nyɛ shɛm. 40Di saha ka Jɔnatan daa zaŋ o bidibbina maa ti o bia maa ka yɛl’ o, “Zaŋmi li kuli yiŋa.”
41Bia maa ni daa kul ŋmaligi naai, di daa bi yuui ka Dauda yi kuɣa maa lɔŋni na nti lu n-gbani n-zaŋ o nini kpa tiŋa, ka silim o zuɣu buta; ka bɛ va m-bibigi taba, ka kum niŋ taba. Dauda n-daa kum pam gari Jɔnatan. 42Di saha ka Jɔnatan daa yɛli Dauda, “Cham’ ni suhudoo, man’ dee min’ a ni daa pun lo tab’ alikauli Yawɛ yuli ni, ka yɛli ni Yawɛ be ti sani, ka ni ti lan be ti bihi gba sani sahakam ŋɔ saɣiya.” Ka Dauda daa yiɣisi chaŋ, ka Jɔnatan mi lab’ kuli.",https://www.bible.com/bible/2264/1SA.20.DBWDB
1 SAMUƐL 21,"Dauda zoya ka chɛ naa Sool
1 Di saha ka Dauda daa zo n-chaŋ Nɔb nti chaŋ Ahimɛlɛk ŋun daa nyɛ maligumaana la sani. Ka Ahimɛlɛk daa kana ti tuhi Dauda soli ka o niŋ’ sɔhira; ka o bɔhi Dauda, “Bɔ n-niŋ ka a kɔŋko ka kpe na, ka so bi dol’ a na?”
2Ka Dauda daa yɛli Ahimɛlɛk ŋun daa nyɛ maligumaana maa, “Naa n-tim ma ni n ti niŋ shɛli ka yɛli ma, ‘Di chɛ ka so baŋ timsim maa yɛla bee n ni tim a ni a ti niŋ shɛli maa.’ Amaa m mini nachimba bɛn chani maa, n wuhi ba bɛ ni yɛn paai ma luɣ’ shɛli;” 3ka bɔh’ o, “Ka bindir’ bɔ ka a lee mali? Tim’ ma bɔrɔbɔro kpila anu bee a ni kul mali bindir’ shɛli kpe.”
4Ka maligumaana maa daa garigi yɛli Dauda, “N ka bɔrɔbɔro zim kpe, bɔrɔbɔro kasi n-naɣ’ beni; nachimba maa bɛn’ dee mini paɣiba yi bi dɔni, bɛ ni tooi ŋub’ li.”
5Ka Dauda daa yɛli maligumaana maa, “Yɛlimaŋli, hal’ ti yi kul yɛn chaŋ chandi shɛli din bi tibisi gba, ti mini paɣiba bi lan miriti taba din ni chɛ ka bɛ be kasi, bɛ di ti yɛri ti ni chani chandi gahindili shɛli zuŋɔ ŋɔ, dinzuɣu bɛ niŋgbuna zaa bela kasi.”
6Di saha ka maligumaana maa daa zaŋ bɔrɔbɔro kasi maa ti Dauda, dama bɔrɔbɔro shɛli daa ka nimaani n-naɣ’ pahila bɔrɔbɔro shɛli bɛ ni daa zaŋ zali Yawɛ tooni la. Ka bɛ daa kpuɣ’ li ni bɛ ti bo bɔrɔbɔro tula na ti zali di zaashee bɛ ni kpuɣ’ li dahin’ shɛli maa.
7Dindali maa Sool tumtumdib’ ni do’ so daa bela nimaani ni o mali maligu shɛli Yawɛ tooni, o daa nyɛla Ɛdom nira ka o yuli booni Doɛg, ŋuna n-daa nyɛ Sool piɛgul’ kpɛma.
8Ka Dauda daa bɔhi Ahimɛlɛk, “A ka takɔbi bee kpani kpe n-zaŋ ti ma? Dama naa tuma maa ni bɔri yomyom shɛm zuɣu chɛ ka m bi tooi zaŋ n takɔbi bee m bidibbin’ shɛli.”
9 Ka maligumaana maa yɛl’ o, “A ni daa ku Filistia do’ so ŋun yuli booni Goliat Ɛla Vinvamli ni la takɔbi la n-naɣ’ beni. Nyama, ti zaŋla tani vil’ li, di be tan’ shɛli din ŋmani mukuru ŋɔ nyaaŋa; a yi ni zaŋ li, nyin’ zaŋm’ li. Dama shɛli lan kani m-pahi di zuɣu.” Ka Dauda daa yɛli, “Din viɛl’ gari li yi kani m-pahi di zuɣu, nyin’ zaŋm’ li ti ma.”
10Ka Dauda daa yiɣisi dindali maa n-zo Sool sani kuli Gaat Naa Akishi sani. 11 Ka Naa Akishi kpambaliba daa bɔh’ o, “Pa Dauda ŋɔ n-nyɛ o ya naa la? Pa o yɛla ka bɛ daa wari waa ka yiini yila yɛra, ‘Naa Sool kula niriba tuhilituhili, ka Dauda mi ku tuhi’ piapia la?’ ”
12Ka yɛtɔɣa maa daa kpe Dauda suhu ni pam, ka dabiɛm gbaag’ o zaŋ chaŋ Gaat Naa Akishi maa polo. 13Dinzuɣu ka Dauda daa taɣ’ o biɛhigu bɛ sani n-niŋdi kaman o nyɛla yinyaa la, ka bo bini n-chihiri dunɔdali punu chiha, ka chɛ ka o nintɔri zɔri dolisir’ o teeŋkɔbiri. 14Di saha ka Naa Akishi daa bɔh’ o kpambaliba maa, “Nyamiya, yi nya ka doo ŋɔ nyɛla yinyaa, ka yi zaŋ o kani n sanna? 15N yɛli ya ni yinyahi m-pooi ma, ka yi ti zaŋ doo ŋɔ na ni o ti tumd’ o yinyahili tuma ŋɔ n tooni? Doo ŋɔ ni tooi be n yili ŋɔ?”",https://www.bible.com/bible/2264/1SA.21.DBWDB
1 SAMUƐL 22,"Bɛ ku maligumaaniba
1Ka Dauda daa yi nimaani zo n-chaŋ Adulam vokabili ni, ka o biɛyanim’ min’ o ba yiŋnim’ zaa daa ti wum o yɛla nimaani ka kahi chaŋ o sani. 2Ka ninvuɣ’ shɛb’ bɛn zaa daa be muɣisigu ni mini sama ni daa doli shɛba ni bɛnkam nini daa bi lan tiɣi bɛ biɛhigu zaa daa zo n-chaŋ o sani ka o ti leei bɛ zuɣulana. Ka bɛn daa be o sani maa zaa kalinli daa nyɛla ninvuɣ’ kɔbisinahi.
3Ka Dauda daa lan yi nimaani n-chaŋ Mizipa din be Mɔab tiŋgbɔŋ ni la ti yɛli Mɔab naa, “N suhir’ a ni a chɛ ka m ba mini m ma ʒini a sani hal ka n ti baŋ Naawuni ni yɛn tum tuun’ shɛli ti ma.” 4Ka o daa chɛ ba ka bɛ be Mɔab naa maa sani saha shɛli zaa ŋun Dauda ni daa be vokabili maa ni maa.
5Ka anab’ Gaad daa ti yɛli Dauda, “Di kpalim be vokabili ŋɔ ni, yiɣisim’ kpe kuli Juda tiŋgban’ ni.” Ka Dauda daa yi nimaani chaŋ Hɛrɛt yɔɣu ni.
6Ka Sool daa ti wum ni bɛ nya Dauda mini ninvuɣ’ shɛb’ bɛn be o san’ la. Di saha maa ŋun’ Sool daa ʒila ti’ shɛli din yuli booni tamarisik la gbini Gibia Zoli zuɣu, ka o kpani be o nuu ni ka o sapashin’ kpamba zaa ʒe n-gil’ o. 7Di saha ka Sool daa bɔh’ o sapashin’ kpamba bɛn daa ʒe n-gil’ o maa, “Yinim’ Bɛnjamin zuliya ŋɔ wummiya, yi tɛhiya ni Jɛsi bia ŋɔ ni tooi tila yi zaa yinoyino puri mini wain tihi puri bee o ni tooi chɛ ka yi leei zuɣulaannima n-su niriba tuhilituhili bee kɔbigakɔbiga fukumsi. 8Dinzuɣu n-chɛ ka yi zaa yi n nyaaŋa bebɔ? Saha shɛli m bia maa mini Jɛsi bia maa ni daa zaŋ bɛ noya naai taba maa, yi ni so daa bi yɛli ma. Yi ni so puu daa bi biɛri n zuɣu bee so ti sɔɣi yɛli ma ni m bia maa piɛlila n dabili bahi n zuɣu ni o sɔɣi do n-gu ma kaman di ni nyɛ shɛm zuŋɔ dabisili ŋɔ.”
9Di saha maa ka Doɛg ŋun daa nyɛ Ɛdom nira ka ʒe Sool sapashin’ kpamba maa san’ la daa garigi yɛli Sool, “N daa nya Jɛsi bia maa ka o ka Nɔb na nti chaŋ Ahimɛlɛk ŋun nyɛ Ahitub bia la sani. 10Ka o daa ti bɔhi Yawɛ n-nya o yɛla ti o, ka ti o bindirigu, ka lan zaŋ Goliat Filistia doo la takɔb’ la ti o.”
11Di saha ka naa daa tim ti boli Ahimɛlɛk ŋun daa nyɛ Ahitub bia, ka nyɛ maligumaana la min’ o daŋ zaa bɛn daa nyɛ maligumaaniba m-be Nɔb maa na. Ka bɛ zaa daa ka naa sanna. 12Ka Sool daa yɛli, “Nyin’ Ahitub bia ŋɔ wumma.”
Ka o garigi yɛli, “N dana, n wumda.”
13Ka Sool daa bɔh’ o, “Bɔ n-niŋ ka a mini Jɛsi bia ŋɔ gbiri ma zamba bɔɣa? Bɔzuɣu ka a daa ti o bindirigu ka ti o takɔbi ka lan bɔhi Naawuni n-nya o yɛla ti o ka di zuɣu chɛ ka o yiɣisi lu n zuɣu n-sɔɣi do n-gu ma kaman di ni nyɛ shɛm zuŋɔ dabisili ŋɔ?”
14Di saha ka Ahimɛlɛk daa garigi yɛli, “Naa, a sapashin’ kpamba ŋɔ ni ŋuni n-lee ʒe a yim kaman Dauda ŋun nyɛ nyin’ naa deemba, ka lan nyɛ a tɔbbi’ shɛb’ bɛn gul’ a sapashin’ kpɛma ni ŋun mali jilima a yili ŋɔ n-gari sokam la? 15A tɛhiya ni zuŋɔ ka m piligi bɔhiri Naawuni n-nyar’ o yɛla tir’ o? Naa, di zaŋ mani ŋun nyɛ a dabili ŋɔ mini n daŋ zaa so taali, dama mani ŋun nyɛ a dabili ŋɔ bi mi dimbɔŋɔ zaa yɛla hal baabiɛla gba.”
16Ka naa yɛl’ o, “Biɛhiŋ kani, n ni ku nyini Ahimɛlɛk min’ a daŋ zaa.” 17Di saha ka naa daa yɛli bɛn nyɛ bɛn gul’ o ka ʒe o sani maa, “Kumiya Yawɛ maligumaaniba maa, dama bɛ gba nuu be Dauda yɛla maa ni, bɛ ni daa mi ni o zɔrimi ka bi yɛli ma la zuɣu.” Amaa ka naa sapashin’ kpamba maa ni so daa bi saɣi teeg’ o nuu ni o shihi Yawɛ maligumaaniba maa. 18Di saha ka naa daa yɛli Doɛg, “Nyin’ lum maligumaaniba maa zuɣu n-ku ba.” Ka Doɛg ŋun daa nyɛ Ɛdom nir’ maa daa lu maligumaaniba maa zuɣu. Dindali maa o daa kula bɛ ninvuɣ’ shɛb’ bɛn so tan’ piɛla din be kaman mukuriti la ninvuɣ’ pihiniinaanu. 19Ka o daa lan zaŋ takɔbi chaŋ ti lu Nɔb din daa nyɛ maligumaaniba tiŋ’ la nim’ zuɣu n-ku dɔbba mini paɣiba ni bidibisi mini bipuɣinsi ni biliɛri ni naɣilahi ni bunsi ni piɛri. O daa zaŋla takɔbi ku bɛ zaa.
20Amaa ka Ahimɛlɛk ŋun daa nyɛ Ahitub bia maa bidib’ so ŋun yuli booni Abiata la ŋun’ daa zo n-tiligi chaŋ Dauda sani. 21Ka Abiata maa daa yɛli Dauda ni Sool ku Yawɛ maligumaaniba la. 22Ka Dauda daa yɛli Abiata, “N ni daa kul nya Doɛg Ɛdom nir’ la dindali maa, n daa pun baŋ ni o ni yɛli Sool di yɛla. Mani n-nyɛ ŋun bo kum ti a ba daŋ ŋɔ zaa maa. 23Kpalimmi be n sani, ka di chɛ ka dabiɛm mal’ a, dama ninvuɣ’ so ŋun bɔri ni o ku ma m-bɔri ni o ku a gba maa; a yi be n sani shɛli ku niŋ a.”",https://www.bible.com/bible/2264/1SA.22.DBWDB
1 SAMUƐL 23,"Dauda tiligi Kɛila fɔŋ
1Dahin shɛli ka bɛ daa ti yɛli Dauda, “Nyama, Filistianim’ tuhirila Kɛilanima, ka fari bɛ bindira bɛ puri ni.” 2Di saha ka Dauda daa bɔhi Yawɛ, “N cham’ ti liri Filistianim’ maa?”
Ka Yawɛ daa yɛli Dauda, “Cham’ ti liri ba n-tiligi Kɛilanim’ maa.”
3Amaa ka Dauda niriba maa daa bɔh’ o, “Nyama, ti na be Juda tiŋgbani ŋɔ ni ŋɔ ka dabiɛm mali ti mi, ka ti yi ti chaŋ Kɛila ni ti ti tuhi Filistia tɔbbihi ŋɔ, wula ka di lee yɛn be?” 4Ka Dauda daa lan bɔhi Yawɛ yaha.
Ka Yawɛ daa garigi yɛl’ o, “Yiɣisima, cham’ Kɛila, dama n zaŋ Filistianim’ maa niŋ a nuu ni.” 5Ka Dauda min’ o niriba maa daa chaŋ Kɛila nti tuhi Filistianim’ maa n-ku ba pam, ka fa bɛ niɣi. Lala ka Dauda daa niŋ fa Kɛilanim’ maa bahi.
6Abiata ŋun nyɛ Ahimɛlɛk bia la ni daa yɛn zo n-chaŋ Dauda sani Kɛila maa, o daa zaŋla tan’ shɛli din ŋmani mukuru la mali chaŋ.
7Ka bɛ daa ti yɛli Sool ni Dauda be Kɛila, ka Sool yɛli, “Naawuni zaŋ o niŋ n nuu ni, dama o kpari omaŋa n-niŋ tin’ shɛli din dunoya mali pundi mini kur’ wɔɣila din kpariti dunoya.” 8Di saha ka Sool daa laɣim o niriba zaa na nti lo tɔbu ni bɛ chaŋ Kɛila ti teei gili Dauda min’ o niriba maa niŋ di ni.
9Ka Dauda daa baŋ ni Sool lo o la zaɣ’ biɛɣu niŋbu, ka daa yɛli Abiata ŋun nyɛ maligumaana maa, “Zaŋmi tan’ la na.” 10Di saha ka Dauda daa yɛli, “Yawɛ ŋun nyɛ Izraɛlnim’ Naawuni ŋɔ, man’ ŋun nyɛ a dabili ŋɔ wumya ni Sool ni ka Kɛila ŋɔ na nti wurim li n zuɣu. 11O yi kana, Kɛilanim’ ni gbaai ma ti o? O shiri nyɛla ŋun ni kana kaman mani ŋun nyɛ a dabili ŋɔ ni wum shɛm maa? Yawɛ ŋun nyɛ Izraɛlnim’ Naawuni ŋɔ, n suhir’ a, yɛlim’ mani ŋun nyɛ a dabili ŋɔ.” Ka Yawɛ garigi yɛl’ o, “O ni kana.”
12Ka Dauda daa lan yɛli, “Ka daɣila Kɛilanim’ ŋɔ ni zaŋ m mini n niriba ŋɔ niŋ ŋun Sool nuu ni?”
Ka Yawɛ daa yɛli, “Bɛ shiri ni zaŋ ya niŋ o nuu ni.”
13Di saha ka Dauda min’ o niriba bɛn daa nyɛ ninvuɣ’ kɔbisiyɔbu laasabu daa yi Kɛila maa zo n-chaŋ luɣ’ shɛli bɛ ni daa naan tooi chaŋ. Ka Sool daa wum ni Dauda yi Kɛila maa zo, ka o chɛ o naba karibu.
Dauda be zoya tiŋgbɔŋ ni
14Ka Dauda daa chaŋ ti kpalim be mɔɣu ni sɔɣisili shee din be Zif mɔɣu ni zoya tiŋgbɔŋ la ni. Ka Sool daa kul lihiri bɔr’ o dabisili kam, amaa ka Naawuni daa bi zaŋ o niŋ o nuu ni. 15Dauda daa bela Zif mɔɣu ni Hɔrɛshi maa.
Di saha ka o daa wum ni Sool kana ni o ti ku o. 16Ka Sool bia Jɔnatan daa yiɣisi chaŋ Dauda sani Hɔrɛshi maa nti zaŋ Naawuni yuli kpaŋs’ o suhu. 17O daa lan yɛl’ o, “Di zɔri dabiɛm, m ba Sool nuu ku shih’ a. Nyini nti yɛn nyɛ Izraɛlnim’ zaa naa, ka m mi nyɛ wulana. M ba Sool gba mi lala.” 18 Ka bɛ niriba ayi maa daa lan lo tab’ alikauli Yawɛ tooni, ka Jɔnatan daa kuli, ka Dauda mi kpalim be Hɔrɛshi.
19Di saha ka Zifinim’ daa chaŋ Sool sani Gibia ti yɛl’ o, “Dauda sɔɣi bela ti ya Hɔrɛshi sɔɣisili shee din be Hachila zo’ shɛli din labiri Jɛshimɔn nudirigu polo la zuɣu. 20Dinzuɣu naa, kamina pumpɔŋɔ kaman a suhu ni yu dahin’ shɛli, di nyɛla ti talahi tuma ni ti gbaag’ o ti a.”
21Ka Sool daa yɛli ba, “Yawɛ niŋmi alibarika niŋ yi ni; dama yi puu biɛri n zuɣu. 22Chamiya ti maan lihi viɛnyɛliŋga n-nya o shiri beni, ka baŋ o ni be luɣ’ shɛli maa, ka lan baŋ ninvuɣ’ so ŋun nya o nimaani maa, dama bɛ yɛli ma ni o neeya pam. 23Dinzuɣu bomiya nya o ni sɔɣiri luɣ’ shɛŋa zaa ka labina ti yɛli ma yɛlimaŋli, ka m mini ya chaŋ; ŋun dee yi be tiŋgbani maa ni, n ni bɔ o shee Judanim’ zaa niriba tusatusa puuni.”
24Ka niriba maa daa yiɣisi daŋ Sool tooni chaŋ Zif. Di saha Dauda min’ o niriba daa bela Maɔn yɔɣu ni luɣ’ shɛli din yuli booni Araba, ka di be Jɛshimɔn nudirigu polo la. 25Ka Sool min’ o niriba daa chaŋ ni bɛ ti bɔ Dauda shee. Ka bɛ daa yɛli Dauda, ka o zo n-chaŋ tampima zo’ shɛli din daa be Maɔn yɔɣu ni la zuɣu. Ka Sool daa wum lala ka kari Dauda naba Maɔn yɔɣu maa ni. 26Sool daa bela zoli maa yaɣi yini polo, ka Dauda min’ o niriba mi be yaɣi din’ la polo, ka Dauda daa kpaŋ zɔri yomyom ni o yi Sool nuu ni saha shɛli Sool ni daa ti chɛ ŋun’ Dauda min’ o niriba maa kpe ni kpe ni o gbahi ba la. 27Di saha ka tumo daa kana ti yɛli Sool, “Kulimina yomyom, dama Filistianim’ kana ti liri ti.” 28Ka Sool daa chɛ Dauda kari doli ka lab’ kuli ni o ti tuhi Filistianim’ maa. Dinzuɣu ka bɛ daa boli nimaani zo n-tiligi tampiŋ. 29Di nyaaŋa ka Dauda daa yi nimaani n-chaŋ ti be Ɛngɛdi sɔɣisili shee.",https://www.bible.com/bible/2264/1SA.23.DBWDB
1 SAMUƐL 24,"Dauda tiligi Naa Sool nyɛvili
1Sool ni daa kuli ti tuhi Filistianim’ maa ka labina ka bɛ yɛl’ o, “Nyama Dauda be Ɛngɛdi.” 2Di saha ka Sool daa bɔ Izraɛl tiŋgbɔŋ ni ninvuɣ’ tusaata bɛn nyɛ tɔbutuhiri’ biinsi n-chaŋ ni o ti bɔ Dauda min’ o niriba maa shee Yɔbuhi Tampima tooni polo. 3Ka o daa kana ti paai piɛri biɛhigu shee ka tampiŋ voli daa be nimaani so’ naŋgbanyee; ka Sool daa kpe di puuni ni o ti damdi yɔɣu ni ka Dauda min’ o niriba gba daa be voli maa puuni ha. 4Ka Dauda niriba maa daa yɛl’ o, “Zuŋɔ n-nyɛ dabisi’ shɛli Yawɛ ni daa yɛl’ a, ‘Nyama, n zaŋ a dim’ niŋ a nuu ni, niŋm’ o a ni bɔri shɛm la.’ ” Di saha ka Dauda daa puɣisi chaŋ ti sɔɣi ŋmaai Naa Sool kparibu naŋgbambili. 5Di nyaaŋa ka di daa muɣisi Dauda pam, o ni daa ŋmaai Sool binyɛrigu maa zuɣu. 6 Ka o daa yɛl’ o niriba maa, “Yawɛ di saɣi ka n niŋ n dan’ ŋun nyɛ Yawɛ ni booi kpam bahi so zuɣu ŋɔ lala. O di saɣi ka n zaŋ n nuu shih’ o, dama o nyɛla Yawɛ ni booi kpam bihi so zuɣu ni.” 7Yɛtɔɣa ŋɔ ka Dauda daa zaŋ yɛl’ o niriba maa, ka daa bi saɣi ni bɛ chaŋ ti liri Sool. Ka Sool daa ti yiɣisi voli maa ni yina chaŋ o chandi.
8Di nyaaŋa ka Dauda gba daa yiɣisi voli maa ni yina nti kuhi boli Naa Sool, “N dan’ naa!” Ka Sool daa ŋmaligi lih’ o nyaaŋa, ka Dauda damdi zaŋ o zuɣu silim tiŋa n-lu o sizuura, 9ka bɔh’ o, “Bɔ n-niŋ ka a wumdi ninvuɣ’ shɛb’ bɛn yɛr’ a, ‘Nyama, Dauda lo a zaɣ’ biɛɣu la yɛtɔɣa?’ 10Nyama, a nya Yawɛ ni zaŋ a niŋ n nuu ni shɛm vol’ la ni zuŋɔ dabisili ŋɔ, ka n niriba shɛb’ di yɛli ni n kum’ a, amaa ka man’ lee tilig’ a. N di yɛlimi, ‘Man’ ku zaŋ n nuu shihi n dana, dama o nyɛla Yawɛ ni booi kpam bahi so zuɣu ni.’ 11M ba, nyam’ a binyɛrigu naŋgbambili n nuu ni. Yɛlimaŋli, n ni ŋmaag’ a binyɛrigu naŋgbambili ka bi ku a ŋɔ, di simdi ni a baŋ ni taali bee zaɣ’ biɛ’ shɛli ka n sani ni nyini. M bi tum a taal’ shɛli, hal a ni kul kariti dol’ ma ni a ku ma maa zaa yoli. 12Yawɛ ni woligi ti m min’ a, Yawɛ ni bɔh’ a biɛri ti ma, amaa man’ ku zaŋ n nuu shih’ a. 13Kaman kurimbuni ha yɛtɔɣ’ ŋahili ni yɛli shɛm la, ‘Ninvuɣ’ biɛɣu kɔbili ni ka ninvuɣ’ biɛtali yirina.’ Amaa man’ ku zaŋ n nuu shih’ a. 14 Ŋuni ka Izraɛl naa lee yina kariti doli ŋɔ? Ŋuni ka a lee kariti doli ni a ku ŋɔ? A kariti dolila ba’ kpiŋ! A kariti dolila buduli zaɣ’ bila. 15Dinzuɣu Yawɛ ni leei ti sariakarita, o ni woligi ti m min’ a. O ni lihi ti yɛtɔɣa ŋɔ zuɣu, ka zani n nyaaŋa n-fa ma a nuu ni bahi.”
16Dauda ni daa yɛli Sool lala naai, ka Sool bɔhi, “M bia Dauda, a kukoli m-bala?” Ka Sool daa duh’ o yee kum pam, 17ka yɛli Dauda, “A nyɛla wuntizɔra pam gari ma, dama a tum ma din viɛla, ka man’ zaŋla zaɣ’ biɛɣu yo a samli. 18Ka zuŋɔ dabisili ŋɔ, a kahigi wuhi ma a ni niŋ ma zaɣ’ viɛlli shɛm, ka bi ku ma saha shɛli Yawɛ ni di zaŋ ma niŋ a nuu ni la. 19Dama nir’ yi nya o dindana ŋ-ŋɔ, o ni chɛ o ni alaafee? Dinzuɣu a ni niŋ ma shɛm zuŋɔ ŋɔ, Yawɛ ni yo a sam’ viɛlli. 20Pumpɔŋɔ nyama, biɛhiŋ kani, m mi ni a ni leei naa, ka Izraɛl nam ti nya zaashee zani a kɔbili ni. 21Dinzuɣu pom’ Yawɛ ni a ti ku ku n zuliya n kalinsi nyaaŋa bee n-kpihim n daŋ birili.” 22Ka Dauda daa po lala pɔri maa Sool sani.
Di saha ka Sool daa kuli, ka Dauda min’ o niriba maa mi labi bɛ sɔɣisili maa shee.",https://www.bible.com/bible/2264/1SA.24.DBWDB
1 SAMUƐL 25,"Samuɛl kpiya
1Samuɛl ni daa ti kpi, ka Izraɛlnim’ zaa daa laɣimna ti kum o kuli, ka sɔɣ’ o omaŋmaŋ’ yiŋa Rama.
Dauda mini Abigeel
Di nyaaŋa ka Dauda daa yiɣisi chaŋ Paran mɔɣu ni. 2Ka do’ so daa be Maɔn ka o tuma shee nyɛ Kamɛl. Doo maa daa mali buni pam. O daa malila piɛri tusaata, ka mali buhi tuhili. Ka o daa ti chɛr’ o piɛri maa kɔbiri Kamɛl maa. 3Doo maa yuli n-daa booni Nabal, ka o paɣa mi yuli booni Abigeel. Paɣ’ maa daa viɛl’ pam, ka mali yɛm. Amaa ka doo maa ŋun’ daa nyɛ jɛrigu ka mali biɛm pam. O daa nyɛla Kalɛb daŋ ni nira. 4Ka Dauda daa be mɔɣu maa ni ka wum ni Nabal chɛrila o piɛri kɔbiri. 5Ka o daa tim nachimbi’ pola pia ka yɛli ba, “Chamiya Kamɛl nti chaŋ Nabal sani ti zaŋ n yuli puh’ o. 6Yi ni ti yɛn puh’ o shɛm m-bɔŋɔ: Naawuni tim a suhudoo, ka ti a malibu suhudoo, ka chɛ ka suhudoo be a ni su shɛlikam zaa ni. 7Yɛlimiy’ o ni n wumya ni o chɛrila o piɛri kɔbiri ni o piɛguliba maa mi yi kul bela ti sani, ka ti bi niŋ ba zaɣ’ biɛ’ shɛli, bɛ mi binshɛli daa bi bɔrigi bɛ ni daa be ti sani Kamɛl saha shɛli maa. 8Ni o bɔhim’ o nachimba maa, bɛ ni yɛl’ o. Dinzuɣu n suhir’ o mi ni o niŋmi n nachimba ŋɔ nirilim, dama chuɣu dali ka ti kana maa. N suhir’ o mi, din kul be o nuu ni, ŋun’ zaŋ ti yinim’ bɛn nyɛ o tumtumdiba ŋɔ ka yi zaŋ na ti ti o bia Dauda.”
9Ka Dauda nachimba maa daa chaŋ ti zaŋ Dauda yuli yɛli Nabal yɛtɔɣa maa zaa, ka kpalim ʒiɛya guhira. 10Ka Nabal daa garigi bɔhi Dauda tuumba maa, “Ŋuni n-lee nyɛ Dauda? Ka ŋuni mi n-lee nyɛ Jɛsi bia? Pumpɔŋɔ daba pam kul zɔrimi ka chɛri bɛ laamba. 11N zaŋmi m bɔrɔbɔro mini ko’ shɛli ni nim’ shɛli n ni ku n-zali bɛn chɛri m piɛri kɔbiri maa ti ninvuɣ’ shɛba n ni bi mi bɛ ni yi shɛl’ na?”
12Di saha ka Dauda nachimba maa ŋmaligi labi ti yɛl’ o dimbɔŋɔ zaa. 13Ka Dauda daa yɛl’ o niriba maa, “Sokam nyaɣim’ o takɔbi!” Ka Dauda gba daa nyaɣ’ o takɔbi; ka niriba kɔbisinahi daa pah’ o zuɣu ka bɛ chaŋ, ka chɛ niriba kɔbisiyi ka bɛ mi kpalim guli bɛ nɛma.
14Amaa ka Nabal nachimba maa ni yino daa chaŋ ti yɛli Nabal paɣ’ Abigeel, “Nyama, Dauda timla tuumba ka bɛ yi o sani mɔɣu maa ni na ni bɛ ti puhi ti kpɛm’ maa, ka o tu ba. 15Niriba maa mi daa niŋ ti viɛnyɛliŋga pam, bɛ daa bi niŋ ti zaɣ’ biɛɣu, ti mi binshɛli daa ʒi m-bɔrigi saha shɛli ti ni daa be bɛ sani mɔɣu maa ni maa. 16Ti ni daa be bɛ sani n-guli ti piɛri ŋɔ saha shɛli maa zaa, bɛna n-daa nyɛ gooni gili ti yuŋ ni wuntaŋ’ ni zaa. 17Dinzuɣu pumpɔŋɔ zahimmi yɛlli maa ka baŋ a ni yɛn niŋ shɛm; dama dimbɔŋɔ ni tooi tahi zaɣ’ biɛɣu ti kpɛm’ maa sanna n-tabil’ o yiŋnim’ zaa, ka o mi yɛla kpɛm’ pam ka nir’ ku tooi tɔɣis’ o yɛtɔɣa.”
18Di saha ka Abigeel daa yiɣisi yomyom chaŋ ti bo bɔrɔbɔro kpil’ kɔbisiyi mini wain kol’ ayi pali ni piɛ’ ŋɔra anu ni kawaan’ chimda din tibisim nyɛ kilɔgiram pinaayopɔin ni wain wal’ kuma yila kɔbiga ni bɛ ni zaŋ fiig tihi wala m-pahi mali mahi’ shɛŋa bin’ kɔbisiyi n-zaŋ di zaa pa bunsi zuɣu; 19ka yɛli nachimba maa, “Chamiya n tooni ka n doli yi nyaaŋa na.” Amaa o daa bi saɣi yɛl’ o yidan’ Nabal.
20Ka o daa ba buŋa chaŋ ti ŋmaligi zolɔŋni n-tuhi Dauda min’ o niriba maa soli ka bɛ kanna. 21Dauda daa yɛlimi, “Yɛlimaŋli, yoli ka n daa kul guli doo ŋɔ binyara ŋɔ mɔɣu ŋɔ ni ka bi chɛ ka o binshɛli bɔrigi ŋɔ, ka ŋun’ ti zaŋla zaɣ’ biɛɣu yo ma samli. 22Zaŋ chaŋ biɛɣu sa ti yɛn neei ka n yi chɛ ninvuɣ’ shɛb’ bɛn be o sani maa, hal do’ yino gba, Naawuni ŋun niŋm’ ma n ni yɛn niŋ’ o shɛm maa, hal ŋun’ niŋm’ ma gari lala gba.”
23Abigeel ni daa ti kul nya Dauda, o dii sheela o buŋ’ maa zuɣu na yom lu n-gbani Dauda tooni, ka zaŋ o zuɣu silim tiŋa. 24O daa kul lu n-gbala o tooni ka yɛli, “N dana, chɛ ka taali ŋɔ ʒi n kɔŋko zuɣu. N suhir’ a mi, gbilisim tibili wum mani ŋun nyɛ a dabipaɣ’ ŋɔ ni yɛn yɛl’ a yɛtɔɣ’ shɛŋa ŋɔ. 25N dana, di chɛ ka Nabal ŋun nyɛ jɛrigu maa ni yɛl’ a shɛm maa milig’ a suhu. O yuli ni kul booni shɛm maa, lala n-shiri nyɛ o. O yuli Nabal, ka jɛrilim mi shiri be o kɔbili ni. Amaa n dana, mani ŋun nyɛ a dabipaɣ’ ŋɔ di bi nya a ni tim’ a nachin’ shɛb’ na maa. 26Dinzuɣu n dana, a nyaya, Yawɛ je ni so ʒim yihibu taali ʒi a zuɣu, ka lan je ni a zaŋ a nuu bɔhi biɛri. Dinzuɣu n dana, Yawɛ ŋun be ŋɔ mini nyin’ gba maŋmaŋ’ shia din be ŋɔ zuɣu ni chɛ ka a dimnim’ mini bɛnkam lo a zaɣ’ biɛɣu ti be kaman Nabal ni be shɛm ŋɔ. 27Dinzuɣu n dana, chɛ ka bɛ zaŋ n ni ʒi pin’ shɛli na ŋɔ n-ti nachimba bɛn be a sani ŋɔ. 28N suhir’ a mi, chɛli mani ŋun nyɛ a dabipaɣ’ ŋɔ taali. Dama biɛhiŋ kani, Yawɛ ni me a yili a ni tuhiri ŋun’ Yawɛ tɔb’ shɛli ŋɔ zuɣu; ka a ku tum zaɣ’ biɛɣu hal ni a nyɛvili tariga. 29N dana, ka so yi ti dol’ a ni o ku a, Yawɛ ŋun nyɛ a Naawuni ŋɔ ŋun’ zaŋm’ a nyɛvili ŋɔ pahi nyɛviya pam zuɣu n-gul’ li, amaa o ni ti zaŋ a dimnim’ nyɛviya labi kaman kuɣilɔŋ kuɣili ka bɛ labi la. 30Ka Yawɛ yi ti niŋ nyini n dana zaɣ’ viɛl’ shɛlikam zaa o ni yɛli ni o ni niŋ a la, ka chɛ ka a leei Izraɛl naa, 31a ti ku mali suhugarigu a ni daa ku so ka di ka daliri zuɣu bee amaŋmaŋ’ ni daa bɔhi biɛri zuɣu. N dana, ka Yawɛ yi ti chɛ ka binshɛɣukam niŋ viɛnyɛliŋga a sani, nyin’ di ti tam mani ŋun nyɛ a dabipaɣ’ ŋɔ yɛla.”
32Ka Dauda daa yɛli Abigeel, “Yawɛ ŋun nyɛ Izraɛl Naawuni ŋun tim a na ka a ti tuhi ma soli ŋɔ mali alibarika! 33Ka a ni tɛhi tɛhi viɛl’ shɛŋa ka taɣ’ ma zuŋɔ dabisili ŋɔ ka m bi tum taali so ʒim yihibu puuni bee n-zaŋ mmaŋmaŋ’ nuhi ŋɔ bɔhi biɛri ŋɔ zuɣu, a mali alibarika. 34Dama hal ka Yawɛ ŋun nyɛ Izraɛlnim’ Naawuni ŋun be ka nyɛ ŋun taɣ’ ma ka m bi niŋ ya zaɣ’ biɛɣu ŋɔ zuɣu, a yi di bi kana yomyom ti nya ma, biɛɣuni asiba doo zaɣ’ yino gba sa naan ku lan guui Nabal yiŋa.” 35Di saha ka Dauda daa deei paɣ’ maa ni ʒi pin’ shɛŋa na maa ka yɛl’ o, “Kulim’ a yiŋ’ ni suhudoo, nyama, n wum a yɛligu maa, ka ni niŋ a ni fabili niŋ ma ni n niŋ shɛm maa.”
36Ka Abigeel daa kuli Nabal sani nti nya ka o puhirila chuɣu o yiŋa, ka di ŋmanila naa m-puhiri chuɣu. Ka ŋun’ Nabal daa kul mali suhupiɛlli, dama o daa nyula dam buɣi. Ka o paɣ’ maa daa bi yɛl’ o shɛli dindali maa hal ka biɛɣu ti neei. 37Biɛɣu ni daa neeg’ asiba ka dam maa yi o ninni, ka o paɣ’ maa yɛl’ o binshɛɣukam zaa, ka o suhu kabi, ka o be kaman kuɣili la. 38Zaŋ chaŋ kaman biɛɣu pia dali, ka Yawɛ daa ku Nabal.
39Dauda ni daa wum ni Nabal kpiya ka o yɛli, “Yawɛ ŋun bɔhi Nabal biɛri o ni daa tu ma tu’ shɛli la zuɣu, ka yihi mani ŋun nyɛ o dabili ŋɔ zaɣ’ biɛɣu ni ŋɔ mali alibarika. Yawɛ ŋmaligi Nabal zaɣ’ biɛɣu maa ʒil’ o.”
Di saha ka Dauda daa tim’ ni bɛ ti kpuɣi Abigeel ti o na ka o niŋ o paɣa. 40Ka Dauda tuumba maa daa chaŋ Abigeel sani Kamɛl nti yɛl’ o, “Dauda n-tim’ ti ni ti kana ti kpuɣ’ a na ti ti o ka o niŋ o paɣa.”
41Ka Abigeel daa yiɣisi gbani n-zaŋ o zuɣu silim tiŋa ka yɛli, “Nyamiya, man’ ŋun nyɛ yi dabipaɣ’ ŋɔ nyɛla ŋun ni paɣi n dan’ tumtumdiba naba.” 42Ka Abigeel daa yiɣisi niŋ yomyom m-ba buŋa, ka o paɣisara anu bɛn daa be o sani n-tumd’ o tuma pah’ o zuɣu ka bɛ doli Dauda tuumba maa chaŋ, ka o ti leei Dauda paɣa.
43Ka Dauda daa lan kpuɣi Ahinɔam ŋun nyɛ Jɛziriil nir’ la pahi, ka bɛ niriba ayi maa daa leeg’ o paɣiba. 44 Di saha Sool daa pun zaŋla o bipuɣiŋga Mikal ŋun daa nyɛ Dauda paɣ’ la n-ti do’ so ŋun yuli booni Paliti ka o nyɛ Laishi Gallim nir’ bia la.",https://www.bible.com/bible/2264/1SA.25.DBWDB
1 SAMUƐL 26,"Dauda lan tiligi Naa Sool nyɛvili yaha
1Ka Zifinim’ daa ti ka Sool sanna Gibia nti yɛl’ o, “Dauda sɔɣi bela Hachila Zoli din mini Jɛshimɔn nin’ tuhi tab’ la zuɣu.” 2Dinzuɣu ka Sool daa yiɣisi bo tɔbutuhiri’ biinsi niriba tusaata Izraɛl tiŋgbɔŋ ni m-pa omaŋ’ zuɣu chaŋ Zif mɔɣu ni ni bɛ ti bɔ Dauda shee Zif mɔɣu maa ni. 3Ka Sool min’ o niriba maa daa ti paai Hachila zolɔŋni zaŋ labi Jɛshimɔn wulimpuhili polo nti ti bɛ suɣa do nimaani palli noli. Amaa Dauda daa na bela mɔɣu maa ni. O ni daa ti wum ni Sool kar’ o naba na mɔɣu maa ni, 4ka o tim puɣisiriba ka bɛ chaŋ ti nya ka Sool shiri be ni. 5Di saha ka Dauda daa yiɣisi chaŋ Sool ni be luɣ’ shɛli maa ti nya o ni do luɣ’ shɛli polo, ka Nɛr bia Abinɛr ŋun daa nyɛ o tɔbbihi zuɣulan’ la do o sani. Sool daa dola suɣa maa sunsuuni, ka tɔbbihi maa do n-gil’ o.
6Di saha ka Dauda bɔhi Ahimɛlɛk ŋun daa nyɛ Hiti nir’ la mini Zɛruya bia Abishai ŋun daa nyɛ Jɔab mabia la, “Ŋuni n-lee ni doli ma chaŋ Sool sansan’ ni?” Ka Abishai daa yɛli, “Man’ ni dol’ a chaŋ.” 7Ka Dauda mini Abishai daa chaŋ tɔbbihi maa sani yuŋ, ka Sool ti dola sansani maa sunsuuni gbihiri ka o kpani sa o zuɣusaa, ka Abinɛr mini tɔbbihi maa do n-gil’ o. 8Ka Abishai daa yɛli Dauda, “Naawuni zaŋ a dim’ maa niŋ a nuu ni zuŋɔ; dinzuɣu pumpɔŋɔ chɛ ka n kul zaŋ kpani ŋɔ kuh’ o yim tabili tiŋa, m bi yɛn kuh’ o buyi.”
9Ka Dauda daa yɛli Abishai, “Di ku o, dama ŋuni n-lee ni tooi zaŋ o nuu shihi Yawɛ ni booi kpam bahi ninvuɣ’ so zuɣu ni, ka ku mali taali?” 10Ka Dauda daa lan yɛli, “Hal ka Yawɛ ŋun be ŋɔ zuɣu, ŋun’ Yawɛ ni ku o bee o kum dali yi paai, o ni kpi bee ŋun chaŋ tɔb’ ni ka bɛ ti ku o. 11 Yawɛ di saɣi ka n zaŋ n nuu shihi ŋun’ Yawɛ ni booi kpam bahi ninvuɣ’ so zuɣu ni maa, amaa lee saami kpan’ shɛli din sa o zuɣusaa ŋɔ ka kpuɣ’ o ko’ gaɣili ŋɔ ka ti chaŋ.” 12Di saha ka Dauda daa saai kpani maa ka kpuɣi ko’ gaɣili maa Sool zuɣusaa ka bɛ chaŋ. So daa bi nya ba bee m-baŋ di yɛla bee so ti neei, bɛ zaa daa gbihirimi, dama Yawɛ n-daa chɛ ka go’ titali gbahi ba.
13Ka Dauda daa zo n-chaŋ yaɣ’ shɛli polo katiŋa nti du n-tam zoli zuɣu ka o mini ba daa danigi tab’ pam. 14Ka Dauda daa duh’ o yee bɔhi tɔbbihi maa mini Nɛr bia Abinɛr la, “Abinɛr, a ku garigi ma?” Ka Abinɛr garigi bɔhi, “Nyin’ ŋuni n-lee booni naa maa?”
15Ka Dauda daa bɔh’ o, “Pa doo n-nya a? A kpee be Izraɛl tiŋgbɔŋ ni? Ka bɔ n-niŋ ka a bi ʒiɛya gul’ a dan’ naa? Dama ninvuɣ’ so kana ni o ti ku a dan’ naa maa. 16A ni niŋ shɛm maa bi viɛla. Hal ka Yawɛ ŋun be ŋɔ zuɣu, yi simdila kubu, dama yi bi gul’ yi dan’ naa ŋun nyɛ Yawɛ ni booi kpam bahi ninvuɣ’ so zuɣu ni maa. Ka pumpɔŋɔ nyam’ naa kpan’ la min’ o ko’ gaɣili din ʒe o zuɣusaa la ni be luɣ’ shɛli.”
17Ka Sool daa baŋ Dauda kukoli maa ka bɔh’ o, “M bia Dauda, a kukoli m-bala?” Ka Dauda garigi yɛli, “N dan’ naa, n kukoli m-bala.” 18Ka Dauda mi bɔh’ o, “Ka bɔ n-niŋ ka n dan’ ti kariti doli man’ ŋun nyɛ a dabili ŋɔ lala? Bɔ ka n lee niŋ? Taal’ bɔ ka n lee tum? 19Dinzuɣu n dan’ naa, pumpɔŋɔ wummi man’ ŋun nyɛ a dabili ŋɔ ni mali yɛtɔɣ’ shɛli ni n yɛl’ a. Di yi nyɛla Yawɛ m-piɛl’ a bahi n zuɣu ŋɔ, nyin’ malimi sara ti o, o ni deei li, amaa di yi nyɛla ninsalinima, Yawɛ ŋun bahim’ ba yoli, dama bɛ kari ma bahi zuŋɔ dabisili ŋɔ ni n di deei n tarili Yawɛ tiŋgbani ŋɔ ni ka yɛli ma, ‘Cham’ ti jɛm wun’ shɛba.’ 20Dinzuɣu pumpɔŋɔ di chɛ ka n ʒim yi n-lu tiŋa tiŋgban’ shɛli din mini Yawɛ shee wɔɣa ni taba ŋɔ ni, dama Izraɛl naa kana ti kariti doli ma kaman nir’ ni kariti doli kɔriŋga zoya zuɣu shɛm la.”
21Di saha ka Sool daa yɛli, “N tum taali, m bia Dauda, labimina, n ku lan niŋ a zaɣ’ biɛɣu yaha, dama a lihi n nyɛvili ka di nyɛ binsuŋ a sani zuŋɔ dabisili ŋɔ; nyama, n tum jɛrilim ka birigi pam.”
22Ka Dauda daa garigi yɛl’ o, “N dan’ naa, a kpani maa m-bɔŋɔ, chɛ ka nachimba maa ni yino kana ti zaŋ li.” 23Dauda daa lan yɛli, “Yawɛ tim ninsal’ kam laara o wuntitali min’ o ʒiɛyimtali zuɣu; dama Yawɛ zaŋ a niŋ n nuu ni zuŋɔ dabisili ŋɔ, ka man’ lee bi saɣi teegi n nuu shihi ŋun’ Yawɛ ni booi kpam bahi nyin’ ninvuɣ’ so zuɣu ni ŋɔ. 24Nyama, n ni lihi a nyɛvili ka di nyɛ binsuŋ shɛm zuŋɔ dabisili ŋɔ, lala ka Naawuni gba ni lihi n nyɛvili ka di nyɛ binsuŋ, ka o ni tiligi ma nahiŋgu kam zaa ni.”
25Di saha ka Sool daa yɛli Dauda, “M bia Dauda, Naawuni niŋm’ alibarika niŋ a ni. A ni ti tum’ tuma pam, ka di nasara di tumbu ni.”
Ka Dauda daa chaŋ o chandi, ka Sool mi ŋmaligi kuli.",https://www.bible.com/bible/2264/1SA.26.DBWDB
1 SAMUƐL 27,"Dauda be Filistianim’ sani
1Ka Dauda daa yɛl’ o suhu ni, “Pumpɔŋɔ Sool ni ti bahi ku ma dahin’ shɛli. N lan ka n ni yɛn niŋ shɛm pahila n zo n-kuli Filistianim’ tiŋgbɔŋ ni din ni chɛ ka Sool yihi n shee bɔbu tahima Izraɛl tiŋgbɔŋ ŋɔ ni, ka n yi o nuu ni” 2Di saha ka Dauda mini ninvuɣ’ kɔbisiyɔbu bɛn daa be o sani maa daa yiɣisi zo n-kuli Gaat Naa Akishi ŋun daa nyɛ Maok bia la sani. 3Ka Dauda min’ o niriba maa ni bɛ yinsinim’ zaŋ tabili ŋun’ Dauda paɣiba ayi la, Ahinɔam ŋun daa nyɛ Jɛziriil nir’ la mini Nabal pakoli Abigeel ŋun daa nyɛ Kamɛl nir’ la zaa daa be Gaat Akishi sani. 4Ka bɛ daa yɛli Sool ni Dauda zo n-kuli Gaat, ka o daa chɛ o shee bɔbu.
5Ka Dauda daa ti yɛli Akishi, “A suhu yi yu ma, nyin’ tim ma a tiŋgbɔŋ ŋɔ ni tinsi ŋɔ ni luɣ’ shɛli ka n ʒini, dama wula ka man’ ŋun nyɛ a dabili ŋɔ min’ a lee yɛn laɣim ʒi na’ tiŋ’ ŋɔ ni?” 6Ka Akishi daa zaŋ Zikilag ti o dindali maa, dinzuɣu ka Juda nanim’ na kul su Zikilag hal ni zuŋɔ. 7Ka Dauda daa be Filistianim’ maa sani yuuni ni chira anahi.
8Ka Dauda min’ o niriba maa daa yiri chani ti liriti Gɛshurinim’ mini Gɛrizinim’ ni Amalɛknima n-tuhiri ba ka fari bɛ nɛma; dama bɛna n-daa nyɛ tiŋ’ maa tiŋbihi kurimbuni ha. Dauda min’ o niriba maa daa yi chanimi hal ti paai Shur n-zaŋ hal ni Ijipti tiŋgbɔŋ ni. 9Ka Dauda daa ku tinsi maa niriba zaa, ka bi chɛ ka paɣa bee doo kpalim; ka daa gbahi bɛ piɛri mini niɣi, ni bunsi ni laakumnima, ka va bɛ situra pahi n-lab’ Akishi sanna. 10Ka Akishi daa yi bɔh’ o, “Banim’ ka a lee liri zuŋɔ?” Dauda yɛr’ o mi, “Nɛgɛb’ din be Juda tiŋgban’ ni la nim’ ka n liri.” Bee ŋun yɛli, “Nɛgɛb din be Jɛramiil polo la nim’ ka n liri bee Nɛgɛb din be Kɛn tiŋgban’ ni la nim’ ka n liri.” 11Dauda daa na ʒi n-chɛ doo bee paɣa, bɛ ti chaŋ Gaat ti yɛli ba zuɣu. O daa tɛhimi, “Di yi pa lala, bɛ ni chaŋ Gaat ti yɛli ti yɛla.” ka yɛli, “Dauda n-tum shɛm maa.” Lala ka Dauda min’ o niriba maa daa kul niŋdi saha shɛli zaa bɛ ni daa be Filistianim’ sani maa. 12Ka Akishi daa niŋ Dauda naani pam ka yɛli, “O chɛ ka o niriba Izraɛlnim’ bi lan bɔr’ o yɛlli zaa, dinzuɣu o kul ni nyɛ n tumtumda sahakam.”",https://www.bible.com/bible/2264/1SA.27.DBWDB
1 SAMUƐL 28,"1Dimbɔŋɔ nyaaŋa ka Filistianim’ daa ti lo tɔbu ni bɛ tuhi Izraɛlnima. Ka Akishi daa yɛli Dauda, “Baŋmi ni di simdi ka a min’ a niriba ŋɔ pahi n tɔbbihi ŋɔ zuɣu doli ma chaŋ.”
2Ka Dauda daa yɛli Akishi, “Di viɛla, a ni ti nya man’ ŋun nyɛ a dabili ŋɔ ni yɛn niŋ shɛm.”
Ka Akishi daa yɛli Dauda, “Mbo, n ni zaŋ a leei ŋun ni be n sani n-guli ma hal ni a nyɛvili tariga.”
Naa Sool chaŋ jinwara sani
3 Ka Samuɛl daa ti kani, ka Izraɛlnim’ zaa laɣimna nti kum o kuli ka sɔɣ’ o omaŋmaŋ’ ya Rama. Sool daa pun karila bukpahinim’ mini jinwariba Izraɛl tiŋgbɔŋ ni zaa.
4Ka Filistianim’ maa daa laɣim ka Shunɛm na nti ti bɛ suɣa do nimaani; ka Sool gba daa laɣim Izraɛlnim’ zaa ka bɛ mi ti bɛ suɣa do Gilibɔa.
5Sool ni daa nya Filistia tɔbbihi maa, ka dabiɛm gbaag’ o ka o suhu fuŋ pam. 6 Sool ni daa bɔhi Yawɛ ni o baŋ yɛlli maa ni nyɛ shɛm, Yawɛ daa bi garig’ o zahindi puuni bee Urim puuni bee n-chɛ ka anab’ so yɛl’ o shɛli. 7Di saha ka Sool daa yɛl’ o tumtumdiba, “Chamiya ti bo n-nya paɣ’ so ŋun nyɛ jinwara ni be luɣ’ shɛli, ka n chaŋ o sani ti kari saria.” Ka o tumtumdiba maa daa yɛl’ o, “Nyama, jinwara be Ɛndo.”
8Di saha ka Sool daa taɣ’ omaŋ’ biɛhigu, ka taɣi binyɛr’ shɛŋa ye n-zaŋ niriba ayi pa omaŋ’ zuɣu ka bɛ chaŋ paɣ’ maa sani yuŋ, ka o ti yɛl’ o, “Vihim’ nya n-ti ma, ka chɛ ka n ni yɛn boli ninvuɣ’ so yuli ŋɔ shia yina.”
9Ka paɣ’ maa daa yɛl’ o, “Yɛlimaŋli, a mi Sool ni niŋ shɛm, o kari bukpahinim’ mini jinwariba tiŋgbɔŋ ŋɔ ni, ka wula ka a ti kana ti bari n nyɛvili tɔŋ ni a chɛ ka n kpi?”
10Ka Sool daa po Yawɛ yɛli, “Hal ka Naawuni ŋun be ŋɔ zuɣu, a ku nya tibidarigibo shɛli dimbɔŋɔ zuɣu.”
11Ka paɣ’ maa daa bɔh’ o, “Ŋuni ka a lee bɔri ni n chɛ ka o yina?”
Ka o yɛl’ o, “M bɔri ni a chɛ ka Samuɛl n-yina.” 12Paɣ’ maa nini ni daa ti nya Samuɛl, o daa ŋmɛla kuŋ’ pam ka bɔhi Sool, “Bɔ n-niŋ ka a yɔhim ma? Nyini n-nyɛ Sool!”
13Ka naa daa yɛl’ o, “Di zɔri dabiɛm, bɔ ka a lee nya?” Ka paɣ’ maa yɛl’ o, “N nyala so shia ka di yiri tiŋgban’ ni na.”
14Ka o bɔh’ o, “O biɛhigu lee nyɛla wula?”
Ka o yɛl’ o, “Do’ kurili n-zaŋ kparibu pɔb’ omaŋa n-yirina.”
Di saha ka Sool daa baŋ ni Samuɛl m-bala, ka damdi zaŋ o nina kpa tiŋa n-lu o sizuura.
15Ka Samuɛl daa bɔhi Sool, “Bɔ n-niŋ ka a nahim ma n-chɛ ka n yina.?”
Ka Sool garigi yɛl’ o, “Muɣisigu titali m-paa’ ma, dama Filistianima n-yɛn tuhi ma, ka Naawuni chɛ ma, ka bi lan garigiri ma. O bi lan chɛ ka anabinim’ garigiri ma bee n-chɛ ka n nyari shɛli zahindi ni. Dinzuɣu ka m bol’ a na ni a ti wuhi ma n ni yɛn niŋ shɛm.”
16Ka Samuɛl yɛl’ o, “Yawɛ zaɣis’ a ka leeg’ a dima, ka wula a lan bɔhiri ma? 17 Yawɛ ni daa yɛli ma ni n yɛl’ a ni o ni niŋ a shɛm la ka o niŋ a maa, dama o darigi deei nam maa a nuu ni n-zaŋ ti Dauda ŋun nyɛ a kpee la. 18 A ni daa zaɣisi Yawɛ noli ka bi ku Amalɛknim’ zaa, ka saɣim bɛ ni mali shɛlikam zaa la zuɣu ka Yawɛ niŋ a o ni niŋ a shɛm zuŋɔ dabisili ŋɔ. 19Din pahi nyɛla, Yawɛ ni zaŋ a mini Izraɛlnim’ niŋ Filistianim’ nuu ni, dinzuɣu biɛɣuni a min’ a bidibisi sa ni be n sani, dama Yawɛ ni zaŋ Izraɛl tɔbbihi niŋ Filistianim’ nuu ni.”
20Di saha ka dabiɛm daa gbaai Sool ka o lu n-teei dɔni tiŋa, Samuɛl ni daa yɛl’ o yɛtɔɣ’ shɛŋa maa zuɣu. O daa lan ka yaa, dama o daa bi di binshɛli dindali maa wuntaŋ’ ni mini yuŋ zaa. 21Ka paɣ’ maa daa chaŋ Sool sani nti nya ka dabiɛm gbaai Sool pam ka o yɛl’ o, “Nyama, mani ŋun nyɛ a dabipaɣ’ ŋɔ niŋ a ni yɛli ma ni n niŋ shɛli maa, m mi zaŋla n nyɛvili pa talima, ka niŋ a ni yɛli ma ni n niŋ shɛm maa. 22Dinzuɣu pumpɔŋɔ di simdi ka a gba niŋ mani ŋun nyɛ a dabipaɣ’ ŋɔ ni yɛn yɛl’ a ni a niŋ shɛm ŋɔ. Chɛ ka n niŋ bindirigu ti a ka a di ka nya yaa lab’ yiŋa.”
23Ka o daa zaɣisi ka yɛli, “N ku di.” Amaa ka o tumtumdiba la mini paɣ’ maa daa kpaŋ bɛmaŋa m-balim o hal ka o ti saɣi, ka daa yiɣisi tiŋa n-ʒini garo zuɣu. 24Paɣ’ maa mi daa mali naɣipol’ kpabili o yiŋa, ka o daa dii yiɣisi yomyom chɛ ka bɛ kɔrigi naɣipolli maa, ka o niŋ zim ŋɔri mali bɔrɔbɔro din ka dabindi 25n-zaŋ li na ti zali Sool min’ o tumtumdiba maa tooni ka bɛ di, ka daa yiɣisi kuli yuŋ maa.",https://www.bible.com/bible/2264/1SA.28.DBWDB
1 SAMUƐL 29,"Filistianim’ zaɣisi Dauda
1Ka Filistianim’ maa daa laɣim bɛ tɔbbihi luɣ’ shɛli din yuli booni Afɛk la, ka Izraɛlnim’ mi laɣim biliga din be Jɛziriil tiŋgban’ ni la gbini. 2Filistia nanim’ mini bɛ niriba kɔbigakɔbiga, shɛb’ mi tuhilituhili ni daa ti garita, ka Dauda min’ o niriba pahi Akishi n-doli nyaaŋa na, 3ka Filistia sapashinnim’ daa bɔhi, “Bɔ ka Hiburunim’ ŋɔ mi lee bɔri kpe?”
Ka Akishi daa garigi yɛli Filistia sapashinnim’ maa, “Dauda ŋun nyɛ Izraɛl Naa Sool sapashin’ la m-bala, o be n sani paai yuma shɛm. O mi ni daa zo n-kuli n sanna saha shɛli hal ni zuŋɔ, n na bi nya o galimi.”
4Amaa ka Filistia sapashinnim’ maa daa je suli niŋ Akishi ka yɛl’ o, “Chɛ ka o lab’ kuli ti be a ni zaŋ tiŋ’ shɛli ti o la ni, o ku dol’ ti chaŋ tɔb’ ni, di pa shɛli ka o ti leei ti dima nimaani. Dama wula ka o yɛn niŋ ka o naa maa lan deeg’ o, ka di pala o ŋmala ti niriba ŋɔ zuɣuri ti o. 5 Pa Dauda so yɛla bɛ ni wari waa ka yiini yila yɛra, ‘Sool kula niriba tuhilituhili, ka Dauda mi ku niriba tuhi’ piapia la m-bala?’ ”
6Di saha ka Akishi daa boli Dauda ti yɛl’ o, “Hal ka Yawɛ ŋun be ŋɔ zuɣu, a nyɛla ŋun ʒe ma yim, ka man’ sani, di simdi ni a pahi dol’ ti chaŋ tɔb’ maa ni, dama dahin’ shɛli a ni kuli n sanna hal ni zuŋɔ, n na bi nya a galimi. Amaa di zaa yoli, nanim’ maa bi saɣi ni a dol’ ti chaŋ. 7Dinzuɣu pumpɔŋɔ labimi kuli ni suhudoo, ka miri ka a chɛ ka Filistia nanim’ suhuri ti miligi a zuɣu.”
8Amaa ka Dauda daa bɔh’ o, “Taal’ bɔ ka n lee tum? Dahin shɛli man’ ŋun nyɛ a dabili ŋɔ ni kana ti kpe a tuma ni hal ni zuŋɔ, tuun’ bɔ ka n lee tum ka di bi tiɣ’ a nini, ka di zuɣu chɛ ka n ku tooi doli chaŋ ti tuhi n-dan’ naa dimnima?”
9Ka Akishi daa garigi yɛli Dauda, “M mi ni a ka galimi shɛli kaman Naawuni malaika ni ka galimi shɛm la, amaa di zaa yoli, Filistia sapashinnim’ maa yɛliya ni a di dol’ ti chaŋ tɔb’ maa ni. 10Dinzuɣu biɛɣuni asiba di yi sa kul neerina, a min’ a niriba bɛn doli ma kana maa yin’ daŋmiya yiɣisibu n-labi yiŋ’ yomyom.”
11Ka Dauda min’ o niriba maa daa daŋ yibu asiba n-labi Filistianim’ tiŋgbɔŋ maa ni, ka Filistianim’ maa daa chaŋ Jɛziriil.",https://www.bible.com/bible/2264/1SA.29.DBWDB
1 SAMUƐL 30,"Dauda tuhi Amalɛknima
1Ka Dauda min’ o niriba maa daa ti paai Zikilag daba ata dali n-nya ka Amalɛknim’ kamina ti liri Nɛgɛbinim’ mini Zikilagnima n-nyaŋ Zikilagnim’ maa, ka nyo tiŋ’ maa buɣim. 2Bɛ daa gbahi paɣiba mini bɛnkam daa be nimaani n-nyɛ bihi ni ninkura zaa. Bɛ daa bi ku so, amaa bɛ daa kul gbahi ba mi n-zaŋ ba chaŋ bɛ chandi. 3Ka Dauda min’ o niriba maa daa ti paai tiŋ’ maa ni n-nya ka bɛ nyo li la buɣim, ka gbahi bɛ paɣiba mini bɛ bidibisi ni bipuɣinsi zaa chaŋ. 4Di saha ka Dauda mini ninvuɣ’ shɛb’ bɛn daa be o sani maa duhi bɛ yɛhi n-kum hal ti lan ka yaa din ni kum. 5 Bɛ daa gbahi Dauda paɣiba ayi la gba chaŋ; Ahinɔam ŋun daa yi Jɛziriil na la mini Abigeel Nabal pakoli ŋun daa yi Kamɛl na la.
6Ka Dauda suhu daa saɣim pam, dama o niriba maa suhuri daa yiɣisimi, ka bɛ yɛli ni bɛ ni lab’ o kuɣa. Dama sokam daa kul fabindila o bidibisi min’ o bipuɣinsi zuɣu. Amaa ka Yawɛ ŋun nyɛ Dauda Naawuni ŋɔ daa kpaŋs’ o suhu. 7 Ka Dauda daa yɛli Ahimɛlɛk bia Abiata ŋun daa nyɛ maligumaana la, “Zaŋmi tan’ shɛli din ŋmani mukuru la ti ma na.” Ka Abiata daa zaŋ tan’ shɛli din ŋmani mukuru maa na ti ti Dauda. 8Ka Dauda daa bɔhi Yawɛ, “M biɛhimi ŋmɛnditoya ŋɔ naba? N ni paai ba?”
Ka o garigi yɛl’ o, “Biɛhimi bɛ naba, a ni paa’ ba n-fa a niriba maa.”
9Di saha ka Dauda mini ninvuɣ’ kɔbisiyɔbu bɛn daa be o sani maa daa yiɣisi n-chaŋ ti paai Bɛso kulibɔŋ ni, ka bɛn daa be nyaaŋa la kpalim nimaani. 10Amaa ka Dauda mini niriba kɔbisinahi daa kul be niriba maa naba biɛhibu ni. Ka niriba kɔbisiyi la bɛn’ daa gbarigi pam, ka kɔŋ Bɛso kulibɔŋ maa dubu. 11Ka Dauda niriba maa daa ti nya Ijipti nachimbil’ so mɔɣu maa ni n-zaŋ o ka Dauda sanna nti ti o bɔrɔbɔro ka o ŋubi, ka ti o kom ka o nyu. 12Ka bɛ daa lan ti o bɛ ni zaŋ fiig tihi wala m-pahi mali mahi’ shɛŋa mini wain wal’ kuma yila ayi. O ni daa di n-naai ka o nini neei, dama o daa bi di shɛli bee n-nyu kom wuntaŋ’ ni mini yuŋ dabisi’ muna ata. 13Ka Dauda daa bɔh’ o, “Tiŋ’ kani ka a lee yina? Ŋuni n-lee su a?”
Ka o garigi yɛli, “N nyɛla Ijipti nachimbila, ka nyɛ ŋun tumdi Amalɛk do’ so tuma. N daa kala alaafee, ka ŋun su ma maa chɛ ma bahi ka chaŋ, di zuŋɔ daba ata m-bɔŋɔ. 14Ti daa chaŋmi ti ŋme Nɛgɛb din nyɛ Chɛrɛtinim’ tiŋ’ ka be Juda tiŋgban’ ni la, ka di bɛ nɛma. Ka ti daa lan chaŋ ti ŋme Nɛgɛb shɛli din nyɛ Kalɛb daŋ niriba tiŋ’ la gba ka di bɛ nɛma; ka nyo Zikilag yiya zaa buɣim.”
15Ka Dauda daa bɔh’ o, “A ni saɣi tahi ma ŋmɛnditoya maa sani?”
Ka o garigi yɛli Dauda, “Pom’ Naawuni ni a ku ku ma bee n-zaŋ ma niŋ n dan’ maa nuu ni pɔi, ka n naanyi zaŋ a tahi bɛ sani.” 16O ni daa zaŋ o tahi bɛ sani, ŋmɛnditoya maa daa woliwolila taba ʒiya diri ka nyura, ka wari wahi, bɛ ni ŋme n-di neen’ shɛŋa Filistia mini Juda tiŋgbana ni maa zuɣu. 17Ka Dauda daa daŋ yibu asibaasi n-liri ba n-tuhi ba hal ni zaawuni, ka do’ so daa bi zo n-tiligi naɣila nachimba kɔbisinahi n-daa ba laakumnim’ zo n-tiligi. 18Ka Dauda daa lan fa Amalɛknim’ maa ni daa ŋme n-di binshɛŋa maa zaa, ka lan fa o paɣiba ayi la gba. 19Dauda daa bi chɛ ka binshɛli kpalim nimaani. Neem’ bihi bee neen’ kara bee bidibisi bee bipuɣinsi ni bɛ ni daa tuhi di neen’ shɛŋa la mini Amalɛknim’ maa ni daa kpuɣi bɛ neen’ shɛŋa zaa, Dauda daa zaŋ di zaa lab’ kuli. 20Dauda daa lan tuhi fa piɛri mini niɣi, ka o niriba maa daa taɣiri niɣi maa be tooni ka yɛra, “Dauda ni tuhi fa neen’ shɛŋa m-bɔŋɔ.”
21Ka Dauda daa labina ti paai ninvuɣ’ kɔbisiyi shɛb’ bɛn daa gbarigi ka kɔŋ o doli chaŋ, ka o daa chɛ ba bahi Bɛso kulibɔŋ ni la sani, ka bɛ daa yina ni bɛ ti tuhi Dauda min’ o niriba bɛn daa be o sani maa soli; ka Dauda daa kana ti miri niriba maa m-puhi ba. 22Amaa ka putɔɣulaannim’ mini ninvuɣ’ yoya bɛn daa pahi doli Dauda chaŋ maa yɛli, “Ti bi yɛn ti ba ti ni tuhi fa neen’ shɛŋa ŋɔ shɛli, naɣila bɛ paɣiba mini bɛ bihi ka ti ni zaŋ ti ba ka bɛ chaŋ, dama bɛ daa bi dol’ ti chaŋ.”
23Amaa ka Dauda daa yɛli, “M mabihi, di bi simdi ni yi niŋ Yawɛ ni ti ti binshɛŋa maa lala, dama ŋuna n-daa gul’ ti ka zaŋ ŋmɛnditoya bɛn daa kana ti liri ti maa niŋ ti nuu ni. 24Ŋuni n-lee ni saɣi yi ni yɛli shɛm maa yɛlli ŋɔ puuni? Ŋun chaŋ tɔb’ maa tuhibu shee tarili ni nyɛ shɛm, ŋun ʒiya guli nɛma gba tarili yɛn nyɛla lala. Bɛ zaa tarili yɛn nyɛla yim.” 25Ka Dauda daa zaŋ li lee kali ni zaligu Izraɛlnim’ zaa sani, ka bɛ dol’ li hal ni zuŋɔ.
26Dauda ni daa labi Zikilag, o daa piila o ni tuhi di neen’ shɛŋa maa shɛli nti ti o zɔnim’ bɛn daa nyɛ Juda kpamba la ka yɛli ba, “N ni tuhi Yawɛ dimnim’ ka di neen’ shɛŋa ka m pii tin ya na maa.” 27O daa tila Bɛtɛlnim’ mini Ramɔt din be Nɛgɛb Jatir tiŋgban’ ni la nima 28ni bɛn be Aroa mini bɛn be Sifimɔt ni bɛn be Ɛshitɛmɔa 29ni Rakalnima ni Jɛramiilnim’ tinsi ni Kɛnnim’ tinsi 30ni Hɔrimanim’ ni Bɔrashannima ni Ataknima 31ni Hiburɔnnima ni ŋun Dauda min’ o niriba maa ni daa gɔri chani tiŋ’ shɛŋa zaa la nima.",https://www.bible.com/bible/2264/1SA.30.DBWDB
1 SAMUƐL 31,"Naa Sool min’ o bidibisi kpiya
(1 Yɛlikura 10.1-12)
1Filistianim’ mini Izraɛlnim’ daa ti tuhiri tɔbu, ka Izraɛlnim’ daa ŋmaligi guui ka chɛ Filistianim’ maa; ka Filistianim’ maa daa dol’ ba ti ku ba Gilibɔa Zoli zuɣu. 2Ka Filistianim’ maa daa kari ti paai Sool min’ o bidibisi n-ku o bidibisi bɛn daa nyɛ Jɔnatan mini Abinadab ni Malikishua. 3Ka tɔb’ maa daa kpaɣi mii Sool, ka peentɔriba daa nya o n-to o piɛm ti o daŋ pam. 4Di saha ka Sool daa yɛl’ o gbaɣinɔʒira, “Ŋoom’ a takɔbi n-kuhi ku ma, di so ka bɛn bi gundi ŋɔ ti kana ti zaŋ bɛ takɔbiri kuhi ku ma, ka zaŋ ma diɛm.” Amaa ka dabiɛm daa gbaag’ o gbaɣinɔʒira maa pam ka o bi saɣi ku o. Dinzuɣu ka Sool daa zaŋ omaŋmaŋ’ takɔbi zali n-lu di zuɣu. 5Sool gbaɣinɔʒiri maa ni daa nya ka Sool kpi maa, ka o gba lu o takɔbi zuɣu kpi m-pah’ o zuɣu. 6Dinzuɣu Sool min’ o bidibis’ ata ni o gbaɣinɔʒira ni o niriba zaa ni daa laɣim kpi dahin yini shɛm m-bala. 7Ka Izraɛlnim’ bɛn daa be vinvamli maa yaɣ’ din’ la mini bɛn daa be Jɔɔdɛn Mɔɣili dul’ la daa nya ka Izraɛlnim’ ŋmaligi guui, ka Sool min’ o bidibisi kpi, ka bɛ daa yi n-zo ka chɛ bɛ tinsi, ka Filistianim’ maa daa kana ti be di ni.
8N-daa yi biɛɣu ka Filistianim’ maa chaŋ ni bɛ ti yeei bɛ ni ku shɛb’ maa nɛma, ka daa nya ka Sool min’ o bidibis’ ata maa lu n-dola Gilibɔa Zoli zuɣu. 9Ka bɛ daa ŋma Sool zuɣu ka yeeg’ o gbaɣino, ka tim bihi ni bɛ gili Filistia tiŋgbɔŋ zaa ni n-zaŋ lahiba’ suŋ maa yɛli bɛ buɣa mini bɛ niriba zaa. 10Ka bɛ daa zaŋ o gbaɣino maa ti niŋ bɛ buɣili Ashitarɔt jɛmbu duu, ka zaŋ o chaŋ Bɛtishan nti lo o tabili gooni.
11Amaa ka Jabɛshigiliadnim’ daa wum Filistianim’ ni niŋ Sool shɛm maa, 12ka bɛ dɔbba bɛn zaa mali suhukpeeni daa yi n-chaŋ yuŋ ti yihi Sool min’ o bidibisi maa Bɛtishan gooni maa zuɣu n-zaŋ ba chaŋ Jabɛshi ti nyo ba buɣim nimaani. 13Ka bɛ daa va bɛ kɔba ti sɔɣi Jabɛshi tiŋ’ puuni tamarisik tia gbini, ka lo noli daba ayopɔin.",https://www.bible.com/bible/2264/1SA.31.DBWDB
2 SAMUƐL PILIGU,"PILIGU
Samuɛl litaafi din pah’ ayi din pa Samuɛl din daŋ tooni zuɣu ŋɔ nyɛla Dauda ni daa di nam shɛm yɛtɔɣa, tuuli o daa nyɛla Juda din be nudirigu polo la naa (Suura 1-4), di nyaaŋa ka o daa ti leei zuliya maa zaa zaŋ tabili Izraɛl tiŋgbɔŋ nuzaa polɔnim’ la gba zaa naa (Suura 5.24) Di nyɛla Dauda ni daa yɛn niŋ shɛm chɛ ka o nam maa yɛligi ka leei zaɣ’ yini nimmoo yɛla. Di daa kpala talahi ni o tuh’ o dimnim’ bɛn be omaŋmaŋ zuliya ni zaŋ tabili tinzun tinsi nanima. Di wuhiya ni Dauda daa nyɛla ninvuɣ’ so ŋun niŋ Naawuni yɛda ka jɛmd’ o viɛnyɛliŋga ni ŋun daa tooi chɛ ka o niriba ʒe o yim. Amaa di lan wuhi ni shɛlini, o daa nyɛla ninkuunsilana ŋun saɣiri tumd’ alahichi kara din nyɛ omaŋmaŋ’ kɔri biɛri tuma min’ o yudua zuɣu.
Ka Naawuni daanabi Neetan daa yi wuh’ o alahichi shɛli o ni tum, o niŋdila tuuba di zuɣu, ka taɣi deei di tibidarigibo Naawuni sani.
Dauda biɛhigu min’ o ni daa tooi tum tuun’ shɛŋa zuɣu daa chɛ ka Izraɛlnim’ nini tiɣ’ o pam. Ka di ni daa ti niŋ ka bɛ kɔŋ naa bɛ tiŋgbɔŋ maa ni, ka bɛ daa lan bɔri naa, bɛ daa bɔrila ŋun nyɛ “Dauda bia” ŋun yi Dauda zuliya ni na, ka nyɛ ŋun be kaman Dauda.
Din be litaafi ŋɔ puuni
Dauda di Juda nam 1.1—4.12
Dauda di Izraɛl tiŋgbɔŋ zaa nam 5.1—24.25
a. Yuma din daŋ tooni 5.1—10.19
b. Dauda mini Batishiiba 11.1—12.25
c. Wahala mini yɛlimuɣisira 12.26—20.26
d. Yuma din bahindi nyaaŋa 21.1—24.25",https://www.bible.com/bible/2264/2SA.INTRO1.DBWDB
2 SAMUƐL 1,"Bɛ kumsi Dauda Naa Sool kuli
1Dauda ni daa tuhi Amalɛknim’ maa ka labina Naa Sool kum maa nyaaŋa, o daa kpalimla Zikilag daba ayi. 2Nyama di daba ata dali ka do’ so daa ti yi Sool sansan’ ni n-zo m-paana ka o binyɛra chahi, ka taŋkpaɣu puɣ’ o zuɣu. O ni daa ti paai Dauda sani, o daa lumi gbani Dauda tooni lu o sizuura. 3Ka Dauda daa bɔh’ o, “Ya ka a yina?” Ka o garigi yɛl’ o, “Izraɛlnim’ sansan’ ni ka n yi n-zo na maa.” 4Ka Dauda yɛl’ o, “Yɛlim’ ma din niŋ.” Ka o yɛl’ o, “Tɔbbihi maa ŋmaligimi guui, ka bɛ pam lu tɔb’ maa ni, ka Sool min’ o bia Jɔnatan gba lu tɔb’ maa ni.” 5Di saha ka Dauda daa bɔhi nachimbil’ so ŋun yɛl’ o li maa, “Wula ka a lee niŋ baŋ ni Sool min’ o bia Jɔnatan lu tɔb’ maa ni?” 6 Ka nachimbil’ so ŋun daa yɛl’ o li maa yɛli, “Di daa niŋla daliri ka n chaŋ Gilibɔa Zoli zuɣu nti chirigi Sool ka o zaŋ omaŋ’ dalim’ o kpani, ka chɛchɛbunsi mini wɔribariba daa kabiri kani o sanna. 7Ka o daa ŋmaligi lih’ o nyaaŋa nya ma ka boli ma, ka n garigi yɛl’ o, ‘N-nyɛ ma.’ 8Ka o bɔhi n ni nyɛ ninvuɣ’ so, ka n yɛl’ o, ‘N nyɛla Amalɛk nira.’ 9Ka o yɛli ma, ‘Kamina ti zani baɣili ma n-ku ma, dama n nya daŋ pam, ka m mi shia na bi siɣi.’ 10Di saha ka n daa chaŋ ti zani baɣil’ o n-ku o, ka pilig’ o zuɣupiligu din be o zuɣu ni, ka lan pirigi baŋ’ din be o nuu ni na, dama n daa baŋya ni o ni lu n-doya shɛm maa, o ku lan gali. Dinzuɣu ka n zaŋ o nɛma maa na ni n ti ti nyini n dana.”
11Di saha ka Dauda daa gbaag’ omaŋmaŋ’ binyɛra n-dar’ chahi li, ka bɛnkam daa be o sani gba daa niŋ lala. 12Ka bɛ daa kum ka fabili pam, ka lo noli Sool min’ o bia Jɔnatan ni Yawɛ niriba Izraɛlnim’ zuɣu dindali hal ni zaawuni, bɛ ni daa zaŋ takɔbiri ku ba maa zuɣu.
13Ka Dauda daa bɔhi nachimbil’ so ŋun daa yɛl’ o li maa, “Tiŋ’ kani ka a lee yina?”
Ka o garigi yɛl’ o, “N nyɛla Amalɛk saan’ so ŋun be a tiŋgbani ŋɔ ni bia.”
14Ka Dauda bɔh’ o, “Bɔ n-niŋ ka a daa yɛn ku Yawɛ ni pii ninvuɣ’ so maa ka dabiɛm bi mal’ a?” 15Di saha ka Dauda daa boli nachimba maa ni yino na nti yɛl’ o, “Cham’ ti ku o.” Ka o daa ŋme n-ku o. 16Ka Dauda yɛl’ o, “A ʒim yihibu taali ʒi a zuɣu, dama amaŋmaŋ’ noli n-di a shɛhira yɛli, ‘Mani n-ku Yawɛ ni pii ninvuɣ’ so maa.’ ”
Dauda fabili Naa Sool mini Jɔnatan zuɣu
17Ka Dauda daa fabili fabila ŋɔ Sool min’ o bia Jɔnatan zuɣu, 18 ka yɛli ni di simdi ka bɛ wuhi Judanima ni di sabi Jashar litaafi puuni yɛli,
19Bɛ ku Izraɛl jilima zoya din du pam zuɣu,
ka wɔɣira lu.
20Di moliya di yɛla gili Gaat fɔŋ ni;
yi mi di moliya di yɛla
doli Ashikɛlɔn solɔri,
ka di zuɣu chɛ ka
Filistia bipuɣinsi yiɣi jam,
bee n-chɛ ka bɛn bi gundi ŋɔ bipuɣinsi suhuri paligi.
21“Yinim’ Gilibɔa zoya,
maligim bee saa ku lan lu
yi zuɣu na bee bimbilima
ti lan bili yi zolɔna ni.
Dama nimaani ka kpiɔŋlaannim’
bidibbina nya filiŋ.
Ka Sool nyɔtaɣirigu bi lan nya kpam ʒe.
22Jɔnatan tɔbu daa ʒi n-lab’ kuli
ka pa ni o ni ku ninvuɣ’ shɛb’ ʒim
mini kpiɔŋlaannim’ kpam n-varim li.
Ka Sool mi takɔbi na ʒi n-chɛ n-ziŋ.
23Sool mini Jɔnatan,
n yurinima bɛn veeni yurilim.
Bɛ daa bi woligi taba
bɛ nyɛviya ni mini bɛ kum ni.
Bɛ daa valim gari tɔrili.
Bɛ daa mali kpiɔŋ gari gbuɣima.
24Yinim’ Izraɛl bipuɣinsi,
kummiya Sool zuɣu.
Ŋuna n-zaŋ mulifu viɛlli soli ya.
Ŋuna n-zaŋ salima yɛri yɛli ya.
25Nyam’ kpiɔŋlaannim’ ni lu
tɔb’ sunsuuni shɛm!
Bɛ ku Jɔnatan sɔŋ zoya zuɣu!
26M mabia Jɔnatan,
n suhu saɣimya pam a zuɣu.
M min’ a biɛhigu daa lu n-taɣili tab’ pam.
A yurilim zaŋ chaŋ n sani
daa mali alahiziba,
ka galisi pam gari paɣ’ ni mali yurilim shɛm.
27Nyam’ kpiɔŋlaannim’ ni lu
tɔb’ sunsuuni shɛm,
ka bɛ bidibbina bahi yoli!",https://www.bible.com/bible/2264/2SA.1.DBWDB
2 SAMUƐL 2,"Bɛ zaŋ Dauda leei Juda naa
1Dimbɔŋɔ nyaaŋa ka Dauda daa bɔhi Yawɛ, “N cham’ Juda tin’ shɛl’ ni ti ʒini?”
Ka Yawɛ yɛl’ o, “Chama.”
Ka Dauda lan bɔhi, “N cham’ tiŋ’ kani?”
Ka o yɛl’ o, “Cham’ Hiburɔn.” 2 Di saha ka Dauda daa zaŋ o paɣiba ayi la Ahinɔam ŋun daa yi Jɛziriil na la mini Abigeel Nabal pakoli ŋun mi daa yi Kamɛl na la chaŋ Hiburɔn. 3Ka Dauda daa zaŋ ninvuɣ’ shɛb’ bɛn zaa be o sani mini bɛ malibu na ka bɛ ti ʒini Hiburɔn fɔndi ni. 4 Ka Judanim’ daa kana ti booi kpam bahi Dauda zuɣu ni nimaani n-zaŋ o leei Judanim’ naa.
Ka bɛ daa yɛli Dauda ni Jabɛshigiliadnima n-daa sɔɣi Sool. 5Ka Dauda daa tim tuumba Jabɛshigiliadnim’ maa sani ti yɛli ba, “Yawɛ niŋmi alibarika niŋ yi ni yi ni daa wuhi yi ʒiɛyimtali ni nyɛ shɛm zaŋ chaŋ yi dan’ Naa Sool sani, ka sɔɣ’ o la zuɣu. 6Pumpɔŋɔ Yawɛ ni wuhi ya o yurilim min’ o ʒiɛyimtali ni nyɛ shɛm zaŋ chaŋ yi sani; ka man’ gba ni niŋ ya zaɣ’ viɛlli yi ni daa tum tuun’ shɛli maa zuɣu. 7Dinzuɣu pumpɔŋɔ kpaŋsimiya yimaŋa ka mali suhukpeeni, dama yi dan’ Sool kpiya ka Judanim’ mi zaŋ ma leei bɛ naa.”
Bɛ zaŋ Ishibɔshɛt leei Izraɛlnim’ naa
8Ka Sool tɔbbihi sapashin’ kpɛm’ Abinɛr ŋun daa nyɛ Nɛr bia la daa zaŋ Sool bia Ishibɔshɛt n-zo chaŋ Mahanaim 9nti zaŋ o leei naa ni o su Giliad mini Ashur ni Jɛziriil ni Ifriim ni Bɛnjamin tiŋgbana ni Izraɛl tiŋgbɔŋ zaa. 10Sool bia Ishibɔshɛt yuma daa nyɛla yuun’ pihinahi saha shɛl’ o ni daa di nam n-su Izraɛlnim’ maa, o daa dila nam maa yuma ayi.
Amaa Judanim’ bɛn daa dolila Dauda. 11Saha shɛli Dauda ni daa di nam ʒi Hiburɔn n-su Judanim’ maa yuma daa nyɛla yuma ayopɔin ni chira ayɔbu.
Tɔb’ lu Judanim’ mini Izraɛlnim’ sunsuuni
12Ka Abinɛr ŋun daa nyɛ Nɛr bia la mini Sool bia Ishibɔshɛt la tɔbbihi daa yi Mahanaim chaŋ Gibiɔn. 13Ka Jɔab ŋun daa nyɛ Zɛruya bia la mini Dauda tɔbbihi mi daa yi n-chaŋ ti paai ba Gibiɔn biaŋ ni n-chaŋ ti ʒini biaŋ maa yaɣ’ yini polo ka bɛn’ la mi chaŋ ti ʒini biaŋ maa yaɣ’ din’ la polo. 14Ka Abinɛr daa yɛli Jɔab, “Chɛ ka nachimba maa yiɣisi diɛm ka ti nya.”
Ka Jɔab yɛli, “Chɛ ka bɛ yiɣisi.” 15Di saha ka bɛ daa yiɣisi kaman bɛ kalinli ni nyɛ shɛm, ka ninvuɣ’ pinaayi daa yi Bɛnjamin mini Ishibɔshɛt Sool bia maa polo na, ka ninvuɣ’ pinaayi mi yi Dauda tɔbbihi maa polo na. 16Ka bɛ zaa ti gbahi tab’ zuɣuri, ka zaŋ takɔbiri kuhi tab’ puluɣa ni, ka bɛ zaa laɣim lu n-kpi. Dinzuɣu ka bɛ daa boli nimaani Hɛlikatihazurim, ka di be Gibiɔn.
17Ka nimmoo tɔb’ daa bili dindali maa, ka Naa Dauda tɔbbihi maa daa tuhi nyaŋ Abinɛr mini Izraɛlnim’ maa. 18Ka Zɛruya bidibis’ ata daa be nimaani, bɛna n-nyɛ Jɔab mini Abishai ni Asahɛl. Asahɛl daa guurimi kaman molifu la. 19Ka o daa kari doli Abinɛr, o ni daa kariti dol’ o maa, o daa kul sula o gbini ka bi ŋmaligi kpa o nudirigu polo bee nuzaa polo. 20Ka Abinɛr daa ti ŋmaligi lih’ o nyaaŋa nya o ka bɔh’ o, “Asahɛl, nyini m-bala?”
Ka o yɛli, “Mani m-bala.” 21Ka Abinɛr yɛl’ o, “Ŋmaligim’ a nudirigu bee a nuzaa polo n-gbaai nachimba ŋɔ ni yino n-fa o ni mali shɛli.” Amaa ka Asahɛl bi ŋmaligi ka chɛ o dolibu. 22Ka Abinɛr ti lan yɛl’ o, “Ŋmaligim’ ka chɛ ma dolibu; bɔ n-niŋ ka a yɛn chɛ ka n ku a? N yi ku a wula ka n lee yɛn niŋ lih’ a biɛli Jɔab ninni?” 23Amaa ka o daa zaɣisi ni o ku ŋmaligi; dinzuɣu ka Abinɛr daa zaŋ o kpani zuɣu polo to o pul’ ni ka di pili yi o yaaŋa zuɣu, ka o daa lu nimaani kpi. Ka bɛn zaa daa paai Asahɛl ni lu luɣ’ shɛli kpi maa kpalim zani baalim.
24Amaa ka Jɔab mini Abishai bɛn’ daa kari doli Abinɛr, zaŋ chaŋ wuntan’ luhili saha ka bɛ daa paai Amma Zoli din be Gia polo Gibiɔn mɔɣu ni soli zuɣu la gbini. 25Ka Bɛnjamin zuliya niriba daa ti laɣim zaŋ bɛ noya naai Abinɛr ka bɛ min’ o leei zaɣ’ yini n-du zoli maa zuɣu ti zani. 26Ka Abinɛr daa ti kuhi bahi Jɔab ha bɔh’ o, “Ti kul yɛn zaŋla takɔbiri ŋɔ n-kuri tab’ hal ni saha din ka bahigu? A bi mi ni di bahigu ti yɛn nyɛla dimdi din ku naai? Bɔ saha ka a yɛn yɛl’ a niriba maa ka bɛ chɛ bɛ mabihi ŋɔ kari doli?”
27Ka Jɔab daa yɛli, “Hal ka Naawuni ŋun be ŋɔ zuɣu, a yi di bi yɛli shɛli, biɛhiŋ kani, n niriba ŋɔ naan kari doli bɛ mabihi maa hal ni biɛɣuni asiba.” 28Di saha ka Jɔab daa piɛbi kikaa, ka niriba maa kpalim zani ka bi lan kariti doli Izraɛlnim’ maa bee n-lan tuhiri ba.
29Ka Abinɛr min’ o niriba maa daa chaŋ yuŋ maa zaa n-gari Araba ti gbaai Jɔɔdɛn Mɔɣili du, zaŋ chaŋ wuntaŋ’ daa ti yɛn zani zuɣu ni ka bɛ paai Mahanaim.
30Ka Jɔab daa yi Abinɛr karibu maa yɔɣu labina nti laɣim Dauda tɔbbihi maa zali ka bɛ ni ninvuɣ’ pisiyinika daa kani m-pahi Asahɛl zuɣu. 31Amaa Dauda tɔbbihi maa bɛn’ daa kula Bɛnjamin zuliya niriba bɛn daa nyɛ Abinɛr tɔbbihi maa ninvuɣ’ kɔbisita ni pihiyɔbu. 32Ka bɛ daa zaŋ Asahɛl chaŋ Bɛtilihɛm ti sɔɣ’ o o ba siliga din daa be nimaani la puuni. Ka Jɔab min’ o niriba maa daa ŋmaligi doli tab’ yuŋ labi, zaŋ chaŋ biɛɣu daa ti yɛn neei, ka bɛ paai Hiburɔn.",https://www.bible.com/bible/2264/2SA.2.DBWDB
2 SAMUƐL 3,"1Zabili daa be Sool niriba mini Dauda niriba sunsuuni yuui pam, ka Dauda yaa daa kul pahira, ka Naa Sool niriba maa mi yaa daa kul gbarigiri pahira.
Naa Dauda bidibisi
2Ka Dauda paɣiba daa dɔɣi bidibisi ti o Hiburɔn; o bidib’ kpɛm’ sani n-daa nyɛ Amnɔn, o ma n-daa nyɛ Ahinɔam ŋun daa yi Jɛziriil na la. 3Ka ŋun pah’ ayi nyɛ Chiliab. O ma n-daa nyɛ Abigeel ŋun nyɛ Nabal pakoli ŋun daa yi Kamɛl na la. Ka ŋun pah’ ata nyɛ Absalom. O ma n-daa nyɛ Maaka ŋun daa nyɛ Gɛshur Naa Talimai bipuɣiŋga la. 4Ka ŋun pah’ anahi nyɛ Adɔnija. O ma n-daa nyɛ Haggit; ka ŋun pah’ anu nyɛ Shɛfatia, o ma n-daa nyɛ Abital. 5Ka ŋun pah’ ayɔbu mi nyɛ Itiriam, o ma n-daa nyɛ Ɛgila ŋun daa nyɛ Dauda paɣ’ la, Hiburɔn ka bɛ daa dɔɣi bɛ zaa.
Abinɛr zaŋ o nol’ naai Naa Dauda
6Tɔb’ daa yi ti lu Naa Sool niriba mini Dauda niriba sunsuuni saha shɛlikam, di saha Abinɛr nyarila yaa Sool niriba maa sani.
7Sool mam daa beni ka o yuli booni Rizipa. O daa nyɛla Aiya bipuɣiŋga, ka Ishibɔshɛt daa ti bɔhi Abinɛr, “Bɔ n-niŋ ka a zaŋ m ba mam maa dɔni?” 8Di saha ka Abinɛr suhu daa yiɣisi pam Ishibɔshɛt yɛtɔɣa maa zuɣu, ka o daa bɔh’ o, “Judanim’ baa n-nyɛ ma? N kul ʒiɛla a ba Sool min’ o mabihi ni o zɔnim’ zaa yim hal ni zuŋɔ, ka bi saɣi zaŋ a niŋ Dauda nuu ni, di zaa yoli ka a ti zaŋ ma taali paɣ’ zuɣu!” 9 O daa lan yɛli, “N yi bi chɛ ka Naawuni ni daa lo Dauda alikauli yɛli 10ni o ni yihi Sool nam ni ka zaŋ ŋun’ Dauda ʒili nam gbandi maa zuɣu, ka o su Judanim’ mini Izraɛlnim’ zaa, zaŋ Dan hal ti kpa Bɛrishiiba la niŋ pali, Naawuni ŋun darigim n tibili, hal ŋun darigim n tibili pam gba.” 11Ka Ishibɔshɛt daa kɔŋ o ni yɛn yɛli Abinɛr shɛm, dama o daa zɔr’ o mi.
12Ka Abinɛr daa tim tuumba Dauda sani Hiburɔn ni bɛ ti yɛl’ o, “Ŋuni n-lee lan su tiŋgbɔŋ ŋɔ? Chɛ ka m min’ a lo tab’ alikauli, ka n sɔŋ a n-zaŋ Izraɛlnim’ zaa na ti ti a.”
13Ka Dauda daa yɛli, “Di viɛla, n ni lo a alikauli; amaa bin’ yini ka n naɣ’ bɔri ni a niŋ, dina n-nyɛ: a yi ti yɛn kana ti nya ma nyin’ zaŋm’ Mikal Sool bipuɣiŋga la mali na, di yi pa lala a yi ti kana a ku nya n ninni.” 14 Di saha ka Dauda daa lan tim tuumba Sool bia Ishibɔshɛt sani ti yɛl’ o, “Zaŋmi m paɣ’ Mikal ŋun nyɛ n ni daa zaŋ Filistianim’ yokol’ gbana kɔbiga yo so zuɣu la ti ma na.” 15Ka Ishibɔshɛt daa tim ti deeg’ o o yidan’ Palitiɛl ŋun daa nyɛ Laishi bia la sanna. 16Amaa ka o yidan’ maa daa dol’ o kuhiri hal ni Bahurim. Ka Abinɛr daa ti yɛl’ o, “Ŋmaligi lab’ kuli,” ka o daa lab’ kuli. 17Ka Abinɛr daa laɣim Izraɛl kpamba na ti yɛli ba, “Saha shɛli din gari la puuni, yi daa kul bɔri ni Naa Dauda n-leei yi naa. 18Dinzuɣu pumpɔŋɔ, chɛliya ka lala niŋ; dama Yawɛ daa lo Naa Dauda alikauli yɛli, ‘N dabili Dauda nuu ka n ti yɛn zaŋ fa n niriba Izraɛlnim’ Filistianim’ mini bɛ dimnim’ zaa nuu ni bahi.’ ” 19Ka Abinɛr daa lan yɛli Bɛnjamin zuliya niriba gba di yɛla, di nyaaŋa ka o daa chaŋ Dauda sani Hiburɔn ni o ti yɛl’ o Izraɛlnim’ mini Bɛnjamin zuliya niriba ni lo ni bɛ niŋ zaɣ’ viɛl’ shɛli zaa yɛla.
20Abinɛr mini ninvuɣ’ pisi bɛn daa dol’ o la ni daa ti paai Naa Dauda sani Hiburɔn, Dauda daa chɛ ka bɛ duɣila bindira ti Abinɛr mini ninvuɣ’ shɛb’ bɛn daa be o sani maa ka bɛ laɣim tab’ di ka nyu. 21Ka Abinɛr daa yɛli Dauda, “N ni yiɣisi chaŋ ti laɣim Izraɛlnim’ zaa n-ka n dan’ naa sanna ka bɛ ti lo a alikauli, ka di chɛ ka a su a suhu ni bɔri shɛb’ zaa.” Di saha ka Dauda daa chɛbisi Abinɛr ka o kuli ni suhudoo.
Bɛ ku Abinɛr
22Di nyaaŋa ka Dauda tɔbbihi mini Jɔab daa yi ŋmɛnditoli yɔɣu paana ni nɛma pam. Amaa di saha maa Abinɛr daa lan ka Dauda sani Hiburɔn. Dauda daa pun chɛbis’ o mi ka o chaŋ ni suhudoo. 23Jɔab mini tɔbbi’ shɛb’ bɛn zaa daa be o sani maa ni daa kuna ka bɛ daa yɛl’ o, “Nɛr bia Abinɛr la kala naa sanna ka o bah’ o ka o chaŋ ni suhudoo.” 24Di saha ka Jɔab daa chaŋ naa sani ti bɔh’ o, “Bɔ n-niŋ ka a niŋ lala? Nyama, Abinɛr kala a sanna, ka bɔ niŋ ka a bah’ o ka o chaŋ? 25A mi ni Nɛr bia Abinɛr maa kamina ni o ti yɔhim’ a baŋ a ni doli so’ shɛli yiri min’ a ni doli so’ shɛli kpɛra; ka lan baŋ a ni niŋdi shɛlikam zaa.”
26Ka Jɔab daa ŋmaligi Dauda sani yi nti tim ni bɛ cham’ ti gɔŋ Abinɛr labisina. Ka bɛ daa chaŋ ti paag’ o Sira kɔbiliga gbini n-gɔŋ o labisina, amaa Dauda daa bi mi di yɛla. 27Ka Abinɛr ni daa ti paai Hiburɔn na, Jɔab daa zaŋ o la niriba sunsuuni yi kpaŋa n-chaŋ tiŋ’ maa dunɔdali gbini ni o ti tɔɣis’ o ashili yɛtɔɣa, ka daa ti zaŋ sua n-kuh’ o pul’ ni ka o kpi nimaani. O daa ku o mi n-yo o mabia Asahɛl kubu la samli. 28Di nyaaŋa Naa Dauda ni daa wum di yɛla o daa yɛlimi, “M mini n nam ŋɔ ka taali shɛli Yawɛ sani zaŋ chaŋ Nɛr bia Abinɛr ŋɔ ʒim yihibu ŋɔ polo hal baabiɛla gba. 29Chɛ ka di zambu ʒi Jɔab min’ o ba daŋ zuɣu. Chɛ ka Jɔab daŋ ni kul ku kɔŋ ʒim ni yiri ninvuɣ’ so ni bee niŋgbuŋ gbaŋ dɔr’ biɛɣu ni mali so bee do’ so ŋun miri gumdi bee bɛ ni zaŋ takɔbi ku so bee ninvuɣ’ so ŋun kpiri kum.” 30Jɔab min’ o mabia Abishai ni daa ku Abinɛr shɛm m-bala. O ni daa ku bɛ mabia Asahɛl Gibiɔn tɔb’ la ni zuɣu.
Bɛ sɔɣi Abinɛr
31Di saha ka Dauda daa yɛli Jɔab mini ninvuɣ’ shɛb’ bɛn daa be o sani maa zaa, “Darimiya chahi yi situra, ka zaŋ buri so n-kum Abinɛr kuli.” Ka Naa Dauda daa doli kum adaka maa nyaaŋa. 32Bɛ daa sɔɣila Abinɛr Hiburɔn, ka naa daa yaag’ o noli kum pam Abinɛr gballi maa gbini, ka niriba maa zaa gba daa kum pam. 33Ka naa daa fabili Abinɛr zuɣu yɛli,
“Bɔ n-niŋ ka Abinɛr ti kpi kaman jɛrigu la?
34So daa bi lo a nuhi, so mi daa bi ba a naba bandi.
A lumi kaman nir’ ni lu
putɔɣulan’ tooni shɛm la.”
Ka niriba maa zaa daa lan kum o zuɣu yaha.
35Di nyaaŋa ka niriba maa zaa daa kana ti balim Dauda ni o dim’ bindirigu wuntaŋ’ maa ni, amaa ka Dauda daa po pɔri yɛli, “N yi ŋubi bɔrɔbɔro bee n-di bindir’ shɛli ka wuntaŋ’ na bi lu, Naawuni ŋun’ chɛ ka din niŋ Abinɛr maa niŋ ma, hal n-niŋ ma gari lala gba.” 36Ka niriba maa daa nya lala ka di niŋ ba nyaɣisim pam, dama naa daa yi kul niŋ shɛli, di niŋdila niriba nyaɣisim. 37Ka di zuɣu daa chɛ ka niriba maa mini Izraɛlnim’ zaa baŋ dindali maa ni Nɛr bia Abinɛr kubu maa pala naa suhu ni yu shɛli. 38Ka naa daa bɔh’ o kpamba, “Yi bi mi ni ŋun nyɛ sapashin’ kpeeni ka lan nyɛ ninvuɣ’ titali ka Izraɛlnim’ kɔŋ zuŋɔ dabisili ŋɔ? 39Hal n ni kul nyɛ Yawɛ ni pii so n-leei naa maa zaa yoli, n kɔba ni chɔɣisimi zuŋɔ dabisili ŋɔ, Zɛruya bihi maa nyɛla ninvuɣ’ yarisi. Yawɛ ni yo tuumbiɛrilana san’ shɛli din simd’ o putɔɣu tuma.”",https://www.bible.com/bible/2264/2SA.3.DBWDB
2 SAMUƐL 4,"Bɛ ku Ishibɔshɛt
1Sool bia Ishibɔshɛt ni daa wum ni bɛ ku Nɛr bia Abinɛr la Hiburɔn, o kɔba ni daa chɔɣisimi, ka Izraɛlnim’ zaa suhuri zɔhira. 2Sool bia maa daa malila niriba ayi bɛn nyɛ o ŋmɛnditoya zuɣulaannima. Bɛ ni yino yuli n-daa booni Baana, ka ŋun’ la mi yuli booni Rɛkab. Bɛ daa nyɛla Rimɔn ŋun daa nyɛ Bɛnjamin zuliya nira, ka yi Bɛrɔt la na bihi. (Dama bɛ daa saɣiya ni Bɛrɔt gba nyɛla Bɛnjamin zuliya niriba tiŋgban’ ni tiŋa. 3Bɛrɔtnim’ maa daa zo n-chaŋla Giteem nti ʒini nimaani hal ni zuŋɔ dabisili ŋɔ.)
4 Sool bia Jɔnatan daa mali bidibiga ka o nyɛ wɔbiga. Bia maa yuma anu saha ka lahibali daa yi Jɛziriil na ni Sool mini Jɔnatan kpiya. Di saha ka paɣ’ so ŋun daa nyɛ bia maa biyola daa zaŋ o zɔra; paɣ’ maa ni daa zaŋ o zɔri yomyom maa ka o faai lu, ka o naba nya dansi ka o niŋ wɔbiga. Bia maa yuli n-daa booni Mɛfibɔshɛt.
5Di saha ka Rimɔn ŋun daa nyɛ Bɛrɔt nir’ la bihi bɛn daa nyɛ Rɛkab mini Baana daa yiɣisi lu soli n-daa ti paai Ishibɔshɛt yiŋ’ wuntaŋ’ zuɣusaa saha din nyɛ saha shɛl’ o ni daa dɔni ni o vuhi wuntaŋ’ ni. 6Nyama, ka paɣ’ so ŋun daa nyɛ dunɔgula ʒiya maani alikama, ka gom ti gbaag’ o ka o gbihi, di saha ka Rɛkab min’ o mabia Baana daa sɔɣ’ kpe. 7Bɛ ni daa kpe yili maa ni, o daa dola o bindoo zuɣu o dugbɛrili ni gbihira, ka bɛ zaŋ sua n-kuhi ku o, ka ŋmaag’ o zuɣu. Ka bɛ daa zaŋ o zuɣu maa doli Araba polo yuŋ 8chaŋ Hiburɔn ti zaŋ li ti Naa Dauda ka yɛl’ o, “Naa, a dim’ Sool ŋun daa kul dol’ a ni o ku a la bia Ishibɔshɛt zuɣu m-bɔŋɔ. Yawɛ m-bɔhi Sool min’ o bihi biɛri n-ti n dan’ naa zuŋɔ dabisili ŋɔ maa.”
9Amaa ka Dauda daa garigi yɛli Rɛkab min’ o mabia Baana bɛn daa nyɛ Rimɔn Bɛrɔt nir’ la bihi maa, “Hal ka Yawɛ ŋun be ka nyɛ ŋun tiligi ma n dimnim’ zaa nuu ni ŋɔ zuɣu, 10 ninvuɣ’ so ŋun daa kana ti yɛli ma, ‘Nyama, Sool kpiya,’ ka daa tɛhi ni o ʒila lahiba’ suŋ na ti ti ma la, n daa gbaag’ o mi n-ku o Zikilag, ka di leeg’ o yɔri o ni ti ma lahiba’ shɛli maa zuɣu. 11Di ti ku be kaman yinim’ putɔɣunim’ ti chaŋ ti liri ŋun ka taali o yiŋa n-ku o o gom shee pa o bindoo zuɣu, ka n ku bɔhi ya o ʒim yihibu maa biɛri ka kun ya dunia ŋɔ ni?” 12Ka Dauda daa yɛl’ o nachimba ka bɛ ku ba, ka ŋmahi bɛ bɔɣiri mini bɛ naba n-zaŋ li ti lo n-yili baɣili Hiburɔn biaŋ. Amaa ka bɛ daa zaŋ Ishibɔshɛt zuɣu maa ti sɔɣi Abinɛr siliga din be Hiburɔn la ni.",https://www.bible.com/bible/2264/2SA.4.DBWDB
2 SAMUƐL 5,"Dauda leei Izraɛlnim’ mini Judanim’ zaa naa
(1 Yɛlikura 11.1-9; 14.1-7)
1Ka Izraɛl zuliya zaa daa laɣim ka Dauda sanna Hiburɔn ti yɛl’ o, “Nyama, ti nyɛla a niŋgbuŋ ni a ʒim. 2Sool ni daa su ti saha shɛl’ la, nyini n-daa gari tooni chaŋ ti tuhi fa Izraɛlnima, ka Yawɛ daa yɛl’ a, ‘Nyini n-nyɛ ŋun ni ti guli n niriba Izraɛlnim’ ŋɔ, ka ti nyɛ ŋun ni su Izraɛl.’ ” 3Ka Izraɛl kpamba zaa daa ka naa sanna Hiburɔn, ka Naa Dauda ti lo ba alikauli Yawɛ tooni Hiburɔn maa, ka bɛ daa booi kpam bahi Dauda zuɣu ni ka o leei Izraɛl naa. 4 Dauda yuma daa nyɛla yuun’ pihita ka o naanyi di nam, o daa dila nam maa yuun’ pihinahi. 5O daa di nam be Hiburɔn n-su Judanim’ la yuma ayopɔin ni chira ayɔbu. Ka o daa lan ʒini Jɛrusalɛm n-su Izraɛlnim’ mini Judanim’ zaa yuun’ pihitanaata.
6 Ka naa min’ o niriba daa lo tɔb’ chaŋ Jɛrusalɛm ni bɛ ti tuhi Jɛbusinim’ bɛn daa nyɛ tiŋ’ maa tiŋbihi ka yɛli Dauda, “A kul ku kpɛna, hal zoomba mini gbariti ni gu a soli kar’ a labisi.” Bɛ daa tɛhiya ni Dauda ku tooi kpe nimaani na. 7Di zaa yoli, ka Naa Dauda daa ti tuhi fa Ziɔn birini la, dina ka bɛ booni Naa Dauda tiŋ’ la.
8Dindali maa ka Dauda daa yɛli, “Ŋunkam bɔr’ ni o ku Jɛbusinim’ ŋɔ ŋun’ yim’ na nti doli ko’ bɔbili ŋɔ chaŋ ti ku zoomba mini gbariti ŋɔ, dama man’ Dauda suhu je bɛ yɛlli zaa.” Dinzuɣu ka bɛ daa yɛli ni zoomba mini gbariti ku tooi kpe Naawuni jɛmbu duu la. 9Ka Dauda daa be birini maa ni, ka daa bol’ li Dauda tiŋa. Ka Naa Dauda daa piligi me yiya Millo polo na ti gil’ li. 10Ka o yaa daa kul pahiri biɛɣukam, dama Yawɛ ŋun nyɛ Tɔbbihi Naawuni ŋɔ daa be o sani.
11Ka Hiram ŋun daa nyɛ Taai naa la daa tim tuumba ka bɛ ʒi sida tihi dari na ti ti Dauda, ka daa lan tim kapintanim’ mini tammɛriba na ni bɛ ti me Naa Dauda yili ti o. 12Di saha ka Dauda daa baŋ ni Yawɛ n-zaŋ o leei Izraɛlnim’ naa, ka duh’ o nam maa ŋun’ Naawuni niriba Izraɛlnim’ zuɣu.
13Dauda ni daa yi Hiburɔn na nyaaŋa o daa kpuɣi paɣiba Jɛrusalɛm pahi, ka bo mamanim’ pahi, ka bɛ daa dɔɣi bidibisi mini bipuɣinsi pah’ o. 14Bɛ ni daa dɔɣi bi’ shɛb’ Jɛrusalɛm ti o maa yuya m-bɔŋɔ: Shammua mini Shɔbab ni Neetan ni Sulemaana ni 15Ibihar ni Ɛlishua ni Nɛfɛg ni Jafia ni 16Ɛlishama ni Ɛliada ni Ɛlifɛlɛt.
Naa Dauda tuhi nyaŋ Filistianima
(1 Yɛlikura 14.8-17)
17Filistianim’ ni daa ti wum ni Dauda ka bɛ zaŋ leei Izraɛlnim’ naa, ka bɛ zaa daa yi n-gbaai Dauda shee bɔbu, amaa ka Dauda daa wum di yɛla ka chaŋ ti be birini la ni. 18Ka Filistianim’ maa daa kana ti do Rɛfaim vinvamli ni. 19Ka Dauda daa bɔhi Yawɛ, “N cham’ ti liri Filistianim’ maa? A ni zaŋ ba niŋ n nuu ni?”
Ka Yawɛ daa yɛli Dauda, “Cham’ ti liri ba, biɛhiŋ kani, n ni zaŋ ba niŋ a nuu ni.”
20Di saha ka Dauda daa yiɣisi chaŋ Baalipɛrazim nti tuhi nyaŋ Filistianim’ maa nimaani ka yɛli, “Yawɛ kpe n dimnim’ maa sunsuuni kaman kokpɛɣu la.” Dinzuɣu ka bɛ daa boli nimaani yuli Baal Pɛrazim maa. 21Ka Filistianim’ maa daa zo ka chɛ bɛ buɣa bahi nimaani, ka Dauda min’ o niriba maa daa kahi di zaa chaŋ.
22Ka Filistianim’ maa daa ti lan laɣim ka Rɛfaim vinvamli maa ni na ti doya yaha. 23Ka Dauda daa lan bɔhi Yawɛ, ka o daa yɛl’ o, “Di yi kpe chaŋ ti liri ba, amaa gilim’ bɛ nyaaŋa chaŋ ti liri ba tulaale tihi la tooni polo. 24Ka a yi ti wum niriba naba vuri tulaale tihi maa zuɣu, nyin’ lirim’ ba, dama di saha maa man’ Yawɛ daŋla a tooni ni n ti tuhi Filistia tɔbbihi maa ti a maa.” 25Ka Dauda daa niŋ kaman Yawɛ ni zal’ o shɛm maa, ka daa ku Filistianim’ maa Gɛba hal ti paai Gɛza.",https://www.bible.com/bible/2264/2SA.5.DBWDB
2 SAMUƐL 6,"Bɛ zaŋ Naawuni Daalikauli Adaka chaŋ Jɛrusalɛm
(1 Yɛlikura 13.1-14; 15.25—16.6; 16.43)
1Ka Dauda daa lan laɣim Izraɛl tɔbutuhiri’ biinsi ninvuɣ’ tuhi’ pihita. 2 Ka o mini ba zaa daa chaŋ Baalɛjuda ni bɛ ti zaŋ Naawuni Daalikauli Adaka la na. Bɛ daa zaŋla Yawɛ ŋun nyɛ Tɔbbihi Naa, ka o nam kuɣ’ tam chɛrubinim’ zuɣu la yuli boli Alikauli Adaka maa. 3 Ka bɛ daa zaŋ Naawuni Daalikauli Adaka maa Abinadab yiŋ’ din daa be zoli zuɣu la na nti tam naɣ’ tɔroko palli zuɣu; ka Yuza mini Ahio bɛn daa nyɛ Abinadab bidibisi la daa be tooni vɔri tɔroko palli maa; 4ka Naawuni Daalikauli Adaka maa daa tam di zuɣu; ka Ahio daa be Alikauli Adaka maa tooni. 5Ka Dauda mini Izraɛlnim’ zaa daa doli yiini yila ka ŋmɛri mɔɣilɔnim’ mini goonjɛnim’ ni chaɣisanima ni feensi ni dawulɛnim’ n-wari wahi ni bɛ yaa zaa ni suhupiɛlli Yawɛ tooni.
6Ka bɛ daa ti paai Nakɔn kabɔɣili ni, ka naɣila’ shɛb’ bɛn daa vɔri tɔroko maa tuui, di saha ka Yuza daa teeg’ o nuu gbaai Naawuni Daalikauli Adaka maa mali. 7Ka Yawɛ suhu daa yiɣisi bahi Yuza zuɣu, ka o ku o nimaani sɔŋ Alikauli Adaka maa luɣili ni o ni daa zaŋ o nuu gbaai Alikauli Adaka maa zuɣu. 8Ka Dauda daa je suli Yawɛ ni daa yiɣis’ o suhu bahi Yuza zuɣu shɛm maa zuɣu; ka bɛ daa boli nimaani yuli Pɛrɛzuza hal ni zuŋɔ dabisili ŋɔ.
9Ka Yawɛ yɛla daa gbaai Dauda dabiɛm pam dindali maa ka o yɛli, “Ka wula ka n lee yɛn niŋ zaŋ Alikauli Adaka ŋɔ kuli n yiŋa?” 10Di zuɣu ka Dauda daa bi lan bɔri ni o zaŋ Yawɛ Daalikauli Adaka maa kuli ŋun’ Dauda tiŋ’ la ni, amaa ka daa zaŋ li ŋmaligi tahi la Obɛdɛdom ŋun daa nyɛ Gaat nir’ la yiŋa. 11 Ka Yawɛ Daalikauli Adaka maa daa kpalim be Obɛdɛdom Gaat nir’ maa yiŋ’ chira ata, ka Yawɛ daa niŋ alibarika niŋ Obɛdɛdom min’ o yiŋnim’ zaa ni.
12Ka bɛ daa yɛli Naa Dauda ni Yawɛ niŋla alibarika niŋ Obɛdɛdom min’ o malibu zaa ni, Naawuni Daalikauli Adaka maa zuɣu. Di saha ka Dauda daa chaŋ ti kpuɣi Naawuni Daalikauli Adaka maa Obɛdɛdom yiŋa n-zaŋ li kuli ŋun’ Dauda tiŋ’ la ni ni suhupiɛlli. 13Ka bɛn daa ʒiri Yawɛ Daalikauli Adaka maa daa yi kul chaŋ napɔŋ yaabu buyɔbu zuɣu, o chɛrimi ka bɛ zani ka o kɔrigi naɣilaa mini naɣilalantabili mali sara. 14Ka Dauda daa zaŋ tampiɛlli din ŋmani mukuru la lo o shee ni n-wa waa ni o yaa zaa Yawɛ tooni. 15Ka Dauda mini Izraɛlnim’ zaa daa zaŋ Yawɛ Daalikauli Adaka maa kuli ni vuri yɔbu mini bana piɛbbu.
16Bɛ ni daa ti zaŋ Yawɛ Daalikauli Adaka maa paai Dauda tiŋ’ maa ni, ka Sool bipuɣiŋga Mikal la daa lihi takɔro ni na n-nya ka Naa Dauda kul wari waa, ka yiɣiri jamdi Yawɛ tooni, ka o lihi ʒiɛm Dauda o suhu ni. 17Ka bɛ daa zaŋ Yawɛ Daalikauli Adaka maa na ti zali di zaashee Dauda ni daa pun chɛ ka bɛ ti suɣ’ shɛli zal’ li la puuni. Ka Dauda daa mali sara shɛli bɛ ni zaŋdi nyɔri buɣim la mini suhudoo sara maligu Yawɛ tooni. 18Dauda ni daa ti mali bɛ ni zaŋdi sara shɛli nyɔri buɣim la mini suhudoo sara maligu maa naai, ka o zaŋ Yawɛ ŋun nyɛ Tɔbbihi Naa ŋɔ yuli n-suhi alibarika niŋ niriba maa ni; 19 ka daa zaŋ maha tari Izraɛl salo bɛn nyɛ dɔbba mini paɣiba maa zaa, ka sokam daa deei mahi’ yiniyini mini nim’ kpillikpilli ni bɛ ni zaŋ wain tihi wala m-pahi mali mahi’ shɛŋa zaɣ’ yiniyini pahi. Di nyaaŋa ka sokam daa wurim kuli bɛ yinsi.
20Ka Dauda daa lab’ yiŋa ni o ti suhi alibarika niŋ o yiŋ’ nim’ ni. Amaa ka Sool bipuɣiŋga Mikal la daa yina ti tuhi Dauda soli yɛl’ o, “Izraɛl naa ti omaŋ’ jilima zuŋɔ dabisili ŋɔ, dama o pirigiya ka chɛ o zaɣim o kpamba dabipaɣiba tooni kaman jɛrigu ŋun bi zɔri vi ni pirigiri ka chɛr’ o zaɣim shɛm la.”
21Ka Dauda daa garigi yɛli Mikal, “Yawɛ ŋun daa pii ma ka duhi ma gar’ a ba min’ o yiŋnim’ zaa, ka zaŋ ma leei nabia ni n su Izraɛlnim’ bɛn nyɛ ŋun’ Yawɛ niriba ŋɔ tooni ka n di wari waa maa, ka di simdi ni m mali suhupiɛlli Yawɛ tooni. 22Hal n ni filim mmaŋa n-gari ŋ-ŋɔ gba, ka lihi ʒiɛm mmaŋa, amaa dabipaɣiba shɛb’ yɛla a ni yɛli ŋɔ bɛn’ ni ti ma jilima.”
23Ka Sool bipuɣiŋga Mikal maa daa bi dɔɣi bia hal ni o nyɛvili tariga.",https://www.bible.com/bible/2264/2SA.6.DBWDB
2 SAMUƐL 7,"Neetan ni zaŋ lahiba’ shɛli ti Naa Dauda
(1 Yɛlikura 17.1-15)
1Naa Dauda ni daa ʒin’ o yiŋa ka Yawɛ ti o vuhim o dimnim’ bɛn daa gil’ o zaa sani, 2di saha ka naa daa yɛli anab’ Neetan, “Nyama, m bela sida dari yil’ ni, amaa ka Naawuni Daalikauli Adaka ŋɔ dim be suɣili ni.”
3Ka Neetan daa yɛli naa, “Cham’ ti niŋ a ni lo a suhu ni ni a niŋ shɛm, Yawɛ ʒe a nyaaŋa.” 4Amaa dindali maa yuŋ ka Yawɛ daa yɛli Neetan, 5“Cham’ ti yɛli n dabili Dauda ni man’ Yawɛ bɔhir’ o, ‘A yɛn mɛla duu ti ma ka m be di ni?’ 6Saha shɛli n ni daa yihi Izraɛlnim’ Ijipti tiŋgbɔŋ ni na la hal ni zuŋɔ n na ʒi m be duu, amaa suɣili ni ka n kul be ka yi mali ma ginda. 7Luɣ’ shɛlikam zaa m mini n niriba Izraɛlnim’ maa ni daa chaŋ, n daa na mi m-bɔhi sariakaritib’ shɛb’ n ni daa pii zali ni bɛ su n niriba Izraɛlnim’ la, ‘Bɔ n-niŋ ka yi bi zaŋ sida dari me duu ti ma?’ ”
8Dinzuɣu pumpɔŋɔ yɛlimi n dabili Dauda ni man’ Yawɛ ŋun nyɛ tɔbbihi zaa naa ŋɔ yɛliya, “Mani n-daa yih’ a mɔɣu ni piɛgulibo ni na ni a ti leegi n niriba Izraɛlnim’ toondana n-su ba. 9Ka a daa yi kul chani luɣ’ shɛlikam, m bela a sani, ka nyaŋ a dimnim’ zaa ti a, ka duh’ a yuli kaman dunia ŋɔ ninvuɣ’ kara yuya ni du shɛm. 10N ni bo biɛhigu shee ti n niriba Izraɛlnima, ka zaŋ ba ʒili nimaani ka bɛ be bɛ dahalali tiŋgbɔŋ ni ka so ku lan dam ba yaha; ka ninvuɣ’ galima ku lan nahim ba kaman bɛ ni daa yi niŋdi ba shɛm 11saha shɛli n ni daa pii zuɣulaannim’ zali ka bɛ su n niriba Izraɛlnim’ maa la. N ni chɛ ka a nya nyee vuhi a dimnim’ zaa sani. M-pahi, man’ Yawɛ lan yɛl’ a ni n ni me yili ti a, 12 ka a dabisa yi ti pali ka a dɔni a yaannim’ tooni, n ni piig’ a bihi ni yino ŋun nyɛ a dahalali bia n-chɛ ka o nam nya zaashee zani. 13Ŋuna n-ni ti me yili ti n yuli jilima, ka n ti chɛ ka o nam zani hal ni saha din ka bahigu. 14 Mani n-ni ti nyɛ o ba ka o mi nyɛ m bia, ka o yi ti tum taali, n ni zaŋ fiɛbiga fiɛb’ o n-saɣis’ o kaman ninsalinim’ ni saɣisiri bɛ bihi shɛm. 15Amaa n ti ku yihi n suhu o ni kaman n ni daa yihi n suhu Sool ŋun daŋ a tooni la ni shɛm la, 16 Biɛhiŋ kani, a daŋ min’ a nam n-kul ni ʒiɛya, n sani ka a nam kul ni ʒiɛya sahakam.’ ”
17Ka Neetan daa yɛli Dauda yɛtɔɣa ŋɔ zaa mini ʒii ŋɔ yɛla zaa kaman di ni nyɛ shɛm.
Naa Dauda wumpaɣibo suhigu
(1 Yɛlikura 17.16-27)
18Di saha ka Naa Dauda daa kpe nti ʒini Yawɛ tooni ka yɛli, “Yaa n Duuma NAAWUNI, m mi lee nyɛ ŋuni, ka n daŋ lee nyɛ dini, ka a ti zaŋ ma zali zaashee ŋɔ tatabo ni? 19Amaa Yaa n Duuma NAAWUNI, di zaa yoli, a nini na kul bi tiɣi li, Yaa n Duuma NAAWUNI, a lan yɛli man’ a dabili ŋɔ n yili ni ti yɛn be shɛm dahin’ shɛli ha yɛla, ka wuhi ma n zuliya ni ti yɛn be shɛm dahin’ shɛli ha. 20Yaa n Duuma NAAWUNI, bɔ yɛla ka man’ Dauda lee lan yɛn yɛl’ a yaha? Dama a mi man’ a dabili Dauda. 21A daalikauli min’ a suhu yubu zuɣu, ka a tum tuun’ kara ŋɔ zaa ni a chɛ ka man’ ŋun nyɛ a dabili ŋɔ baŋ li. 22Dinzuɣu, Yawɛ ŋun nyɛ Naawuni ŋɔ, nyini n-nyɛ ŋun galisi, dama so kani m-be ka nyini, ka Naawuni so mi lan kani m-pah’ a zuɣu kaman ti ni wum shɛm ti tiba ni. 23 Zuliya shɛli lan be dunia ŋɔ ni ŋ-ŋman’ a niriba Izraɛlnima? Bee nyin’ Naawuni na mi n-tiligi zuliya shɛba n-zaŋ ba leeg’ a dahalali niriba, ka tum tuun’ kara din mali dabiɛm bɛ sani? Bee n-kari zuliya shɛb’ mini bɛ buɣa zaa kpɛhi yɔɣu ka chɛ a niriba maa ni di chɛ ka a yuli du? 24Yawɛ, nyini n-daa zaŋ a niriba Izraɛlnim’ leeg’ a dahalali niriba ʒiɛmani kam ni, ka leei bɛ Naawuni.
25“Ka pumpɔŋɔ, Yawɛ ŋun nyɛ Naawuni ŋɔ, chɛ ka a ni daa yɛli yɛtɔɣ’ shɛŋa zaŋ chaŋ a dabili min’ o daŋ polo la niŋ pali ʒiɛmani kam ni, ka niŋ kaman a ni yɛli shɛm maa 26din ni chɛ ka bɛ tibig’ a yuli ʒiɛmani kam ni ka yɛra, ‘Yawɛ ŋun nyɛ Tɔbbihi Naa ŋɔ n-nyɛ Izraɛlnim’ Naawuni,’ ka a chɛ ka mani a dabili Dauda zuliya nya zaashee zani a tooni. 27Dama nyini Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ n-kahigi dimbɔŋɔ wuhi mani a dabili ŋɔ ka yɛli, ‘N ni me a yili ti a,’ dinzuɣu ka mani ŋun nyɛ a dabili ŋɔ mali suhukpeeni n-suhir’ a suhigu ŋɔ.
28“Ka pumpɔŋɔ, yaa n Duuma NAAWUNI, nyini n-nyɛ Naawuni, ka a yɛligu nyɛ yɛlimaŋli, ka a lo a dabili bin’ suŋ ŋɔ. 29Dinzuɣu pumpɔŋɔ n suhir’ a ni a niŋ alibarika niŋ man’ a dabili ŋɔ daŋ ni din ni chɛ ka n daŋ kul ʒiɛya ʒiɛmani kam ni nyin’ Naawuni sani; dama nyini Yawɛ n-daa yɛli lala, ka a daalibarika kul ni be man’ a dabili ŋɔ daŋ ni ʒiɛmani kam ni.”",https://www.bible.com/bible/2264/2SA.7.DBWDB
2 SAMUƐL 8,"Naa Dauda tɔbbihi di nasara
(1 Yɛlikura 18.1-17)
1Dimbɔŋɔ nyaaŋa, ka Dauda daa chaŋ ti tuhi nyaŋ Filistianima, ka bɛ nini baligi ka o deei Mɛtɛgama bɛ nuu ni.
2Ka o daa lan chaŋ ti tuhi nyaŋ Mɔabnima, ka chɛ ka bɛ dɔni tiŋa m-pie taba ʒii buta zuɣu, ka o chɛ ka bɛ ku ʒii buyi zuɣu niriba zaa ka chɛ yim zuɣu niriba. Ka Mɔabnim’ maa daa leei Dauda daba, ka yɔri farigu o sani.
3Ka Dauda daa lan chaŋ ti tuhi nyaŋ Hadadɛza ŋun daa nyɛ Rɛhɔb bia ka nyɛ Zɔba naa la, saha shɛli ŋun Hadadɛza ni daa chaŋ ni o ti tuhi deei Yufretiiz Mɔɣili polo la. 4Ka Dauda daa gbahi wɔribariba tuhili ni kɔbisiyopɔin mini tɔbbihi bɛn chani tiŋa tuhi’ pisi; ka daa yihi chɛchɛbunsi kɔbiga yuri zali ka chɛ n-chihi wɔr’ shɛb’ bɛn kpalim zaa jila.
5Ka Sirianim’ bɛn daa yi Damaskus na ni bɛ ti sɔŋ Hadadɛza ŋun daa nyɛ Zɔba naa maa, ka Dauda daa lu bɛ zuɣu n-ku bɛ ninvuɣ’ tuhi’ pisinaayi. 6Di saha ka Dauda daa tahi tɔbbihi ti ʒili Damaskus ka Sirianim’ maa daa leei Dauda ni su shɛba, ka bɛ yɔri farigu o sani. Ka Yawɛ daa chɛ ka Dauda kul diri nasara o ni chaŋ luɣ’ shɛlikam. 7Ka Dauda daa fa Hadadɛza sapashin’ kpamba ni daa mali salima nyɔtaɣiri’ shɛŋa n-zaŋ li kuli Jɛrusalɛm. 8Ka Naa Dauda daa lan kpuɣi daanya pam Bɛta mini Bɛrɔtai din daa nyɛ Hadadɛza ni su fɔntin’ shɛŋa la ni.
9Ka Tɔi ŋun daa nyɛ Hamat naa daa wum ni Dauda tuhi nyaŋ Hadadɛza min’ o tɔbbihi zaa; 10ka o daa tim o bia Jɔram ni o cham’ ti puhi Naa Dauda ni o zuɣusuŋ, o ni daa tuhi nyaŋ Hadadɛza ka di nasara maa zuɣu. Dama ŋun’ Tɔi mini Hadadɛza daa kul tuhirila tab’ waawaayili. Ka Jɔram daa zaŋ pina din nyɛ salima mini anzinfa ni daanya n-chaŋ ti ti Naa Dauda. 11Ka Naa Dauda daa zaŋ o ni daa tuhi nyaŋ zuliya shɛb’ zaa ka va anzinfa mini salim’ shɛŋa la pahi di zuɣu ti Yawɛ. 12O daa fa li la Ɛdomnim’ mini Mɔabnim’ ni Ammɔnnim’ ni Filistianim’ ni Amalɛknim’ sani, ni o ni daa tuhi nyaŋ Hadadɛza Rɛhɔb bia ŋun daa nyɛ Zɔba naa la ka di neen’ shɛŋa la zaa.
13Ka Dauda daa chaŋ ti ku Ɛdomnim’ ninvuɣ’ tuhi’ pisaayika Yalim vinvamli ni ka labina, ka o yuli daa maan du pam. 14Ka o daa tahi tɔbbihi ti ʒili Ɛdom; o daa ʒili tɔbbihi Ɛdom tiŋgbɔŋ ni luɣilikam. Ka Ɛdomnim’ maa zaa daa leei ŋun’ Dauda ni su shɛba. Ka Yawɛ daa kul tiri Dauda nasara luɣ’ shɛlikam zaa o ni chaŋ.
15Dauda ni daa su Izraɛlnim’ zaa shɛm m-bala. O daa zaŋla yɛlimaŋli mini fukumsi zaligu dolibu gbib’ o niriba zaa. 16Ka Zɛruya bia Jɔab la daa su tɔbbihi fukumsi ka Jɛhɔshafat Ahilud bia la nyɛ gbansabira wulana. 17Ka Ahitub bia Zadok mini Abiata bia Ahimɛlɛk nyɛ maligumaaniba, ka Sɛraya nyɛ gbansabira. 18Ka Jɛhɔiada bia Bɛnaaya su tɔbbi’ shɛb’ bɛ ni daa booni Chɛrɛtinim’ mini Pɛlɛtinim’ la fukumsi. Ka Dauda bidibisi gba daa nyɛ maligumaaniba.",https://www.bible.com/bible/2264/2SA.8.DBWDB
2 SAMUƐL 9,"Naa Dauda mini Mɛfibɔshɛt
1 Dahin shɛli ka Dauda daa ti bɔhi, “Sool daŋ ni ninvuɣ’ so na beni ka n ni niŋ o nirilim Jɔnatan zuɣu?”
2Ka ninvuɣ’ so ŋun daa nyɛ Sool tumtumda ka o yuli booni Ziba la daa be nimaani, ka bɛ daa bol’ o ti Naa Dauda ka o ti bɔh’ o, “Nyini n-nyɛ Ziba?”
Ka o garigi yɛli’, “Naa, mani.”
3 Ka naa daa bɔh’ o “So na be Sool daŋ ni ka n ni niŋ o nirilim kaman Naawuni ni bɔri shɛm?”
Ka Ziba daa yɛli naa, “Jɔnatan bidibiga na beni, o mi nyɛla gbarigu.”
4Ka naa bɔh’ o, “O be ya?”
Ka Ziba daa yɛli naa, “O be Ammiɛl bia Makiri la yiŋa Lɔdɛba.” 5Di saha ka Naa Dauda daa chɛ ka bɛ chaŋ Lɔdɛba Ammiɛl bia Makiri maa yiŋ’ ti zaŋ o na.
6Ka Sool yaaŋa Mɛfibɔshɛt ŋun daa nyɛ Jɔnatan bia maa daa ka Naa Dauda sanna nti lu n-gbani Dauda tooni lu o sizuura. Ka Dauda bol’ o, “Mɛfibɔshɛt.” Ka o garigi yɛli, “N-nyɛ mani ŋun nyɛ a dabili maa.”
7Ka Dauda daa yɛl’ o, “Di zɔri dabiɛm, dama n ni niŋ a nirilim a ba Jɔnatan zuɣu, ka zaŋ a yab’ Sool ni daa su tiŋgban’ shɛli zaa ti a, ka lan chɛ ka m min’ a laɣindi ʒiini diri sahakam.”
8Ka o daa lan lu Dauda sizuura ka yɛli, “Ka mani ŋun nyɛ a dabili ŋɔ mi lee nyɛ ŋuni, ka a ti lihi nya mani ŋun nyɛ ba’ kpiŋ ŋɔ lala.”
9Di saha ka naa daa boli Ziba ŋun daa nyɛ Sool tumtumda la na ti yɛl’ o, “Sool min’ o daŋ zaa ni daa su shɛlikam zaa n ni zaŋ li ti a dan’ yaaŋa ŋɔ. 10Ka a min’ a bihi ni a tumtumdiba zaa yɛn kɔrila o yaaŋa ŋɔ puri din ni chɛ ka a dan’ yaaŋa maa nyari bindirigu dira. Amaa m min’ a dan’ yaaŋa Mɛfibɔshɛt n-yɛn laɣindi diri sahakam.” Ziba daa malila bidibisi pinaanu ni tumtumdiba pisi.
11Di saha ka Ziba daa yɛli naa, “N dana, mani ŋun nyɛ a dabili ŋɔ ni niŋ a ni yɛli ni n niŋ shɛlikam maa zaa.”
Ka Mɛfibɔshɛt mini Dauda daa kul laɣindi timdi diri kaman naa maŋmaŋ’ bidibisi ni yino n-nyɛ o la. 12Mɛfibɔshɛt dapala daa nyɛla bidibbil’ sariŋga ka o yuli booni Maika, ka ninvuɣ’ shɛb’ bɛn zaa daa be Ziba yiŋa daa leei Mɛfibɔshɛt tumtumdiba. 13Ka Mɛfibɔshɛt daa kul be Jɛrusalɛm, ka o mini naa daa kul laɣindi ʒiini diri sahakam. O daa nyɛla gbarigu.",https://www.bible.com/bible/2264/2SA.9.DBWDB
2 SAMUƐL 10,"Dauda tuhi nyaŋ Ammɔnnim’ mini Sirianima
(1 Yɛlikura 19.1-19)
1Dimbɔŋɔ nyaaŋa ka Ammɔnnim’ naa daa ti kpi ka o bia Hanun daa di nam zan’ o ba zaani. 2Ka Dauda daa yɛli, “N ni be Hanun Nahash bia ŋɔ yɛlimaŋli biɛhigu kaman o ba ni daa be ma yɛlimaŋli biɛhigu shɛm la.” Dinzuɣu ka o daa tim tuumba ni bɛ chaŋ ti sɔɣi Nahash kuli maa ti o.
Ka Dauda tuumba maa daa ti paai Ammɔnnim’ maa tiŋgbɔŋ ni, 3amaa ka Ammɔn nabihi daa yɛli bɛ dan’ Hanun, “A tɛhiya ni Dauda ni tim tuumba na ka bɛ ti sɔɣi kuli maa wuhiri ni yɛlimaŋli biɛhigu ka o be a maa? Dauda timla niriba ŋɔ na ni bɛ ti vihi baŋ yaŋɔ daashili zaa ka tuhi nyaŋ ti.”
4Dinzuɣu ka Hanun daa chɛ ka bɛ gbahi Dauda tuumba maa m-pini bɛ zaa teensi pirigilipirigili bahi ka chɛ pirigilipirigili, ka daa lan ŋmahi bɛ binyɛra bɛ sakpuɣa zuɣu bahi ka chɛ ka bɛ chaŋ. 5Ka bɛ daa yɛli Dauda, ka o tim ni bɛ ti tuhi ba soli, dama vi daa mali tuumba maa pam. Ka naa daa yɛli ba, “Kpalimmiya be Jɛriko hal ka yi teensi maa ti bili, ka yi naanyi kuna.”
6Ammɔnnim’ ni daa baŋ ni bɛ leei Dauda dimnim’ maa, ka bɛ daa chaŋ Sirianim’ tinsi ni Bɛtirɛhɔb mini Zɔba nti da Sirianim’ tɔbbi’ shɛb’ bɛn’ nyɛ tinchandiba tuhi’ pisi, ka Maaka naa daa yina ni tɔbbihi tuhili, ka Tɔbinim’ gba daa yina ni tɔbbihi tuhi’ pinaayi. 7Ka Dauda daa wum lala ka chɛ ka Jɔab zaŋ o tɔbbi’ kpɛma zaa chaŋ bɛ tuhibu. 8Ka Ammɔnnim’ maa daa yina nti teei zani tiŋ’ maa dunol’ ni, ka Siria tɔbbihi bɛn daa yi Zɔba mini Rɛhɔb ni Tɔb ni Maaka na la mi laɣim ʒe mɔɣu ni mɔɣu ni.
9Jɔab ni daa nya ka tɔb’ maa be n-gil’ o tooni ni o nyaaŋa zaa maa, ka o pii Izraɛl tɔbutuhiri’ biinsi ni bɛ chaŋ ti tuhi Sirianim’ maa. 10Ka o daa zaŋ tɔbbi’ shɛb’ bɛn kpalim maa niŋ o mabia Abishai nuu ni ni bɛ chaŋ ti tuhi Ammɔnnim’ maa. 11Ka o daa yɛli ba, “Yi yi ti nya ka Sirianim’ maa yɛn nyaŋ ma, yin’ zomiya n kuŋa, ka m mi yi ti nya ka Ammɔnnim’ maa yɛn nyaŋ ya, n ni zo yi kuŋa. 12Maliya suhukpeeni ka ti zabi ti niriba mini ti Naawuni tinsi ŋɔ zuɣu, ka chɛ ka ŋun’ Yawɛ niŋ o ni nya ka shɛli viɛl’ o sani.”
13Di saha ka Jɔab mini ninvuɣ’ shɛb’ bɛn daa be o sani daa vu m-miri ni bɛ ti tuhi Sirianim’ maa, ka bɛ daa ŋmaligi guui. 14Ammɔnnim’ ni daa nya ka Sirianim’ maa ŋmaligi guui maa, ka bɛ gba daa ŋmaligi Abishai tooni guui ti kpe bɛ tiŋ’ maa puuni. Di saha ka Jɔab daa yi Ammɔnnim’ maa tuhibu yɔɣu n-lab’ Jɛrusalɛm.
15Amaa Sirianim’ maa ni daa nya ka Izraɛlnim’ tuhi nyaŋ ba maa, ka bɛ laɣim taba. 16Ka Hadadɛza daa tim ti zaŋ Sirianim’ bɛn be Yufretiiz Mɔɣili dul’ la n-ka Hɛlam na, ka Shɔbak ŋun daa nyɛ Hadadɛza kamɔna’ kpɛm’ la leei bɛ zuɣulana. 17Ka bɛ daa yɛli Dauda di yɛla, ka o laɣim Izraɛlnim’ zaa ka bɛ chaŋ ti gbaai Jɔɔdɛn Mɔɣili du n-ka Hɛlam na. Ka Sirianim’ maa daa niŋ shili yina ti liri Dauda ka bɛ min’ o zaŋ nya taba. 18Ka Dauda daa ku ba hal ka bɛ ti ŋmaligi guui. Dauda daa kula Siria chɛchɛbumbariba kɔbisiyopɔin, ka ku wɔribariba mi tuhi’ pihinahi, ka daa ti Shɔbak ŋun daa nyɛ kamɔna’ kpɛm’ maa daŋa, ka o kpi nimaani. 19Ka na’ shɛb’ zaa bɛn daa be Hadadɛza sulinsi ni nya Izraɛlnim’ ni tuhi nyaŋ ba maa, ka bɛ daa kana ti tim sandaani niŋ Izraɛlnim’ maa ka zaŋ bɛmaŋ’ ti ba. Di saha zaŋ chana ka Sirianim’ maa daa zɔri dabiɛm ni bɛ lan sɔŋ Ammɔnnim’ yaha.",https://www.bible.com/bible/2264/2SA.10.DBWDB
2 SAMUƐL 11,"Dauda mini Batishiiba
1 Ka siɣili saha din nyɛ nanim’ ni daa yi tuhiri tɔbu saha shɛli la daa ti paai, ka Dauda daa tim Jɔab mini sapashin’ kpamba ni Izraɛl tɔbbihi zaa ka bɛ chaŋ ti tuhi nyaŋ Ammɔnnima, ka chaŋ ti teei gili Raba. Amaa ka Dauda ŋun’ daa kpalim be Jɛrusalɛm.
2Dahin shɛli ka Dauda daa ti yiɣis’ o garo zuɣu wuntaŋ’ ŋmalli saha n-du n-tam nayili dufahirili zuɣusaa chana nti lihi nya paɣ’ so ni suri kom, paɣ’ maa daa viɛli pam. 3Ka Dauda daa tim ni bɛ ti bɔhi baŋ paɣ’ so ŋun bala: Ka so yɛl’ o, “Iliam bia Batishiiba ŋun nyɛ Yuria Hiti nir’ la paɣa m-bala.” 4Ka Dauda daa tim tuumba ka bɛ chaŋ ti zaŋ o ti o na ka o zaŋ’ o dɔni, (di saha maa paɣ’ maa mi daa nyala puuni ka di naai ka o na maani omaŋ’ ni o yi daɣiri ni.) Di nyaaŋa ka o daa yiɣisi kul’ o yiŋa. 5Ka paɣ’ maa daa niŋ pua, ka tim na ti yɛli Dauda ni o malila pua.
6Di saha ka Dauda daa tim ti yɛli Jɔab, “Chɛ ka Yuria ŋun nyɛ Hiti nir’ la kuna.” Ka Jɔab daa chɛ ka Yuria kuli Dauda sani. 7Yuria ni daa ka Dauda sanna, ka o ti puh’ o bɔhi Jɔab mini tɔbbihi maa zaa yɛla ni tɔb’ maa ni chani shɛm. 8Di nyaaŋa ka Dauda yɛli Yuria, “Kulimi yiŋ’ ti paɣ’ a naba.” Ka Yuria daa yiɣisi nayili maa yi, ka naa daa chɛ ka bɛ zaŋ pini dol’ o nyaaŋa ni bɛ ti ti o. 9Amaa Yuria daa bi kul’ o yiŋa, ka daa yi nti dɔnila nayili samban’ dunol’ ni tɔbbi’ shɛb’ bɛn daa guli nayili maa sani. 10Bɛ ni daa yɛli Dauda, “Yuria bi kul’ o yiŋa.” Ka Dauda daa bɔhi Yuria, “Pa gɔrim yɔɣu ka a yina maa? Ka bɔ n-niŋ ka a bi kuli yiŋa?”
11Ka Yuria daa garigi yɛli Dauda, “Alikauli Adaka la mini Izraɛlnim’ ni Judanim’ zaa bela tɔb’ tuhibu yɔɣu, ka n dan’ Jɔab mini n dan’ naa sapashinnim’ zaa do mɔɣu ni, ka man’ ti yɛn kuli yiŋa nti di ka nyu ka m mini m paɣ’ doya? Hal ka nyin’ naa ŋun be ŋɔ min’ a shia din be ŋɔ zuɣu, n kul ku niŋ lala.”
12Di saha ka Dauda daa yɛl’ o, “Kpalimmi kpe zuŋɔ yaha, ka n sa bah’ a ka a lab’ biɛɣuni.” Ka Yuria daa kpalim Jɛrusalɛm dindali maa neei biɛɣu. 13Ka Dauda daa bol’ o na ka o min’ o ti di ka nyu, ka Dauda daa chɛ ka o nyu dam kuli, ka di daa ti niŋ yuŋ ka o yi samban’ ni nayili guliba maa sani nti dɔni o bindoo zuɣu, ka daa bi kul’ o yiŋa.
14Ka biɛɣ’ daa neei asiba ka Dauda sabi gbaŋ ti o ni o zaŋ mali chaŋ ti ti Jɔab. 15O daa sabila gbaŋ maa yɛli Jɔab, “Zaŋmi Yuria zali tooni tɔb’ maa ni mali kpiɔŋ luɣ’ shɛli polo, ka miligi ka chɛ o ka bɛ ku o.” 16Jɔab ni daa chɛ ka bɛ teei gili tiŋ’ maa, ka o zaŋ Yuria zali o ni mi ni tɔbutuhiri’ biinsi be shɛli polo, 17Ka tiŋ’ maa nim’ daa yina ka bɛ mini Jɔab ti zaŋ nya taba, ka Dauda tɔbbihi maa shɛb’ daa lu nimaani, ka bɛ daa ku Yuria ŋun nyɛ Hiti nir’ la gba nimaani.
18Di nyaaŋa ka Jɔab daa tim ni bɛ kuli ti yɛli Dauda tɔb’ maa lahibali ni nyɛ shɛm. 19O daa wuhila tumo maa, “A yi kuli ti yɛli naa tɔb’ maa lahibali naai, 20ka o suhu yiɣisi ka o bɔh’ a, ‘Bɔ n-niŋ ka yi chaŋ miri tiŋ’ maa ni yi ti tuhi ba? Yi bi mi ni bɛ ni tɔn ya piɛma goma zuɣu na? 21 Ŋuni n-daa lee ku Abimilɛk Jɛrubɛshɛt bia la? Pa nɛkaŋ’ ka paɣ’ daa zani gooni zuɣu ka zaŋ bah’ o zuɣu na ka o kpi tin’ shɛli din yuli booni Tɛbiz la? Ka bɔ n-niŋ ka yi chaŋ miri bɛ gooni maa gbini?’ Di saha nyin’ yɛlim’ o, ‘A dabili Yuria ŋun nyɛ Hiti nir’ la gba kpiya.’ ”
22Ka tumo maa daa chaŋ ti yɛli Dauda Jɔab ni daa yɛl’ o ni o ti yɛli shɛm zaa. 23Tumo maa daa yɛlila Dauda, “Ti dimnim’ maa daa gari ti la yaa ka yina ni bɛ ti tuhi ti polo ni, amaa ka ti daa lan daai ba labisi bɛ tiŋ’ maa dunɔdal’ ni.” 24Di saha ka peentɔriba daa tam gooni zuɣu ka tɔri ti piɛma na. Bɛ daa ku naa tɔbbihi maa shɛba, hal naa tɔbbia Yuria ŋun nyɛ Hiti nir’ la gba kpiya.
25Ka Dauda daa yɛli tumo maa, “A ni yɛn chaŋ ti yɛli Jɔab shɛm m-bɔŋɔ kpaŋs’ o suhu, ‘Di chɛ ka yɛlli ŋɔ muɣis’ a, dama takɔb’ bi chihiri so kubu, mali suhukpeeni ka liri tiŋ’ maa nim’ ni nimmoo n-nyaŋ ba.’ ”
26Yuria paɣa Batishiiba ni daa wum ni o yidan’ kpiya, o daa kum o zuɣu. 27O ni daa kum o yidan’ kuli maa naai, ka Dauda daa tim ka bɛ ti zaŋ o kul’ o yiŋ’ na ka o ti zaŋ o leeg’ o paɣa, ka o daa ti dɔɣi bidibiga. Amaa ka Dauda ni daa niŋ shɛm maa daa bi niŋ Yawɛ nyaɣisim.",https://www.bible.com/bible/2264/2SA.11.DBWDB
2 SAMUƐL 12,"Neetan zilinkom mini Naa Dauda tuuba niŋbu yɛla
1Ka Yawɛ daa tim Neetan Dauda sani, ka o daa chaŋ ti yɛl’ o, “Niriba ayi n-daa be tin’ shɛli, yino daa nyɛla bundana, ka ŋun’ la mi nyɛ faralana. 2Bundan’ maa daa mali piɛri mini niɣi pam, 3amaa faralan’ maa ŋun’ daa ka shɛli n-naɣ’ pahila piɛsabil’ kɔŋko. O daa dala piɛsaa maa n-wubis’ o ka o zoog’ o min’ o bihi sani; o ni daa diri shɛli, dina ka piɛsaa maa gba daa dira, o kɔnyuri ŋman’ ni ka piɛsaa maa daa nyuri kom, ka o daa zaŋdi piɛsaa maa sɔŋd’ o tooni. O mini piɛsabil’ maa biɛhigu daa ŋmanila omaŋmaŋ’ ni dɔɣi bipuɣimbil’ so. 4Ka sana daa ti paai bundana maa, ka o je ni o piig’ o piɛri maa ni bee o niɣi maa yino n-niŋ o saani, amaa ka daa chaŋ ti gbaala faralan’ maa piɛsaa la na nti niŋ o san’ maa saani.”
5Di saha ka Dauda suhu daa yiɣisi pam bahi ninvuɣ’ so ŋun niŋ lala maa zuɣu, ka o yɛli Neetan, “Hal ka Yawɛ ŋun be ŋɔ zuɣu, ninvuɣ’ so ŋun niŋ lala maa simdila kubu. 6Ka di simdi ka o yo faralan’ maa piɛr’ anahi, o ni tum shɛm maa min’ o ni bi zɔri nambɔɣu la zuɣu.”
7Ka Neetan daa yɛli Dauda, “Nyini n-nyɛ lala nir’ maa. Yawɛ ŋun nyɛ Izraɛlnim’ Naawuni ŋɔ ni yɛli shɛm m-bɔŋɔ: ‘Mani n-daa piig’ a leei Izraɛlnim’ naa, ka daa fa a Sool nuu ni bahi, 8ka daa zaŋ a dan’ maa yili ti a, ka zaŋ o paɣiba ti a, ka zaŋ Izraɛl mini Juda ti a pahi. Ka dimbɔŋɔ yi di pɔra, n naan ti a din gari lala pahi. 9Ka bɔ n-niŋ ka a lihi ʒiɛm man’ Yawɛ yɛligu ka tum zaɣ’ biɛɣu ŋɔ man’ Yawɛ ninni? Nyini n-ku Yuria ŋun nyɛ Hiti nir’ la. Nyini n-daa chɛ ka Ammɔnnim’ zaŋ takɔbi ku o, ka a kpuɣ’ o paɣa n-leeg’ a paɣa. 10Dinzuɣu pumpɔŋɔ a ni lihi ʒiɛm ma ka kpuɣi Yuria ŋun nyɛ Hiti nir’ la paɣa maa zuɣu, ninvuɣ’ kubo kul ku milig’ a yili ŋɔ.’ 11 Yawɛ yɛliya, ‘Nyama, n ni chɛ ka zaɣ’ biɛɣu yi a yiŋ’ dundɔŋ ni na n-lu a zuɣu; ka n ti zaŋ a paɣiba ti a ʒiʒiinikpee ka o zaŋ ba dɔni palo ni wuntaŋ’ ni a ninni. 12Dama nyin’ daa niŋ li la ashilɔni, amaa man’ yɛn niŋ li la palɔni wuntaŋ’ ni Izraɛlnim’ zaa ninni.’ ”
13Ka Dauda daa yɛli Neetan, “N tum alahichi Yawɛ sani.”
Ka Neetan garigi yɛl’ o, “Yawɛ chɛ a taali maa, a ku lan kpi. 14Amaa di zaa yoli, a ni bi lihi nya Yawɛ ka tum tuun’ shɛli ŋɔ zuɣu, paɣ’ maa ni yɛn dɔɣi bi’ so ti a maa ni kpi.” 15Di nyaaŋa ka Neetan daa yiɣisi kul’ o yiŋa.
Naa Dauda bidibiga kpiya
Ka Yawɛ daa chɛ ka dɔro gbaai Yuria paɣ’ ni dɔɣi bidib’ so ti Dauda maa. 16Ka Dauda daa lo noli, ka kpe duu nti teei dɔni tiŋgban’ ni suhiri Naawuni bia maa zuɣu din dali maa yuŋ zaa. 17Ka kpambaliba bɛn daa be o yiŋa kana ti zan’ o sani ni bɛ kpuɣ’ o yiɣisi, amaa ka o bi saɣi bee n-chɛ ka o mini ba laɣim ʒini di bindirigu. 18Di daba ayopɔin dali ka bia maa daa kpi. Ka kpambaliba maa daa zɔri ni bɛ garigi Dauda o bia maa kuli; dama bɛ daa yɛlimi, “Nyama, bia ŋɔ daa na nɛmi ka ti tɔɣis’ o yɛtɔɣa ka o zaɣisi wumbu la, ka wula ka ti lee yɛn tooi yɛl’ o ni bia maa kpiya? Di pa shɛli ka o ti tum omaŋ’ barina.”
19Amaa Dauda ni daa nya ka o kpambaliba maa sɔɣiri yɛri tab’ maa ka o baŋ ni bia maa kpiya; ka bɔh’ o kpamba maa, “Bia maa kpiya?”
Ka bɛ yɛl’ o, “O kpiya.” 20Di saha ka Dauda daa yiɣisi tiŋgban’ ni n-chaŋ ti su kom ka ʒe kpam, ka taɣi binyɛra ye n-chaŋ ti kpe Yawɛ jɛmbu duu jɛm o. Di nyaaŋa ka o daa yi n-kuli yiŋa nti bɔhi bindirigu yɛla, ka bɛ daa zaŋ bindirigu na ti ti o ka o di. 21Di saha ka o kpamba maa daa bɔh’ o, “Wula ka a lee niŋ shɛm maa? Bia maa ni daa na ne, a daa lola noli ka kum o zuɣu pam, amaa ka o ti lee kpi ka a yiɣisi di bindirigu?”
22Ka Dauda daa garigi yɛli ba, “O ni daa na ne ka n lo noli ka kumd’ o zuɣu maa, n daa yɛlimi, ‘Di pa shɛli Yawɛ ni zo ma nambɔɣu ka chɛ ka o ku kpi. 23Amaa pumpɔŋɔ o kpiya, ka bɔ zuɣu ka n lee lan yɛn lo noli yaha? N ni tooi lan chɛ ka o labina? Mani n-naɣi ni ti chaŋ o sani, amaa ŋun’ ku lan labi n sanna.’ ”
Bɛ dɔɣi Sulemaana
24Di nyaaŋa ka Dauda daa maag’ o paɣa Batishiiba suhu, ka o min’ o daa lan dɔni ka o dɔɣi bidibiga, ka o bol’ o yuli Sulemaana. Ka Yawɛ daa yur’ o pam, 25ka daa zaŋ o zilinli ti anab’ Neetan ka o kana m-mi ti boli bia maa yuli Jɛdidia; di gbinni nyɛla Yawɛ ni yuri so.
Naa Dauda tuhi deei Raba
(1 Yɛlikura 20.1-3)
26Di saha maa Jɔab daa na kul tuhirila Ammɔnnim’ bɛ tin’ zuɣu din nyɛ Raba la ni. 27Ka o daa ti tim ti yɛli Dauda, “N tuhi nyaŋ Rabanim’ maa hal ka fa bɛ tin’ shɛli din mali kom la gba. 28Dinzuɣu pumpɔŋɔ laɣimmi ninvuɣ’ shɛb’ bɛn kpalim la na nti tuhi deei tiŋ’ maa amaŋmaŋa, di yi pa lala n yi tuhi deei tiŋ’ maa, bɛ ni zaŋ n yuli bol’ li.” 29Di saha ka Dauda daa laɣim niriba maa zaa chaŋ Raba ti tuhi deei li. 30Ka Dauda daa piligi bɛ naa salima zuɣupiligu o zuɣu ni, ka di tibisim nyɛ kilɔgiram pihitanaanu, ka kuɣ’ viɛlli daa be di ni, ka bɛ daa zaŋ li pili Dauda zuɣu ni, ka o daa va bɛ ni tuhi di neen’ shɛŋa tiŋ’ maa ni pam. 31Ka o daa chɛ ka tiŋ’ maa niriba zaŋ suhi din mali nyina mini kuriti kuya ni kuriti lɛri n-tumd’ o tuma, ka ŋmar’ o bilichiisi; lala ka o daa niŋ Ammɔnnim’ tinsi maa zaa. Di nyaaŋa ka Dauda min’ o niriba maa zaa daa lab’ Jɛrusalɛm.",https://www.bible.com/bible/2264/2SA.12.DBWDB
2 SAMUƐL 13,"Amnɔn mini Tama
1Dauda bia Absalom daa mali tizɔpaɣ’ viɛlli ka o yuli booni Tama. Dahin shɛli ka Dauda bia Amnɔn kɔre daa ti kpe o ni. 2Ka Amnɔn daa zaŋ di yɛla muɣis’ omaŋ’ hal ti gbaai dɔro o tizɔpaɣ’ Tama maa zuɣu. Dama Tama daa na ʒi doo, ka di zuɣu daa chɛ ka Amnɔn kɔŋ o ni yɛn niŋ o shɛm. 3Amaa Amnɔn daa mal’ o zo so ka o yuli booni Jɔnadab, o daa nyɛla Dauda mabia Shamma dapala, ka daa mali yɛm pam. 4Ka Jɔnadab daa bɔhi Amnɔn, “Nabia, bɔ n-niŋ ka a kpalim mali suhugarigu biɛɣukam lala? Yɛlim’ ma din muɣis’ a. Ka Amnɔn daa yɛl’ o, “N kɔre n-kpe m mabia Absalom tizɔpaɣ’ Tama ni.”
5Ka Jɔnadab daa yɛli Amnɔn, “Dɔnim’ a garo zuɣu n-niŋ kaman a biɛrimi la, ka a ba yi ti kana ni o ti kaag’ a, nyin’ yɛlim’ o, ‘Chɛ ka n tizɔpaɣ’ Tama kana ti mali bɔrɔbɔro ti ma ka n ŋubi, ka yuun’ o ka o duɣi bindirigu kpe n-zaŋ li na ti gbib’ o nuu ni ka n di.’ ” 6Di saha ka Amnɔn daa dɔni n-shiri niŋ kaman o biɛrimi la.
Ka naa daa ti kana ni o ti kaag’ o, ka Amnɔn yɛl’ o, “Naa, chɛ ka Tama kana ti mali maha ti ma n ninni, ka zaŋ li na ti gbib’ o nuu ni ka n ŋubi.”
7Di saha ka Dauda daa tim ti yɛli Tama, “Cham’ a tizɔdoo Amnɔn yiŋa nti niŋ bindirigu ti o.” 8Ka Tama daa chaŋ o tizɔdoo Amnɔn yiŋa ka o ti domi. Ka o daa niŋ zim ŋɔri mahibiɛli m-mali maha o nini maa ni 9n-yaai li mahilaa ni ti zal’ o tooni, ka o zaɣisi li ŋubbu, ka yɛl’ o, “Karimi sokam ka bɛ yi ka chɛ ma,” ka bɛ zaa daa yi. 10Di saha ka Amnɔn daa yɛli Tama, “Zaŋmi bindirigu maa kpɛhi n dugbɛrili puuni nti gbib’ li a nuu ni ka n di.” Ka Tama daa zaŋ o ni mali mahi’ shɛŋa maa kpɛh’ o tizɔdoo Amnɔn dugbɛrili maa ni. 11Amaa o ni daa ti zaŋ li mir’ o na ni o di ka o dii gɔh’ o nuu ni ka yɛl’ o, “N tizɔpaɣa, chɛ ka m min’ a dɔni.”
12Ka o daa garigi yɛl’ o, “Aai, m biɛli, di zaŋ kiŋkansi doli ma, dama tuuni ŋɔ na ʒi n-tum Izraɛl tiŋgbɔŋ ŋɔ ni, di tum jɛrilim tuuni ŋɔ. 13Ka ya polo ka n lee yɛn zaŋ vi ŋɔ kpe? Ka sokam ni bol’ a jɛrigu Izraɛl tiŋgbɔŋ ni, dinzuɣu jaande, yɛlim’ naa, o ni zaŋ ma ti a.” 14Amaa ka o daa zaɣisi wumbu. Ka o ni daa mali yaa gari Tama maa zuɣu, ka o zaŋ kpeengarigu dɔn’ o.
15Di nyaaŋa ka Amnɔn daa kul lan je Tama yɛlli zaa, hal ka o ni daa je o shɛm maa gar’ o ni daa yur’ o shɛm la gba. Di saha ka Amnɔn daa yɛl’ o, “Yiɣisim’ yi.”
16Amaa ka o daa garigi yɛl’ o, “Aai, m biɛli, a ni kariti ma shɛm ŋɔ n-lee bie n-gari a ni niŋ ma shɛm maa gba.”
Amaa ka Amnɔn daa zaɣis’ o yɛligu maa wumbu; 17ka daa boli nachimbil’ so ŋun daa tumd’ o tuma na ti yɛl’ o, “Zaŋm’ paɣ’ ŋɔ yihi ka kpari dunoli.” 18Di saha o daa yɛla saalo’ bɔɣiwɔɣila, dama di saha maa nabipuɣinsi bɛn daa na ʒi dɔbba ni daa yi yɛri saalo’ shɛŋa m-bala. Ka o tumtumda maa daa daag’ o yihi ka kpari dunoli. 19Ka Tama daa niŋ tampiligim buɣ’ o zuɣu ka darigi cheeg’ o ni daa ye saalo’ shɛli maa, ka kah’ o nuhi pa o zuɣu ni n-kuhiri pampam chana. 20Ka o tizɔdoo Absalom daa nya o ka bɔh’ o, “A tizɔdoo Amnɔn zaŋ a mi dɔni yɔɣu?” Ka daa yɛl’ o, “N tizɔpaɣa niŋmi suɣilo, a tizɔdoo m-bala, di chɛ ka di muɣis’ a.” Di saha ka Tama daa leei bɛ ni ku lan bo paɣ’ so, ka o kpalim ʒi o tizɔdoo Absalom yiŋa.
21Naa Dauda ni daa wum yɛla ŋɔ zaa o suhu daa yiɣisiya pam. 22Amaa Absalom daa bi yɛli Amnɔn zaɣ’ biɛɣu bee zaɣ’ viɛlli, dama o daa lan je Amnɔn yɛlli o ni daa zaŋ kiŋkansi niŋ o tizɔpaɣ’ Tama shɛm maa zuɣu.
Absalom bɔhi Amnɔn biɛri
23Di yuma ayi nyaaŋa ka Absalom daa ti yɛn chɛ o piɛri kɔbiri Baalihazɔr din mini Ifriim bi wɔɣ’ ni tab’ la, ka daa boli nabihi zaa ni bɛ kana. 24Ka Absalom daa chaŋ naa sani ti yɛl’ o, “Naa nyama, a dabili yɛn chɛla o piɛri kɔbiri, ka bɔri ni naa min’ o kpamba zaa kana.”
25Amaa ka naa daa yɛli Absalom, “Aai, m bia, di chɛ ka ti zaa kana, di yi nyɛ lala, ti yɛla ni ti muɣis’ a pam.” Ka Absalom daa kpaŋ omaŋa ni o chɛ ka o chaŋ, amaa ka o daa zaɣisi, ka naɣ’ suhila alibarika niŋ o ni.
26Di saha ka Absalom daa yɛli naa, “ N suhir’ a mi, a yi ku chaŋ, nyin’ lee chɛ ka ti mini m mabia Amnɔn chaŋ.”
Ka naa daa bɔh’ o, “Bɔzuɣu ka a lee bɔri ni yi min’ o chaŋ?” 27Amaa ka Absalom daa kpaŋ omaŋ’ hal ka o ti saɣi ka Amnɔn mini nabihi maa zaa daa dol’ o chaŋ. 28Di saha ka Absalom daa yɛl’ o tumtumdiba, “Lihimiya, yi yi ti nya ka Amnɔn nyu wain kuli ka n yɛli ya, ‘Kumiya Amnɔn,’ yin’ kumiy’ o. Di zɔriya dabiɛm, mani m-puhi ya. Maliya suhukpeeni ka tum bidibilim tuma.” 29Ka Absalom tumtumdiba maa daa shiri niŋ Amnɔn kaman Absalom ni wuhi ba ni bɛ niŋ o shɛm maa. Di saha ka nabihi maa zaa daa dii yiɣisi ba bɛ buntaansi zo.
30Bɛ ni daa na be soli kuna ka lahibali ti nti to Dauda, “Absalom ku nabihi la zaa, hal bɛ yino bi lan kpalim.” 31Di saha ka naa daa yiɣisi dari chah’ o binyɛra, ka teei dɔni tiŋgban’ ni ka kpambaliba bɛn daa be o sani gba dari chahi bɛ binyɛra. 32Amaa ka Dauda mabia Shamma dapala Jɔnadab daa yɛli, “N dana, di tɛhi ni bɛ ku nabihi maa zaa, Amnɔn kɔŋko n-kpi. Absalom n-chɛ ka bɛ ku o, ka dimbɔŋɔ maa nyɛla o ni pun lo shɛli dahin’ shɛli o ni daa zaŋ kiŋkansi dɔn’ o tizɔpaɣa Tama la zuɣu. 33Dinzuɣu pumpɔŋɔ n dan’ naa, di chɛ ka di muɣis’ a kaman a bihi maa zaa n-shiri kpi la, dama Amnɔn kɔŋko n-kpi.”
34Amaa ka Absalom daa zo. Ka nachimbil’ so ŋun daa guli nayili maa daa ti kpuɣ’ o zuɣu lihi nya niriba pam ni doli Hɔrɔnaim soli m-baɣisiri zoli kanna. 35Ka Jɔnadab daa yɛli naa, “Nyama, nabihi maa kunna kaman mani ŋun nyɛ a dabili ŋɔ ni pun yɛl’ a shɛm la.” 36Nyama, o ni daa kul yɛri maa o noli daa na bi lu tiŋa, ka nabihi maa dii kpɛna nti duhi bɛ yee kumda, ka naa min’ o kpamba zaa gba daa kum pam.
37 Amaa ka Absalom daa zo n-chaŋ Gɛshur Naa Ammihud bia Talimai sani. Ka Naa Dauda daa kul kumd’ o bia Amnɔn zuɣu dabisili kam. 38Ka Absalom daa zo nti be Gɛshur maa yuma ata. 39Ka naa suhu daa ti giri zaŋ chaŋ Amnɔn kum maa polo, o ni daa nya ka o lan kani maa zuɣu, ka o suhu lan yu ni o kari Absalom naba.",https://www.bible.com/bible/2264/2SA.13.DBWDB
2 SAMUƐL 14,"Jɔab bo soli ni Absalom labina
1Ka Zɛruya bia Jɔab ni daa ti baŋ ni Naa Dauda suhu lu Absalom ni, 2ka o daa tim Tɛkɔa nti zaŋ paɣ’ so ŋun mali yɛm na ti yɛl’ o, “Niŋmi kaman a nira n-kpi ka a kumd’ o zuɣu la. Zaŋmi kuyili situra niŋ amaŋa ka di ʒe kpam, amaa kul niŋmi kaman paɣ’ so ŋun nir’ kpi ka o kumd’ o zuɣu dabisi’ gbaliŋ la 3n-chaŋ naa sani ti yɛl’ o n ni yɛn yɛl’ a shɛm ŋɔ,” Ka Jɔab daa yɛli paɣ’ maa o ni ti yɛn yɛli shɛm.
4Tɛkɔa paɣ’ maa ni daa ti paai naa tooni, o daa lumi gbani zaŋ o nini kpa tiŋa n-lu naa sizuura ka yɛli, “Naa, fam ma bahi.”
5Ka naa daa bɔh’ o, “Bɔ n-lee muɣis’ a?” Ka o garigi yɛli, “Mbaye, n yidan’ kpimi ka n kpalim pakoli. 6Mani ŋun nyɛ a dabipaɣ’ ŋɔ daa malila bidibis’ ayi, ka bɛ daa ti chaŋ puu ni ti zabi, ka so kani ŋun ni goo’ ba, ka yino daa ŋme n-ku ŋun’ la. 7Ka pumpɔŋɔ bɛ dɔɣiriba zaa suhuri yiɣisimi bahi mani ŋun nyɛ a dabipaɣ’ ŋɔ zuɣu ka yɛli, “Zaŋm’ ŋun ku o mabia maa ti ti ka ti ku o, o ni ku o mabia maa zuɣu din ni chɛ ka bɛ ku falidir’ maa gba. Lala n-ni chɛ ka bɛ kpihi buɣimsal’ shɛli din kpalim maa din ni chɛ ka bɛ kpihim n yidan’ maa zuliya min’ o yuli dunia yili.”
8Di saha ka naa daa yɛli paɣ’ maa, “Lab’ kuli, ka n lihi a yɛlli maa zuɣu.”
9Ka Tɛkɔa paɣ’ maa daa yɛli, “N dana, chɛ ka a ni yɛn niŋ shɛlikam zambu ʒi m mini n daŋ zaa zuɣu, ka a min’ a nam ʒiishee ŋɔ ku mali taali di puuni.”
10Ka naa daa yɛl’ o, “So yi lan yɛl’ a shɛli, nyin’ tahim’ o n sanna, ka o ku lan tooi niŋ a shɛli yaha.”
11Ka paɣ’ maa daa yɛli, “Naa, n suhir’ a mi, pom’ Yawɛ ŋun nyɛ a Naawuni ŋɔ ni a ku chɛ ka ŋun yɛn bɔhi ʒim yihibu biɛri maa ku o din ni chɛ ka bɛ ku ku m bia maa.”
Ka naa daa yɛl’ o, “Hal ka Yawɛ ŋun be ŋɔ zuɣu, a bia maa zabigu zaɣ’ yini gba ku yi o zuɣu ni lu tiŋa.”
12Ka paɣa maa daa lan yɛli, “N dan’ naa, n suhir’ a, chɛ ka n yɛl’ a yɛtɔɣili ŋɔ.”
Ka o yɛl’ o, “Yɛlima.”
13Ka paɣ’ maa daa yɛl’ o, “Ka bɔ n-niŋ ka a lo ni a niŋ Naawuni niriba zaɣ’ biɛɣu? Dama naa yi bi chɛ ka o bia ŋun be yɔɣu la labina yaha, dindina naa yɛtɔɣa ŋɔ nyɛla din gbaag’ omaŋmaŋa. 14Di kpala talahi ni ti zaa kpi; ti ŋmanila kom din kpaai bahi tiŋa ka nir’ ku lan tooi va li la. Amaa Naawuni ni tiligi ninvuɣ’ so ŋun bi yih’ o bia ŋun zo n-kpe yɔɣu o daŋ ni. 15Pumpɔŋɔ n kamina ni n ti yɛli nyini n dan’ naa dimbɔŋɔ, dama niriba maa chɛmi ka dabiɛm gbaai ma pam ka n tɛhi ni n yi yɛli nyin’ naa, di pa shɛli a ni niŋ man’ ŋun nyɛ o dabipaɣ’ ŋɔ ni bɔr’ shɛm maa. 16Dama naa ni wum n fabila maa ka fa m mini m bia ŋun nyɛ a dabili maa ninvuɣ’ so ŋun bɔr’ ni o ku ti n-kpihim ti birili Naawuni ni zaŋ tiŋgbɔn shɛli ti ti ŋɔ ni la nuu ni bahi. 17 Man’ ŋun nyɛ a dabili ŋɔ daa lan tɛhimi ni nyin’ naa yɛligu nyɛla din ni ti ma vuhim, dama nyini n dan’ naa ŋmanila Naawuni malaika ŋun mi zaɣ’ suŋ ni zaɣ’ biɛɣu. Yawɛ ŋun nyɛ a Naawuni ŋɔ ni be a sani.”
18Di saha ka naa daa garigi yɛli paɣ’ maa, “N yi bɔh’ a bɔhigu nyin’ di sɔɣi ma shɛli.”
Ka paɣ’ maa yɛl’ o, N dan’ naa, bɔhim’ ma.
19Ka naa daa bɔh’ o, “Jɔab nuu be a ni yɛli shɛli ŋɔ zaa ni bebɔ?”
Ka paɣ’ maa garigi yɛl’ o, “Biɛhiŋ kani, hal ka nyini n dan’ naa ŋun be ŋɔ zuɣu, so ku tooi ŋmalig’ o nudirigu polo bee o nuzaa polo n-yi nyini n dan’ naa ni yɛli shɛm ŋɔ ni. A dabili Jɔab n-chɛ ka n niŋ dimbɔŋɔ maa, ŋuna n-zaŋ yɛtɔɣa ŋɔ zaa niŋ man’ ŋun nyɛ a dabili ŋɔ nol’ ni. 20A dabili Jɔab bɔrimi ni o mali yɛla zali dɛde, dina n-chɛ ka o niŋ lala maa. Amaa n dan’ mali yɛm kaman Naawuni malaika ni mali yɛm shɛm la din ni tooi baŋ binshɛɣukam din be dunia ŋɔ ni.”
21Di saha ka naa daa yɛli Jɔab, “Nyama, pumpɔŋɔ n saɣ’ a ni bɔri shɛm maa, cham’ ti zaŋ Absalom na.”
22Ka Jɔab daa gbani zaŋ o zuɣu silim tiŋa n-lu naa sizuura ka suhi alibarika niŋ naa ni ka yɛli, “Zuŋɔ mani ŋun nyɛ a dabili ŋɔ baŋya ni nyini n dan’ naa baɣa be n ni, a ni saɣi man’ ŋun nyɛ a dabili ŋɔ ni bɔri shɛm maa zuɣu.” 23Di saha ka Jɔab daa yiɣisi chaŋ Gɛshur nti zaŋ Absalom kuli Jɛrusalɛm na. 24Ka naa daa yɛl’ o, “Chɛ ka o be omaŋmaŋ’ yiŋa, o di chɛ ka n nini nya o. Dinzuɣu ka Absalom daa be omaŋmaŋ’ yiŋa, ka bi chani naa sani.”
Absalom mini Naa Dauda tɔɣisiya
25So daa ka Izraɛl tiŋgbɔŋ zaa ni n-viɛli paai Absalom. O daa ka dalinli o napɔnvari ni zaŋ hal ni o zuɣu ni. 26O daa yi chɛ o zabiri o zaŋdila nayili sania zahim li ka di tibisim nyɛ kaman kilɔgiram ayi. (Dama o daa yi chɛr’ li la yim yuuni puuni; di daa yi ti zibigi ka tibisa, o chɛr’ li mi) 27Absalom daa dɔɣila bidibis’ ata ni bipuɣin’ yino ŋun yuli daa booni Tama, o daa nyɛla paɣisar’ viɛlli.
28Absalom daa niŋ yuma ayi Jɛrusalɛm ka o nini bi nya naa. 29Di nyaaŋa ka Absalom daa tim ti boli Jɔab ni o kana ka o tim o naa sani, amaa ka Jɔab daa zaɣisi kandina. Ka o lan tim pahi buyi, amaa ka Jɔab kul bahi zaɣisi kandina. 30Di nyaaŋa ka Absalom daa yɛl’ o tumtumdiba, “Nyamiya, Jɔab puu m-baɣi m puu ka siŋkaafa be di ni la, chamiya ti niŋ buɣim nyo li. Ka Absalom tumtumdiba maa daa shiri chaŋ ti niŋ buɣim nyo puu maa.”
31Di saha ka Jɔab daa yiɣisi chaŋ Absalom yiŋa nti bɔh’ o, “Bɔ zuɣu ka a chɛ ka a tumtumdiba nyo m puu buɣim?”
32Ka Absalom daa garigi yɛli Jɔab, “Nyama, n daa tim na ti bol’ a ni a kana ka n tim a naa sani ka a ti bɔh’ o “Bɔzuɣu ka n lee yi Gɛshur n-kul’ kpɛna? N yi di na kpalim be nimaani di di so. Dinzuɣu, pumpɔŋɔ zaŋm’ ma chaŋ naa sani, n yi mali taali, ŋun’ kum’ ma.”
33Di saha ka Jɔab daa chaŋ naa sani ti yɛl’ o, ka naa daa chɛ ka bɛ boli Absalom, ka o kana ti damdi naa tooni, ka naa daa mɔɣis’ o kpariŋ.",https://www.bible.com/bible/2264/2SA.14.DBWDB
2 SAMUƐL 15,"Absalom lo nia ni o zaɣisi naa
1Dimbɔŋɔ nyaaŋa ka Absalom daa bo chɛchɛbuŋ’ mini yuri ka zaŋ ninvuɣ’ pihinu bah’ o tooni. 2Absalom daa yi daŋdi la yibu n-chani ti zaani tiŋ’ maa dunoli sokpaŋa, ka so daa yi ti mali yɛlli chani naa sani ni o ti mal’ li, o boon’ o mi na ti bɔh’ o, “Tiŋ’ kani ka a lee yina?” Ka dilan’ yi yɛli, “Mani ŋun nyɛ a dabili ŋɔ nyɛla Izraɛl zuliya yaakaza nira.” 3Absalom dii yɛrila dilana, “Nyama, a yɛtɔɣa viɛla ka tuhi, amaa naa bi bo so zal’ o zaani ni o wum a ni mali shɛli.” 4Absalom daa lan yɛli; “Mani n-yi di nyɛ sariakarita Izraɛl tiŋgbɔŋ ŋɔ ni, ŋunkam yi di zaŋ o kpee tahi n sanna bee n-zaŋ yɛtɔɣ’ shɛlikam na, n naan kari saria maa dɛde n-ti o nasara.” 5Ka ŋunkam daa yi mir’ o ni o damd’ o tiŋa n-lu o sizuura, o teerila o nuu gbaai dilana m-mɔɣis’ o kpariŋ. 6Lala ka Absalom daa yi niŋdi Izraɛlnim’ bɛn zaa kani naa sanna ni o ti kari bɛ yɛtɔɣa saria ti ba, ka di zuɣu daa chɛ ka Izraɛlnim’ suhuri lɛbigi ŋun’ Absalom polo.
7Di yuma anahi nyaaŋa ka Absalom daa chaŋ ti yɛli naa, “Naa, n suhir’ a mi, chɛ ka n chaŋ Hiburɔn nti pali n ni daa lo Yawɛ alikauli shɛli nimaani. 8Dama mani ŋun nyɛ a dabili ŋɔ ni daa be Gɛshur Aram tiŋgbɔŋ ni la, ka n daa lo alikauli yɛli, ‘Yawɛ yi ti chɛ ka n labi Jɛrusalɛm, n ni jɛm o Hiburɔn.’ ”
9Ka naa daa yɛl’ o, “Cham’ ni suhudoo.” Ka o daa yiɣisi chaŋ Hiburɔn. 10Amaa ka Absalom daa ti tim tuumba ashilɔni nti yɛli Izraɛl zuliya zaa, “Yi yi ti kul wum kikaa kumsi yin’ yɛlimiya, ‘Absalom leei naa Hiburɔn.” 11Absalom ni daa boli ninvuɣ’ shɛb’ ka bɛ yi Jɛrusalɛm dol’ o chaŋ daa nyɛla ninvuɣ’ kɔbisiyi, bɛn daa kul chaŋla bɛ tariŋ chandi, ka bi mi o ni lo nia shɛli maa yɛla. 12Absalom ni daa ti maani sara maa saha shɛli, ka o tim boli Ahitɔfɛl Gilo nir’ ŋun daa nyɛ Dauda saawarimaana la o ya Gilo na. Ka Absalom ni daa lo nia biɛ’ shɛli maa kul nyari yaa, ka o kul nyari niriba pahira.
Naa Dauda yi Jɛrusalɛm zo
13Ka so daa kana ti yɛli Dauda, “Izraɛlnim’ suhuri lɛbigila Absalom polo.”
14Di saha ka Dauda daa yɛl’ o kpamba bɛn be o sani zaa, “Yiɣisimiya ka ti zo, di yi pa lala ti ti ku tooi lan zo n-yi Absalom nuu ni. Ti zomiya yomyom, di yi pa lala o ni gbahi ti pumpɔŋɔ n-niŋ ti zaɣ’ biɛɣu, ka zaŋ takɔbi ku ya ŋɔ nima.”
15Ka naa kpamba maa daa yɛl’ o, “Nyama, tinim’ bɛn nyɛ a kpamba ŋɔ mali shili ni ti niŋ nyini n dan’ naa ni lo shɛli.” 16Di saha ka naa daa yiɣisi zo, ka o yiŋ’ nim’ zaa daa yiɣisi dol’ o. Naa daa naɣ’ chɛla o mamanim’ pia niŋ nayili maa puuni ni bɛ maani li.
17Naa min’ o niriba maa zaa ni daa yiri tiŋ’ maa ni, bɛ daa zanila yili shɛli din’ bahindi nyaaŋa. 18Ka o kpamba maa zaa daa kana ti gar’ o zuɣu, ka Chɛrɛtinim’ mini Pɛlɛtinim’ ni Gaatinim’ ninvuɣ’ kɔbisiyɔbu bɛn daa doli naa yi Gaat la na zaa daa gar’ o tooni. 19Di saha ka naa daa yɛli Itai ŋun daa nyɛ Gaat nir’ la, “Bɔzuɣu ka yi mi dol’ ti chana? Labimiya ka yi mini naa maa ti be, dama yinim’ nyɛla tinzunnima, ka lan nyɛ yi yanim’ ni kari shɛb’ bahi na. 20Kulla sɔhila ka yi paai kpe na; ka n chɛ ka yi doli ma chani gindi ka m bi mi n ni kuni luɣ’ shɛli polo gba? Zaŋm’ a mabihi maa ka yi labi. Yawɛ ni wuhi ya o yurilim din bi naari min’ o ʒiɛyimtali.”
21Amaa ka Itai daa garigi yɛli naa, “Hal ka Yawɛ ŋun be ŋɔ mini nyini n dan’ naa ŋun be ŋɔ zuɣu, nyini n dan’ ni yɛn kpe luɣ’ shɛlikam zaa, di yi nyɛla kum shee bee nyɛvili shee, nimaani ka man’ ŋun nyɛ a dabili ŋɔ yɛn kpe.”
22Ka Dauda daa yɛli Itai, “Dindina garim’ ka ti chaŋ.” Di saha ka Itai ŋun daa nyɛ Gaat nir’ maa min’ o niriba zaa ni bibihi bɛn daa be o sani zaa gari tooni. 23Naa min’ o niriba maa ni daa yiri maa, tiŋ’ maa nim’ zaa daa duhila kuŋa n-kum pam. Ka Naa daa chaŋ ti gbaai Kidirɔn kulibɔŋ du, ka o min’ o niriba maa zaa daa zaŋ kpa mɔɣu polo.
24Ka Abiata daa yina, nyama, ka Zadok gba mini Lɛvinim’ zaa daa kpuɣi Naawuni Daalikauli Adaka la na ti zaŋ li zali hal ka niriba maa zaa ti yi tiŋ’ maa ni na. 25Di saha ka naa daa yɛli Zadok, “Zaŋmi Naawuni Daalikauli Adaka maa labisi tiŋ’ maa puuni ti zali, Yawɛ nini yi tiɣi ma, o ni lan zaŋ ma labisina ka n nini ti nya di min’ o biɛhigu shee. 26Amaa o yi yɛli ma, ‘N nini bi lan tiɣ’ a.’ Nyama, mani m-bɔŋɔ, O niŋmi ma kaman o ni nya ka shɛli viɛl’ o sani.” 27Ka naa daa lan yɛli Zadok ŋun daa nyɛ maligumaana maa, “Nyama, a mini Abiata zaŋmiya yi bidibis’ ayi bɛn nyɛ a bia Ahimaaz mini Abiata bia Jɔnatan n-labi tiŋ’ maa puuni ni suhudoo. 28Nyamiya, n ni gbaai kulibɔŋ ŋɔ du nti guhiri mɔɣu ni hal ka yi ti tim na ti yɛli ma lahibali din beni.” 29Dinzuɣu ka Zadok mini Abiata daa zaŋ Naawuni Daalikauli Adaka maa labisi Jɛrusalɛm, ka daa kpalim be nimaani.
30Amaa ka Dauda daa chaŋ ti du Olivi tihi Zoli n-chani ka kumda. O daa zaŋla bini pil’ o zuɣu, ka chani napɔn’ zaŋa. Ka ninvuɣ’ shɛb’ bɛn zaa daa be o sani gba zaŋ bina pil’ bɛ zuɣuri n-kumdi dol’ o chana. 31Ka bɛ daa yɛli Dauda ni Ahitɔfɛl gba pahila Absalom zuɣu. Ka Dauda yɛli, “Yawɛ, n suhir’ a mi, chɛ ka Ahitɔfɛl ni yɛn wuhi yikombiɛlim yɛtɔɣ’ shɛŋa zaa leei jɛrilim.”
32Dauda ni daa ti paai zoli maa zuɣu luɣ’ shɛli bɛ ni daa yi jɛmdi Naawuni la, nyama, ka Hushai ŋun nyɛ Ariki nir’ la daa chɛh’ omaŋmaŋ’ binyɛrigu ka kɔri taŋkpaɣu puɣ’ o zuɣu n-ka Naa Dauda sanna. 33Ka Dauda daa yɛl’ o, “A yi doli ma, a yɛla ni ti muɣisi ma. 34Amaa a yi labi tiŋ’ maa puuni nti yɛli Absalom, ‘N dan’ naa, n ni leeg’ a kpambala. Kaman n ni yi kul nyɛ a ba kpambala shɛm, lala ka n yɛn nyɛ a gba kpambala, dina n-ni chɛ ka a nyaŋ Ahitɔfɛl yikombiɛlim maa ti ma. 35Zadok mini Abiata bɛn nyɛ maligumaaniba la be nimaani. Dinzuɣu a yi ti kul wum shɛlikam nayili maa, nyin’ yɛlim’ Zadok mini Abiata bɛn nyɛ maligumaaniba maa. 36Nyama, bihi ayi bɛn nyɛ Zadok bia Ahimaaz mini Abiata bia Jɔnatan be bɛ sani nimaani, a ni tooi tim ba ka bɛ kana ti yɛli ma a ni wum shɛlikam zaa.’ ”
37Ka Dauda zɔsimo Hushai daa labi tiŋ’ puuni ti saɣisi saha shɛli Absalom ni kpɛri Jɛrusalɛm na.",https://www.bible.com/bible/2264/2SA.15.DBWDB
2 SAMUƐL 16,"Naa Dauda mini Ziba
1 Dauda ni daa yiɣisi zoli maa zuɣu n-tirisi tooni biɛla ha, ka Ziba ŋun daa nyɛ Mɛfibɔshɛt tumtumda la daa taɣi bɛ ni pa bun’ shɛb’ gaya kana ti tuhi ba soli. Bunsi maa daa ʒirila bɔrɔbɔro kpil’ kɔbiga mini wain tiwala din kuui zaza yila kɔbiga ni tiwal’ moma bini kɔbiga ni wain koligu pali. 2Ka naa daa bɔhi Ziba, “Bɔzuɣu ka a ʒi dimbɔŋɔnim’ zaa na?”
Ka Ziba garigi yɛl’ o, “Bunsi ŋɔ nyɛla naa min’ o malibu ni yɛn ba shɛba, ka bɔrɔbɔro ŋɔ mini tiwal’ moma ŋɔ nyɛ nachimba bindirigu. Ka wain ŋɔ mi nyɛ bɛ ni shɛb’ bɛn ti tarigi yɔɣu ŋɔ ni ni yɛn nyu shɛli.”
3 Ka naa daa bɔhi Ziba, “Ka a dan’ bia la lee be ya polo?”
Ka Ziba garigi yɛli naa, “Nyama, o kpalim Jɛrusalɛm, dama o yɛlimi, ‘Pumpɔŋɔ Izraɛlnim’ ni zaŋ n yab’ nam ŋɔ ti ma.’ ”
4Di saha ka naa daa yɛli Ziba, “Nyama, Mɛfibɔshɛt ni daa su shɛlikam zaa leeg’ a dini pumpɔŋɔ.”
Ka Ziba garigi yɛli, “N nyɛla ŋun luri n dan’ sizuura. Chɛ ka nyini n dan’ naa nini kul tiɣiri ma sahakam.”
Naa Dauda mini Shimɛi
5Naa Dauda ni daa ti paai Bahurim, ka Sool daŋ ni do’ so ŋun daa nyɛ Gɛra bia ka o yuli booni Shimɛi la daa yina ti turi ba. 6Hal Naa Dauda kpambaliba zaa mini ninvuɣ’ shɛb’ bɛn mali kpiɔŋ ni daa be o nudirigu min’ o nuzaa polo maa zaa yoli, doo maa daa pihila kuɣa labiri Dauda mini ba zaa. 7Ka Shimɛi daa kul turi ba ka yɛra, “Wara, wara, nyin’ ninvuɣ’ kur’ ŋɔ, nyin’ ninvuɣ’ yoli ŋɔ. 8A ni daa ku Sool so min’ o yiŋnim’ shɛba, ka di nam zan’ o zaani la biɛri ka Yawɛ bɔhir’ a, ka fa a nam maa ti a bia Absalom maa. Nyama a bahila yoli maa, dama a nyɛla ninvuɣ’ kura.”
9Di saha ka Abishai ŋun daa nyɛ Zɛruya bia la daa yɛli naa “Bɔ n-niŋ ka ba’ kpiŋ ŋɔ doli yɛri n dan’ naa zilima lala? Chɛ ka n chaŋ ti ŋma o zuɣu.”
10Amaa ka naa daa yɛli, “Yinim’ Zɛruya bihi ŋɔ, wula ka n yɛn niŋ ya? Di yi nyɛla Yawɛ n-yɛl’ o, ‘Tum’ Dauda,’ ŋuni n-lee ni tooi bɔh’ o, “Bɔ n-niŋ ka a niŋdi lala?” 11Ka Dauda daa yɛli Abishai min’ o kpamba maa, “Nyamiya, mmaŋmaŋ’ bia m-bɔri ni o ku ma la, di ni ti be ka Bɛnjamin zuliya ni nir’ ŋɔ? Chɛliy’ o ka o tu ma, dama Yawɛ n-zal’ o lala. 12Di pa shɛli o turi ŋɔ zuɣu ni chɛ ka Yawɛ lihi n wahala ŋɔ ka niŋ ma din viɛli zuŋɔ.” 13Di saha ka Dauda min’ o niriba maa daa lu solɔɣu chana, ka Shimɛi daa be zolɔŋni m-baɣisir’ o luɣili polo dol’ o chani tur’ o, ka labir’ o kuɣa, ka toori taŋkpaɣu chɛr’ o. 14Ka naa mini ninvuɣ’ shɛb’ bɛn zaa daa be o sani maa daa mali ti paai Jɔɔdɛn Mɔɣili ni ka di wum ba pam, ka o zani nimaani vuhi.
15Ka Absalom min’ o niriba zaa ni Izraɛlnim’ daa chaŋ ti kpe Jɛrusalɛm, ka Ahitɔfɛl gba daa be o sani. 16Ka Hushai ŋun daa nyɛ Ariki nir’ ka nyɛ Dauda zɔsimo la daa chaŋ Absalom sani ti yɛl’ o, “Naawuni dolimi naa nyɛvili! Naawuni dolimi naa nyɛvili!”
17Ka Absalom daa bɔhi Hushai, “A ʒiɛyimtali zaŋ chaŋ a zo maa sani ni bahindi shɛm m-bala? Bɔ n-niŋ ka a bi dol’ a zo maa chaŋ?”
18Ka Hushai daa garigi yɛli Absalom, “Aai Yawɛ min’ o niriba ŋɔ ni Izraɛlnim’ ni pii ninvuɣ’ so, o sani ka n yɛn be ka o su ma. 19M-pahi, ŋuni ka n lan yɛn jɛm ka pa ni n dan’ Dauda bia? N ni daa kul jɛmd’ a ba shɛm, lala ka n yɛn jɛm a gba.”
20Di saha ka Absalom daa bɔhi Ahitɔfɛl, “Wuhim’ ti ti ni yɛn niŋ shɛm.”
21Ka Ahitɔfɛl daa yɛl’ o, “Cham’ ti zaŋ a ba mamanim’ shɛb’ o ni chɛ n-niŋ nayili ni bɛ maani li la dɔni, ka di chɛ ka Izraɛlnim’ zaa baŋ ni a leeg’ a ba dataa, ka bɛnkam zaa be a polo ni kpaŋsi bɛmaŋa.” 22 Dinzuɣu ka bɛ daa du nayili dufahirili zuɣusaa nti ti suɣili zali Absalom, ka Absalom daa mal’ o ba mamanim’ maa dooni nimaani Izraɛlnim’ zaa ninni.
23Di ʒiɛman’ maa ni Ahitɔfɛl daa yi kul yɛli yɛtɔɣ’ shɛli, di ŋmanila Naawuni maŋmaŋ’ yɛligu n-nyɛ li. Ka Dauda min’ o bia Absalom zaa daa yi bi zaŋd’ o yɛligu niŋd’ asahi.",https://www.bible.com/bible/2264/2SA.16.DBWDB
2 SAMUƐL 17,"Hushai kpɛhi Absalom yɔɣu
1Ka Ahitɔfɛl daa ti lan yɛli Absalom yaha, “Chɛ ka m pii niriba tuhi’ pinaayi n-zaŋ ba biɛhi Dauda naba yuŋ ŋɔ. 2Di yi ti wum o ka o suhu zɔhira saha shɛli, ka n dii lir’ o n-kpɛh’ o dabiɛm ka ninvuɣ’ shɛb’ bɛn be o sani maa zaa zo ka chɛ o, ka n ku ŋun’ naa maa kɔŋko, 3ka zaŋ niriba maa zaa labina ti ti a kaman amiliya n-kul’ o yidan’ yili la. Ninvuɣ’ yino kɔŋko ka a bɔr’ ni a ku ka chɛ bɛnkam kpalim zaa ka bɛ suhu doya.” 4Ka o yɛtɔɣa maa daa paligi Absalom mini Izraɛl kpamba zaa suhuri.
5Di saha ka Absalom daa yɛli “Bolimiya Hushai ŋun nyɛ Ariki nir’ la gba na ka ti ti wum o mi ni mali shɛli ni o yɛli.” 6Ka Hushai daa kana, ka Absalom ti yɛl’ o, “Ahitɔfɛl ni yɛl’ ni ti niŋ shɛm m-bɔŋɔ, ti niŋm’ o ni yɛli shɛm maa? Di yi pa lala, nyin’ yɛlim’ ti.”
7Di saha ka Hushai daa yɛli Absalom, “Ahitɔfɛl ni yɛli shɛm pumpɔŋɔ ŋɔ din bi viɛla;” 8Ka Hushai lan yɛli yaha, “A mi ni a ba min’ o niriba maa nyɛla tɔbutuhiri’ biinsi, ka pumpɔŋɔ bɛ kul taami kaman bɛ ni yi gbaai jaŋgbimbil’ ka chɛ o ma mɔɣu ni ka o taai shɛm la, ka din pahi nyɛla, a ba mi tɔb’ tuhibu looloochi pam, o ku saɣi dɔni niriba maa sani yuŋ. 9Nyama pumpɔŋɔ ŋ-ŋɔ o sɔɣi vol’ shɛl’ ni bee luɣ’ shɛli polo. Ka niriba maa shɛb’ yi chaŋ ti lir’ o tuuli liribu ŋɔ ka o ku ba, ŋunkam wum di yɛla ni yɛli ni bɛ ku Absalom niriba pam. 10Di saha hal ninvuɣ’ shɛb’ bɛn mali suhukpeeni kaman gbuɣinli la suhuri ni fuŋ dabiɛm zuɣu, dama Izraɛlnim’ zaa mi ni a ba mali kpiɔŋ. Ka ninvuɣ’ shɛb’ bɛn zaa be o sani maa nyɛla bɛn mali suhukpeeni. 11Amaa man’ ni mali shɛli nyɛla, a chɛ ka Izraɛlnim’ zaa bɛn be Dan zaŋ hal ni Bɛrishiiba zaa laɣim a sanna kaman teeku noli bihigu la, ka a maŋmaŋ’ yina n-gari tooni zaŋ ba chaŋ. 12Ka lala ni chɛ ka ti lir’ o o ni be luɣ’ shɛli maa n-lu o zuɣu kaman maligim ni luri tiŋgbani zuɣu shɛm la, ka o mini ninvuɣ’ shɛb’ bɛn be o sani maa zaa so ku tiligi. 13Ka di yi nyɛla o yila nimaani n-kpe fɔntin’ shɛli ni, di saha Izraɛlnim’ zaa ni bo gabisi yina nti vo tiŋ’ maa ti bahi zolɔŋni hal ka nir’ ti ku lan nya di kuɣibil’ nimaani gba.”
14Ka Absalom mini Izraɛlnim’ zaa daa yɛli, “Hushai ŋun nyɛ Ariki nir’ ŋɔ ni yɛli shɛm ŋɔ ne nini gari Ahitɔfɛl ni yɛli shɛm la.” Dama Yawɛ daa zaliya ni Ahitɔfɛl ni yɛli shɛm maa di nya nasara, ka di chɛ ka ŋun’ Yawɛ chɛ ka zaɣ’ biɛɣu paai Absalom.
Bɛ nyihi Naa Dauda ka o zo
15Di saha ka Hushai daa yɛli Zadok mini Abiata bɛn daa nyɛ maligumaaniba la, “Ahitɔfɛl ni yɛli Absalom mini Izraɛl kpamba shɛm m-bɔŋɔ, ka m mi yɛli ba shɛm m-bɔŋɔ. 16Dinzuɣu pumpɔŋɔ timmiya yomyom ka bɛ ti yɛli Dauda ni o di gbe kulibɔŋ duli maa yuŋ ŋɔ, amaa ni o chɛ ka o min’ o niriba maa tirisi tooni, di yi pa lala bɛ ni kpimsi ŋun’ naa mini niriba bɛn be o sani maa birili zaa.”
17Di saha maa Abiata bia Jɔnatan mini Zadok bia Ahimaaz daa sɔɣila Ɛnrɔgɛl, ka bipuɣimbil’ so chani ti yɛri ba dinkam beni, ka bɛ mi zaŋdi li chani ti yɛri Naa Dauda, dama bɛ daa bi bɔr’ ni bɛ kpe tiŋ’ puuni ka so nya ba. 18Amaa ka bidibbil’ so daa ti nya ba ka chaŋ ti yɛli Absalom, ka bɛ niriba ayi maa zaa daa zo yomyom ti kpe Bahurim do’ so yiŋa, doo maa daa malila kɔbiliga o yiŋa ka bɛ siɣi di puuni. 19Ka yili maa ni paɣa daa zaŋ bini pa kɔbiliga maa noli n-yɛrigi chi diɛli di zuɣu, ka so daa bi baŋ ni shɛli be nimaani. 20Ka Absalom sapashinnim’ daa kana yili maa ni nti bɔhi paɣ’ maa, “Ahimaaz mini Jɔnatan be ya?”
Ka paɣ’ maa garigi yɛli ba, “Bɛ du kulibɔŋ ŋɔ ha.” Ka bɛ lihilihi ka bi nya ba, ka labi Jɛrusalɛm. 21Bɛ ni daa ŋmaligi chaŋ naai ka niriba maa yi kɔbiliga maa ni na n-chaŋ ti yɛli Naa Dauda, bɛ daa yɛl’ o mi, “Yiɣisim yomyom gbaai kulibɔŋ ŋɔ du, dama n-nyɛ Ahitɔfɛl ni wuhi yikombiɛlim shɛm zaŋ chaŋ a polo.” 22Di saha ka Dauda mini ninvuɣ’ shɛb’ bɛn zaa daa be o sani maa yiɣisi, zaŋ chaŋ biɛɣu ti yɛn neei la ka bɛ zaa gbaai Jɔɔdɛn Mɔɣili du, ka bɛ yino bi kpalim ka bi du.
23Ahitɔfɛl ni daa nya ka bɛ bi deeg’ o yikombiɛlim soli maa, ka o dii pa o buŋ’ gali n-kul’ o ya nti malimal’ o yiŋ’ binshɛɣukam zali dɛde ka yil’ omaŋ’ mia kpi, ka bɛ daa zaŋ o sɔɣ’ o yaannim’ siliga ni.
24Di saha ka Dauda daa paai Mahanaim. Ka Absalom mini Izraɛlnim’ zaa mi gbaai Jɔɔdɛn Mɔɣili du. 25Absalom daa zaŋla Amasa leeg’ o tɔbbihi sapashin’ kpɛma n-zali Jɔab zaani. Amasa daa nyɛla do’ so ŋun yuli booni Itira, ka o nyɛ Ishimail zuliya ni nir’ la dapala. Itira maa daa kpuɣila Jɔab ma Zɛruya tizo Abigeel Nahash bipuɣiŋga. 26Ka Absalom mini Izraɛlnim’ daa dɔni sansani Giliad tiŋgban’ ni.
27Dauda min’ o niriba maa ni daa mali ti paai Mahanaim, ka Nahash bia Shɔbi ŋun daa yi Raba din be Ammɔn tiŋgban’ ni la na mini Makiri Amiɛl bia ŋun daa yi Lɔdɛba na la ni Barizillai ŋun daa nyɛ Giliad nira ka yi Rɔgɛlim na la 28daa zaŋ bindɔhi mini taha ni yaɣiri duɣuri ni alikama ni chi ni zim ni kawaan’ chimda ni tuya balibu kam, 29m-pahi shiri mini bihikpam ni piɛri ni waagasi zuɣu na nti ti Dauda mini ninvuɣ’ shɛb’ bɛn daa be o sani maa ni bɛ di, dama bɛ daa yɛlimi, “Ŋ-ŋɔ kum mini kɔnyuri wum niriba maa ka bɛ tarigi yɔɣu maa ni.”",https://www.bible.com/bible/2264/2SA.17.DBWDB
2 SAMUƐL 18,"Bɛ nyaŋ Absalom ka ku o
1Di saha ka Dauda daa laɣim bɛn daa be o sani maa na nti piripiri ba, ka niriba tuhili kam bee niriba kɔbiga kam mali di sapashin’ kpɛma. 2Ka Dauda daa piri tɔbbihi maa ʒii buta zuɣu, ka chɛ ka Jɔab su yim zuɣu, ka Abishai Zɛruya bia ŋun daa nyɛ Jɔab tizo la su yim zuɣu, ka Itai Gaat nir’ la mi daa su bɛn kpalim la. Ka naa daa yɛli niriba maa, “Mmaŋmaŋ’ gba ni yina pahi yi zuɣu ka ti chaŋ.”
3Amaa ka niriba maa daa yɛl’ o, “Di bi simdi ni a dol’ ti chaŋ. Dama tinim’ yi ŋmaligi guui bɛ baɣa ku be ti ni, ka ti pirigili yi kpi, bɛ baɣa ku be ti ni, a kɔŋko saɣi ti niriba tuhi’ pia, dinzuɣu di simdi ka a kpalim yiŋ’ ŋɔ, ka lee tir’ ti sɔŋsim na.”
4Ka naa daa yɛli ba, “Yi yi kul nya ka shɛli viɛli yi sani, dina ka n ni niŋ.” Ka naa daa kana ti ʒe tiŋ’ maa dunoli naŋgbanyee ka tɔbbihi maa zaa daa doli tab’ yirina kɔbigakɔbiga ni tuhilituhili. 5Ka Naa Dauda daa zali Jɔab mini Abishai ni Itai zaligu n-yɛli “N zuɣu, miriya ka yi niŋ nachimbil’ Absalom shɛli.” Ka niriba maa zaa daa wum naa ni zali sapashin’ kpamba maa zaligu shɛli zaŋ chaŋ Absalom polo maa.
6Di saha ka tɔbbihi maa daa yi n-kpe yɔɣu ni bɛ ti tuhi Izraɛlnima. Bɛ daa tuhi tab’ la Ifriim tiŋgban’ ni yɔɣu sunsuuni. 7Ka Dauda tɔbbihi maa daa tuhi nyaŋ Izraɛlnima n-ku ba pam; dindali maa ninvuɣ’ tuhi’ pisi ka bɛ daa ku. 8Ka bɛn kpalim daa wurim kpe yɔɣu ʒiizaa, ka bɛ doli ba, ka bɛn daa kpi yɔɣu maa ni daa gari bɛ ni zaŋ takɔbiri ku shɛba.
9Ka Dauda tɔbbihi maa daa chirigi Absalom ka o ba o buntaaŋa zɔra, ka buntaaŋa maa daa ti yɛn zaŋ o gari oki ti’ titali gbini, ka o zuɣu kpe n-shɛbisi oki tia maa wula ni ka o yili zuɣusaa, ka buntaaŋa maa zo ka chɛ o ka o kpalim yiliya. 10Ka do’ so daa nya o ka yɛli Jɔab, “Nyama, n nyala Absalom ka o yili oki tia zuɣu.”
11Ka Jɔab daa bɔhi ninvuɣ’ so ŋun daa yɛl’ o maa, “A shiri nya o? Ka bɔ n-niŋ ka a di bi chɛ o sua luhi tiŋ’ na nimaani? N suhu naan paligi ka n ti a anzinfa laɣibaligu pia mini gbaŋ din lɔr’ sheeni.”
12Amaa ka doo maa daa garigi yɛli Jɔab, “Hal anzinfa laɣibaligu tuhili yi kpe n nuu ni gba, n ku zaŋ n nuu shihi nabia maa, dama ti di wum naa ni yɛl’ a mini Abishai ni Itai, ‘N zuɣu miriya ka yi niŋ nachimbil’ Absalom maa shɛli.’ 13Ka di yi di nyɛla n niŋ o la zaɣ’ biɛɣu ka binshɛli mi bi sɔɣiri naa sani, di saha a ku zani n nyaaŋa.”
14Ka Jɔab daa yɛl’ o, “Man’ bi lan yɛn ku saha a sani yaha,” ka daa dii zaŋ kpana ata chaŋ ti kuhi Absalom suhu dɛde saha shɛl’ o ni daa na ne n-yili oki tia maa zuɣu maa. 15Ka nachimba pia bɛn daa nyɛ Jɔab gbaɣino ʒiriba daa laɣim gili Absalom m-bahi jɛh’ o.
16Di saha ka Jɔab daa piɛbi kikaa n-gooi tɔbbihi maa ka bɛ daa chɛ Izraɛlnim’ maa kari doli ka labina. 17Ka bɛ daa zaŋ Absalom ti bahi bɔɣ’ zilinli ni mɔɣu maa ni, ka kahi kuɣa na ti pa o zuɣu, ka di du pam. Ka Izraɛlnim’ maa zaa yinoyino daa zo n-kul’ o yiŋa.
18Absalom ni daa na be o nyɛvili ni, o daa mɛla binwɔɣinli zali nayili vinvamli ni ni bɛ ti mal’ li teer’ o yɛla, dama o daa yɛlimi, “N ka bidibiga ŋun ni ti chɛ ka n yuli ku kpi,” Ka o daa zaŋ o yuli boli bini maa. Ka hal ni zuŋɔ bɛ na kul boonila binwɔɣinli maa Absalom binwɔɣinli.
Bɛ garigi Naa Dauda Absalom kuli
19Di saha ka Zadok bia Ahimaaz daa yɛli, “Chɛ ka man’ guui kuli nti ti naa lahibali ni Yawɛ fa o o dimnim’ nuu ni bahi.”
20Ka Jɔab daa yɛl’ o, “Pa nyini n-yɛn ʒi lahibali maa kuli zuŋɔ, dahin’ shɛli ka a ni ti ʒi lahibali maa kuli, amaa zuŋɔ dina a ku ʒi lahibali maa kuli, dama nabia maa kpiya.” 21Di saha ka Jɔab daa yɛli Kushi nir’ ŋun daa be o san’ la, “Cham’ ti yɛli naa a nini ni nya shɛm.” Ka Kush nir’ maa daa zaŋ o zuɣu silim tiŋ’ Jɔab tooni lu o sizuura ka ŋmaligi guui.
22Ka Zadok bia Ahimaaz daa lan yɛli, “Di yi kul nyɛ shɛlikam, nyin’ chɛ ka n gba zo n-doli Kush nir’ maa nyaaŋa.”
Ka Jɔab yɛl’ o, “M bia, bɔzuɣu ka a lee bɔr’ ni a zo n-kuli nti ti lahibal’ maa, dama a mi ni a bi yɛn nya shɛli di zuɣu?”
23Ka Ahimaaz daa lan yɛli, “Di yi kul nyɛ shɛlikam, man’ ni zo n-kuli.” Ka Jɔab daa yɛl’ o, “Zom’ kuli.” Di saha ka Ahimaaz daa ŋmaligi guui n-zo n-doli bɔpiɛligu polo nti gari Kush nir’ maa zuɣu.
24Di saha maa Dauda daa ʒila tiŋ’ maa dunoya ayi sunsuuni, ka tiŋgula daa ti du n-tam dunɔdali dufahirili zuɣusaa n-lihi ha nya do’ so ni zɔrina o kɔŋko. 25Ka tiŋgul’ maa daa boli naa n-yɛl’ o. Ka naa daa yɛli, “Di yi nyɛ o kɔŋko n-zɔrina maa dindina o ʒirila lahibali na.” Ka o daa ti zo m-mirina.
26Ka tiŋgul’ maa daa lan nya ka do’ so zɔrina ka o boli dunɔgula n-yɛl’ o, “Nyama, do’ so lan zɔrina o kɔŋko.” Ka naa yɛli, o gba ʒirila lahibali na.
27Ka tiŋgul’ maa daa yɛli, “Ŋun be tooni zɔrina maa ŋmanila Zadok bia Ahimaaz.” Ka naa daa yɛli, “O nyɛla ninvuɣ’ suŋ, dinzuɣu lahibali suŋ ka o ʒirina maa.”
28Ka Ahimaaz daa ti paana yɛli naa, “Bɛ zaa mal’ alaafee,” Ka silim o zuɣu n-zaŋ o nini kpa tiŋa ka yɛli, “Naa, Yawɛ ŋun nyɛ a Naawuni ŋun zaŋ ninvuɣ’ shɛb’ bɛn je nyini n dan’ naa niŋ ti nuu ni ŋɔ simdi paɣibu.”
29Ka naa daa bɔhi, “Nachimbil’ Absalom mal’ alaafee?” Ka Ahimaaz daa garigi yɛl’ o, “Jɔab ni di tim ma saha shɛli na maa, n di nya zama ni laɣim yo vuri, amaa n di bi baŋ di ni nyɛ shɛli.”
30Ka naa yɛl’ o, “Ŋmaligim’ zani kpaŋ’ kpe.” Ka o daa ŋmaligi zani kpaŋa.
31Nyama, ka Kush nir’ la gba daa ti paana nti yɛli, “Lahibal’ suŋ ka n ʒina ni n ti ti nyini n dan’ naa, dama zuŋɔ dabisili ŋɔ Yawɛ fa a ninvuɣ’ shɛb’ bɛn zaa yiɣisi wuɣil’ a zuɣu la nuu ni bahi.”
32Ka naa daa bɔh’ o, “Ka daɣila nachimbil’ Absalom mal’ alaafee?” Ka Kush nir’ maa daa garigi yɛl’ o, “Naawuni chɛ ka din niŋ nachimbil’ maa niŋ nyini n dan’ naa dimnim’ mini ninvuɣ’ shɛb’ bɛn zaa yiɣisi wuɣil’ a zuɣu ni bɛ niŋ a zaɣ’ biɛɣu la.”
33Ka naa suhu daa saɣim pam, ka o yiɣisi kpɛri dunoli maa zuɣusaa duu puuni ka kumda. O ni daa chani ni o ti kpe maa o daa yɛrimi, “Mbaye, m bia Absalom, m bia, m bia Absalom! Mani n-yi di kpi ka chɛ a ŋɔ, di di so. Mbaye, Absalom. M bia, m bia!”",https://www.bible.com/bible/2264/2SA.18.DBWDB
2 SAMUƐL 19,"Jɔab kpahi Naa Dauda zuɣu ni
1Ka bɛ daa yɛli Jɔab, “Nyama, naa kumdimi ka fabindi Absalom zuɣu.” 2Ka dindali maa nasara dibu suhupiɛlli maa daa leela suhugarigu dabisili Naa Dauda tɔbbihi maa sani; dama bɛ daa wumya ni naa kumdila o bia maa kuli. 3Ka tɔbbihi maa daa chaŋ na sɔasɔa ti kpe tiŋ’ maa puuni dindali maa kaman tɔbbi’ shɛb’ bɛn ŋmaligi guui tɔbu ni n-kuli ti kpɛri bɛ ya ni vi la. 4Ka naa daa zaŋ bini pɔb’ o ninni ka kuhiri pampam yɛra, Mbaye m bia Absalom, mbaye Absalom, m bia, m bia!
5Di saha ka Jɔab daa kpe nayili maa nti yɛli naa, “Zuŋɔ dabisili ŋɔ, a dihi a tɔbbihi bɛn zaa tilig’ a nyɛvili ka tilig’ a bidibisi min’ a bipuɣinsi ni a paɣiba ni a mamanim’ zaa nyɛviya ŋɔ vi, 6dama a yurila ninvuɣ’ shɛb’ bɛn je a, ka je ninvuɣ’ shɛb’ bɛn yur’ a. Zuŋɔ a kahigi wuhi ni sapashin’ kpamba mini tɔbbihi pa shɛli a sani. Zuŋɔ dabisili ŋɔ m baŋya ni Absalom yi di ne ka tinim’ zaa kpi, a naam paɣ’ lala. 7Dinzuɣu pumpɔŋɔ yiɣisima n-chaŋ ti tɔɣisi tɔbbihi maa suhumahili yɛtɔɣa; dama m po Yawɛ, a yi bi chaŋ, so ku kpalim’ a sani yuŋ ŋɔ, ka dimbɔŋɔ maa ni bie n-gari zaɣ’ biɛ’ shɛŋa din pun niŋ a a nachimbilim ni zaŋ na hal ni pɔŋɔ!” 8Di saha ka naa daa yiɣisi chaŋ ti ʒin’ o ʒiishee dunɔdali gbini. Ka bɛ daa yɛli niriba maa, “Nyamiya, naa ʒin’ o ʒiishee dunɔdal’ la gbini. Ka bɛ zaa daa ka naa tooni na.
Naa Dauda lab’ Jɛrusalɛm
Di saha maa Izraɛlnim’ zaa yinoyino daa pun zomi kuli bɛ yinsi. 9Ka Izraɛl zuliya maa zaa daa ti lan ŋmaligi ŋmɛri naŋgbankpeeni ka yɛri taba, “ Dauda daa tiligi ti ti dimnim’ nuu ni, ka lan tiligi ti Filistianim’ nuu ni; ka o ti yiɣisi kpe pumpɔŋɔ n-zo Absalom zuɣu. 10Amaa ti ni daa zaŋ Absalom so leei ti naa maa kpi tɔb’ ni. Ka pumpɔŋɔ bɔ n-niŋ ka yi bi yɛli shɛli zaŋ chaŋ naa maa zaŋbuna polo?”
11Ka Naa Dauda daa tim ti yɛli Zadok mini Abiata bɛn daa nyɛ maligumaaniba la, “Bɔhimiya Juda kpamba, ‘Bɔzuɣu ka yinim’ nyɛ bɛn ti yɛn bahindi nyaaŋa naa zaŋ kulis’ o yiŋa, hal ka Izraɛlnim’ zaa yɛtɔɣa ti paai man’ naa? 12Yinima n-nyɛ n dɔɣiriba, yi nyɛla n niŋgbuŋ mini n ʒim, ka bɔ n-niŋ ka yinim’ ti yɛn bahindi nyaaŋa n-zaŋ man’ naa labisi?” 13Yɛlimiya Amasa, ‘A nyɛla n niŋgbuŋ mini n ʒim, zuŋɔ zaŋ chana, n yi bi zaŋ a leei n tɔbbihi sapashin’ kpɛma n-zali Jɔab zaani, Naawuni ŋun niŋmi ma zaɣ’ biɛɣu, hal ŋun niŋmi ma zaɣ’ biɛɣu pam gba.’ ” 14Ka Amasa daa zaŋ Judanim’ maa zaa suhuri laɣim taba ka bɛ be kaman ninvuɣ’ yino la, ka daa tim ti yɛli Naa “A min’ a kpamba zaa labimina.”
15Di saha ka naa daa labi Jɔɔdɛn Mɔɣili ni na. Ka Judanim’ maa daa ka Giligal na ni bɛ ti tuh’ o soli n-zaŋ o du Jɔɔdɛn Mɔɣili maa. 16 Ka Gɛra bia Shimɛi ŋun daa nyɛ Bɛnjamin zuliya ni nir’ la daa yi Bahurim kana yomyom ti pahi Judanim’ maa zuɣu ni bɛ tuhi Naa Dauda soli. 17O daa zaŋla Bɛnjamin zuliya maa ni niriba tuhili pa omaŋ’ zuɣu na. Ka Ziba ŋun daa nyɛ Sool daŋ niriba tumtumda la daa zaŋ o bidibisi pinaanu min’ o tumtumdiba pisi n-zo n-daŋ naa tooni chaŋ Jɔɔdɛn Mɔɣili ni. 18Ka bɛ daa du mɔɣili maa ni bɛ ti zaŋ naa malibu duhi na, ka niŋ o ni bɔri shɛm.
Naa Dauda niŋ Shimɛi nirilim
Naa ni daa ti yɛn du mɔɣili maa saha shɛli, ka Shimɛi Gɛra bia maa daa kana ti damdi naa tooni, 19ka yɛl’ o, “N dana, di zaŋ man’ ŋun nyɛ a dabili ŋɔ taali bee n-lan teei n ni daa tum gala shɛm dahin’ shɛli nyini n dan’ ni daa yi Jɛrusalɛm n-zɔrila yɛla. Naa, di zaŋ li niŋ a suhu ni. 20Dama nyama, mani ŋun nyɛ a dabili ŋɔ mi ni n daa tum taali, dinzuɣu ka mani n-nyɛ ŋun daŋ yi Yisifu zuliya ni kana ni n ti tuhi nyini n dan’ naa soli maa.”
21Ka Abishai Zɛruya bia la daa yɛli, “Di simdi ni ti ku Shimɛi o ni daa tu Yawɛ ninvuɣ’ gahindili ŋɔ zuɣu.”
22Amaa ka Dauda daa yɛli, “Wula ka n yɛn niŋ yinim’ Zɛruya bihi bɛn be kaman yi leela n dimnim’ zuŋɔ dabisili ŋɔ? Di simdi ni ti ku nira Izraɛl tiŋgban’ ni zuŋɔ dabisili ŋɔ? Pa mani n-nyɛ Izraɛlnim’ naa zuŋɔ dabisili ŋɔ? 23Ka naa daa po pɔri yɛli Shimɛi, A ku kpi.”
Naa Dauda niŋ Mɛfibɔshɛt nirilim
24 Ka Mɛfibɔshɛt ŋun daa nyɛ Sool yaaŋa la daa yina ni o ti tuhi naa soli. Naa ni daa kul yi Jɛrusalɛm dahin’ shɛli maa Mɛfibɔshɛt daa bi lan paɣ’ o naba bee m-mal’ o teeŋa bee m-paɣ’ o situra hal ka o ti labina ni alaafee maa. 25O ni daa yi Jɛrusalɛm kana ni o ti tuhi Naa Dauda soli maa, ka naa bɔh’ o, “Mɛfibɔshɛt, bɔzuɣu ka a daa bi doli ma chaŋ?”
26Ka o garigi yɛli, “N dan’ naa, n tumtumda n-daa yɔhim’ ma, man’ ŋun nyɛ a dabili ŋɔ daa yɛl’ o mi, ‘Pam’ m buŋ’ ŋɔ gali ti ma ka m ba n-doli naa chaŋ,’ dama a mi ni mani ŋun nyɛ a dabili ŋɔ nyɛla wɔbiga. 27Ka o daa yi n nyaaŋa n-kana ti ŋma ʒiri pa ma nyini n dan’ naa sani. Amaa nyini n dan’ naa ŋmanila Naawuni malaika, dinzuɣu niŋm’ a ni nya ka shɛli viɛl’ a sani. 28Dama di daa simdi ni nyini n dan’ naa ku m ba daŋ niriba zaa, amaa ka a daa zaŋ mani ŋun nyɛ a dabili ŋɔ m-pah’ a mini ninvuɣ’ shɛb’ bɛn laɣindi diri zuɣu. N lan malila n ni yɛn niŋ shɛm n-naɣ’ pahila n kum niŋ nyin’ naa?”
29Ka naa daa yɛl’ o, “Di lan yɛli shɛli zaŋ chaŋ amaŋmaŋ’ polo yaha. M pun zali ni a mini Ziba pirigim’ tiŋgbani maa ti taba.”
30Ka Mɛfibɔshɛt daa yɛli naa, “Nyini n dan’ naa ni kul lab’ yiŋ’ na ni alaafee ŋɔ, chɛ ka o zaŋ di zaa.”
Naa Dauda niŋ Barizillai nirilim
31 Ka Barizillai ŋun daa nyɛ Giliad nir’ la daa yi Rɔgɛlim n-chaŋ naa sani Jɔɔdɛn Mɔɣili maa ni ni o ti doli naa du Jɔɔdɛn Mɔɣili maa. 32Barizillai daa nyɛla yuun’ pihinii nira, ŋuna n-daa ti bo bindira n-zaŋ ti Naa Dauda saha shɛl’ o ni daa be Mahanaim la, dama o daa nyɛla bundana. 33Ka Naa Dauda daa yɛl’ o, “Doli ma kuli Jɛrusalɛm ka n ti gbib’ a.”
34Amaa ka Barizillai daa yɛli, “Yuma ala ka n lee lan yɛn niŋ dunia yili ŋɔ, ka lan doli nyin’ naa kuni Jɛrusalɛm? 35N zuŋɔ yuun’ pihinii m-bɔŋɔ, n ni tooi lan baŋ din nyaɣisa ni din bi nyaɣisa? Mani a dabili ŋɔ ni lan tooi baŋ n ni diri bindir’ shɛli nyaɣisim bee n ni nyuri binnyur’ shɛli nyaɣisim? N ni tooi lan gbilisi tibili wum baan’ dɔbba mini baan’ paɣiba yila? Ka bɔzuɣu ka man’ ŋun nyɛ a dabili ŋɔ yɛn doli nyin’ n dan’ naa kuli nti lan pah’ a ʒili? 36Man’ a dabili ŋɔ kul ni dolila nyini naa du Jɔɔdɛn Mɔɣili ŋɔ n-chaŋ biɛla ha. Bɔzuɣu ka nyini naa ti yɛn yo ma san’ titali ŋɔ? 37Jaande chɛ ka n labi n ya ti kpi ka bɛ sɔɣi ma baɣili m ba mini m ma gbala. Amaa a dabili Chimham m-bɔŋɔ, chɛ ka o doli nyini n dan’ naa kuli ka a ti niŋ o a ni nya ka shɛli viɛl’ a sani.”
38Ka naa daa yɛli, “Chimham ni doli ma kuli ka n ti niŋ o a ni nya ka shɛli viɛl’ a sani, ka a suhu ni kul yu ni n niŋ shɛlikam zaa, n ni niŋ li ti a.” 39Di saha ka naa daa mɔɣisi Barizillai kpariŋ, ka suhi alibarika niŋ o ni, ka Barizillai daa labi kul’ o yiŋa, ka naa mini niriba maa zaa daa gbaai Jɔɔdɛn Mɔɣili maa du.
Judanim’ mini Izraɛlnim’ ŋme tab’ naŋgbankpeeni zaŋ chaŋ naa polo
40Ka naa daa chaŋ Giligal, ka Chimham daa dol’ o chaŋ; ka Judanim’ zaa mini Izraɛlnim’ pirigili gba daa zaŋ naa lu soli. 41Di saha ka Izraɛlnim’ zaa daa kana ti bɔhi naa, “Wula ka ti mabihi Judanim’ ŋɔ lee sɔɣi zaŋ a min’ a malibu ni a niriba ŋɔ zaa baai du Jɔɔdɛn Mɔɣili na?”
42Ka Judanim’ maa zaa daa garigi yɛli Izraɛlnim’ maa, “Naa ni nyɛ ti daŋ ni nir’ zuɣu. Ka wula ka yi suhuri yiɣisi yɛlli ŋɔ zuɣu? Yi nya ka ti dila naa binshɛli? Bee o ti ti la pini?”
43Ka Izraɛlnim’ maa daa garigi yɛli Judanim’ maa, “Ti mali soli zaŋ chaŋ naa sani ʒii bupia zuɣu gari ya, hal Dauda sani gba, ti mali soli gari ya. Ka wula ka yi yuli ʒiɛm ti? Pa tinima n-daa daŋ yɛli ti naa maa zaŋbuna yɛla?”
Amaa ka Judanim’ daa zaŋ suhuyiɣisili tahi nyaŋ Izraɛlnim’ maa.",https://www.bible.com/bible/2264/2SA.19.DBWDB
2 SAMUƐL 20,"Shiiba zaɣisi naa
1 Di saha maa ka ninvuɣ’ galiŋ so daa beni ka o yuli booni Shiiba, o daa nyɛla Bikiri bia, ka yi Bɛnjamin zuliya ni na. Ŋuna n-daa zaŋ kikaa piɛbi ka yɛli, “Ti nuu ka Dauda nam maa yɛla ni, ti pala bɛn diri Jɛsi bia maa fali, dinzuɣu Izraɛlnima, sokam kulim’ o yiŋa.” 2Ka Izraɛlnim’ maa zaa daa zo Dauda sani n-chaŋ ti doli Shiiba Bikiri bia maa, amaa ka Judanim’ daa doli bɛ naa maa ni ʒiɛyimtali n-yi Jɔɔdɛn Mɔɣili maa ni kuli Jɛrusalɛm.
3 Ka Dauda daa ti paag’ o yiŋ’ Jɛrusalɛm n-yih’ o mamanim’ pia shɛb’ o ni daa chɛ n-niŋ nayili maa ni bɛ maani li la n-zaŋ ba ti niŋ yili shɛl’ ni, ka chɛ ka bɛ guli ba, ka o dihiri ba ka sooni ba, amaa o daa bi lan chɛ ka o mini ba dɔni yaha. Dinzuɣu bɛ daa kul bela yili maa ni kaman pakoya la hal ni bɛ nyɛviya tariga.
4Ka naa daa yɛli Amasa, “Cham’ ti boli Judanim’ zaa ka bɛ laɣim n sanna daba ata sunsuuni, ka a gba beni pahi.” 5Ka Amasa daa yi n-chaŋ ni o ti boli Judanim’ maa na, amaa ka o daa yuui hal ka bɛ ni daa zal’ o dabisi shɛli maa ti gari. 6Ka Dauda daa yɛli Abishai, “Pumpɔŋɔ Shiiba Bikiri bia ŋɔ ni niŋ ti barina pam n-gari Absalom ni daa niŋ ti shɛm la, dinzuɣu zaŋm’ a dan’ tɔbbihi ŋɔ m-biɛh’ o naba, di yi pa lala o ni ti kpe tiŋ’ shɛŋa bɛ ni me goondahi gili ni, ka muɣisi ti.” 7Ka Jɔab mini Chɛrɛtinim’ ni Pɛlɛtinim’ ni wɔɣira zaa daa pahi Abishai zuɣu ka bɛ yi Jɛrusalɛm chaŋ ni bɛ ti biɛhi Bikiri bia Shiiba maa naba. 8Bɛ ni daa ti paai kuɣ’ titali din daa do Gibiɔn la gbini, ka Amasa daa tuhi ba soli nimaani, di saha maa Jɔab daa yɛla tɔbutuhiri’ nɛma, ka takɔbi daa su di tɔɣu ni ka o zaŋ li nyaɣi pa o nɛma maa zuɣu n-gbaai li lo o shee ni. O ni daa gari zani tooni ka takɔbi maa ŋooi yina. 9Ka Jɔab daa bɔhi Amasa, “M mabia, a mal’ alaafee?” Ka daa zaŋ o nudirigu gbaai Amasa teeŋa n-niŋ kaman o yɛn mɔɣisila o kpariŋ la. 10Amaa Amasa daa bi nya takɔbi maa Jɔab nuu ni, di saha ka Jɔab zaŋ takɔbi maa kuh’ o pul’ ni, ka o nyɔri daa yina ka o kpi. O daa bi lan kuh’ o pahi buyi.
Di saha ka Jɔab min’ o mabia Abishai daa lan gbaai Bikiri bia Shiiba la naba biɛhibu. 11Ka Jɔab niriba maa ni yino daa chaŋ ti zani Amasa sani ka yɛli, “Ŋunkam bɔr’ Jɔab ka nyɛ ŋun be Naa Dauda polo, ŋun’ doli Jɔab.” 12Ka Amasa daa kpi n-do o ʒim ni solɔɣu maa zuɣu. Ka ŋunkam daa yi kana ti nya o, dilan’ kpalindimi zani. Ka doo maa ni daa nya ka niriba kanna ti kpalindi zaani maa, ka o daa vuui Amasa solɔɣu maa zuɣu nti sɔŋ mɔri ni, ka zaŋ binyɛrigu pa o zuɣu. 13O ni daa vuui Amasa niŋgbuŋ solɔɣu maa zuɣu maa nyaaŋa ka niriba maa daa naanyi doli Jɔab n-lan gbaai Bikiri bia Shiiba la naba biɛhibu.
14Ka Shiiba daa chaŋ yaɣi Izraɛl tinsi zaa zuɣu n-chaŋ ti kpe Ɛbɛl fɔŋ din be Bɛtimaaka la ni. Ka Bikiri daŋ ni niriba zaa daa laɣim dol’ o kpe tiŋ’ maa ni. 15Ka Jɔab min’ o niriba zaa daa kana ti teei gili Ɛbɛl Bɛtimaaka n-kɔri taŋkpaɣu duhiduhi gili tiŋ’ maa ka di du nti saɣisi di gooni zuɣusaa, ka gbiri di gbinni ni bɛ daai li luhi. 16Di saha ka paɣ’ yɛndaan’ so daa be tiŋ’ maa ni ka kuhi yɛl’ ba na, “Wummiya! Wummiya! Yɛlimiya Jɔab ni o kana ka n ti yɛl’ o yɛtɔɣ’ shɛli.” 17Ka Jɔab daa chaŋ o sani, ka paɣ’ maa ti bɔh’ o, “Nyini n-nyɛ Jɔab maa?”
Ka Jɔab saɣi, “Iin mani.”
Ka paɣ’ maa yɛl’ o, “Wummi mani ŋun nyɛ a dabipaɣ’ ŋɔ ni yɛn yɛl’ a shɛm ŋɔ.”
Ka Jɔab yɛl’ o, “N wumda.”
18Di saha ka paɣ’ maa daa yɛl’ o, “Kurimbuni ha bɛ daa yi yɛrila niriba, ‘Chamiya Ɛbɛl n-ti bɔhi ka bɛ wuhi ya.’ Lala ka bɛ daa yi niŋdi maani yɛla. 19N nyɛla bɛn mali suhudoo ka ʒe yim Izraɛl tiŋgbɔŋ ŋɔ ni yino. Ka yi ti bɔri ni yi wurim tin’ shɛli din nyɛ Izraɛl tiŋgbɔŋ ŋɔ ni tinsi ma? Bɔzuɣu ka a bɔri ni a saɣim Yawɛ ni su binshɛli?”
20Ka Jɔab daa garigi yɛl’ o, “Din’ kariya, din’ kariya ka n saɣim bee n-wurim ya ŋɔ. 21Di pala yɛlimaŋli. Amaa ti bɔrila do’ so ŋun yi Ifriim zoya ni tiŋ’ la ni na ka o yuli booni Bikiri ŋun nyɛ Shiiba bia la, ka nyɛ ŋun daa yi Naa Dauda nyaaŋa la. Zaŋmiy’ o kɔŋko ti ma ka n zo ka chɛ yi ya ŋɔ.”
Ka paɣ’ maa daa yɛli Jɔab, “Nyama, ti ni ŋmaag’ o zuɣu bahi ya gooni na.” 22Di saha ka paɣ’ maa daa zaŋ o ni niŋ yɛn shɛli maa chaŋ tiŋ’ maa nim’ zaa sani, ka bɛ daa ŋmaai Bikiri bia Shiiba maa zuɣu n-zaŋ li bahi Jɔab na. Ka o daa piɛbi kikaa ka sokam wurim kul’ o yiŋa, ka Jɔab mi daa labi naa sani Jɛrusalɛm.
Naa Dauda tumtumdi’ kpamba
23Jɔab n-daa nyɛ Izraɛl tiŋgbɔŋ ni zaa tɔbbihi sapashin’ kpɛma, ka Jɛhɔiada bia Bɛnaaya la mi daa su Chɛrɛtinim’ mini Pɛlɛtinim’ fukumsi. 24Ka Adɔram daa nyɛ ŋun su tumtumdiba fukumsi; ka Ahilud bia Jɛhɔshafat daa nyɛ ŋun su gbana sabbu fukumsi. 25Ka Shɛva daa nyɛ gbaŋŋmara. Ka Zadok mini Abiata daa nyɛ maligumaaniba, 26ka Ira ŋun daa nyɛ Jair nir’ la mi daa nyɛ Dauda maligumaana.",https://www.bible.com/bible/2264/2SA.20.DBWDB
2 SAMUƐL 21,"Bɛ ku Naa Sool bihi
1Dauda ʒiɛman’ maa ni kum daa ti lu yuma ata doli taba. Ka Dauda daa bɔhi Yawɛ ni o baŋ din tahi li. Ka Yawɛ daa yɛl’ o, “Ninsalinim’ ʒim yihibu taali n-ʒi Naa Sool min’ o daŋ zuɣu, dama o daa ku Gibiɔnnima.” 2 Ka naa daa boli Gibiɔnnim’ maa na, Gibiɔnnim’ daa pala Izraɛlnima, amaa bɛ daa nyɛla Amɔrinim’ ninvuɣ’ shɛb’ bɛn daa kpalim. Ka Izraɛlnim’ ni daa kul po pɔri ni bɛ ku ku ba la zaa yoli, Sool daa bahi ku ba o ni daa bɔri ni o niŋ Izraɛlnim’ mini Judanim’ yubu la zuɣu. 3Ka Dauda daa bɔhi Gibiɔnnim’ maa, “Bɔ ka n lee yɛn niŋ tin ya? Bee bɔ ka n lee yɛn zaŋ yɔn ya ti ni daa tum ya taal’ shɛli maa samli, ka yi suhi alibarika niŋ Yawɛ ni su shɛli ŋɔ ni?”
4Ka Gibiɔnnim’ maa daa yɛli Dauda, Anzinfa bee salima din’ pala din ni mali ti mini Sool ni o zuliya maa yɛlli maa, di mi pala ti bɔrimi ni ti ku Izraɛl ninvuɣ’ so.
Ka Dauda daa bɔhi ba, “Ka bɔ ka yi lee bɔri ni n niŋ tin ya?”
5Ka bɛ daa yɛli naa “Ninvuɣ’ so ŋun daa ku ti ka lo ni o kpihim ti birili Izraɛl tiŋgbɔŋ ni zaa maa, 6chɛ ka bɛ zaŋ o bidibis’ ayopɔin ti ti ka ti zaŋ ba chaŋ Gibiɔn nti ku ba Yawɛ zol’ la zuɣu ŋun’ Yawɛ tooni.”
Ka naa daa yɛli, “N ni zaŋ ba tin ya.”
7 Amaa naa daa bi saɣi zaŋ Mɛfibɔshɛt ŋun daa nyɛ Jɔnatan bia ka nyɛ Sool yaaŋa la ŋun’ ti ba, ŋun’ Dauda mini Sool bia Jɔnatan ni daa lo tab’ alikauli shɛli Yawɛ tooni la zuɣu. 8 Ka naa daa zaŋ Rizipa ŋun daa nyɛ Aiya bipuɣiŋga la bidibis’ ayi shɛb’ o ni daa dɔɣi Sool yiŋa ka bɛ yuya booni Arimɔni ni Mɛfibɔshɛt la mini Sool bipuɣiŋga Mɛrab bidibis’ anu shɛba o ni daa dɔɣi Barizillai ŋun daa nyɛ Mɛholat nir’ la bia Adiriɛl yiŋa la 9n-ti Gibiɔnnim’ maa, ka bɛ daa zaŋ ba chaŋ ti ku ba zoli maa zuɣu Yawɛ tooni, ka bɛ niriba ayopɔin maa zaa daa laɣim kpi. Puu atam kpuɣibu saha, kachɛɣu piligu ni ka bɛ daa ku ba maa.
10Ka Aiya bipuɣiŋga Rizipa maa daa zaŋ kuntu chaŋ ti yɛrigi sɔŋ zoli maa zuɣu n-do nimaani kariti juri wuntaŋ’ ni, ka kariti mɔɣu ni biŋkɔbiri mi yuŋ m-mali lala hal ka saa daa ti mi m-bahi bɛ zuɣu.
11Ka bɛ daa yɛli Dauda Aiya bipuɣiŋga Rizipa ŋun daa nyɛ Sool mam la ni niŋ shɛm maa, 12 ka ŋun’ Dauda daa chaŋ Jabɛshigiliadnim’ sani nti yihi Sool min’ o bia Jɔnatan kɔba. Bɛna n-daa nyɛ bɛn chaŋ Bɛtishan zama laɣiŋgu palo ni, luɣ’ shɛli Filistianim’ ni daa zaŋ Sool mini Jɔnatan yili la nti sɔɣi yihi ba Filistianim’ ni daa ku Sool Gilibɔa dahin shɛl’ la. 13Ka o daa zaŋ Sool min’ o bia Jɔnatan kɔba maa na nti laɣisi bɛ ni ku shɛb’ maa kɔba m-pahi di zuɣu. 14Ka bɛ daa zaŋ Sool min’ o bia Jɔnatan kɔba maa ti sɔɣi Sool ba Kish siliga ni Zɛla Bɛnjamin tiŋgban’ ni, ka daa niŋ naa ni daa zali ni bɛ niŋm’ shɛlikam zaa. Di nyaaŋa ka Naawuni daa naanyi deei bɛ suhigu bɛ tiŋgbɔŋ maa ni.
Bɛ tuhi Filistia wɔɣiri’ kɔba
(1 Yɛlikura 20.4-8)
15Ka Filistianim’ daa ti lan lo tɔbu ni bɛ tuhi Izraɛlnima, ka Dauda daa pah’ o tɔbbihi zuɣu ka bɛ chaŋ, ka bɛ mini Filistianim’ maa daa ti tuhi hal ka di ti gbarigi Dauda. 16Di saha ka Ishibibɛnɔb ŋun daa nyɛ tiyaawumya zuliya, ka o kpani tibisim nyɛ kilɔgiram ata ni pirigili, ka takɔb’ palli lo o sheeni la daa tɛhi ni o ni tooi ku Dauda. 17 Amaa ka Zɛruya bia Abishai daa kana ti sɔŋ Dauda n-ku Filistia doo maa. Di saha ka Dauda niriba maa daa po pɔri yɛl’ o, “A ku lan doli ti chaŋ tɔb’ ni, di yi pa lala a ni ti chɛ ka Izraɛlnim’ firila kpi.”
18Dimbɔŋɔ nyaaŋa ka bɛ mini Filistianim’ maa daa ti lan tuhiri tɔbu Gɔb, ka Sibɛkai ŋun daa nyɛ Husha nir’ la daa ku Saf ŋun daa nyɛ tiyaawumyanim’ zuliya ni nir’ la.
19Ka tɔb’ daa ti lan lu Izraɛlnim’ maa mini Filistianim’ sunsuuni Gɔb yaha, ka Jaariɔrigim ŋun daa nyɛ Bɛtilihɛm nir’ la bia Ɛlhanan gba daa lan ku Goliat ŋun daa nyɛ Gaat nira ka o kpani dɔɣu daa be kaman kpalua dapua la.
20Ka tɔb’ shɛli daa ti lan lu bɛ sunsuuni Gaat, ka wɔɣiri tital’ so daa beni. O daa malila nubih’ ayɔbuyɔbu ni napombih’ ayɔbuyɔbu. Ka di zaa kalinli daa yiɣisi pisinaanahi. O gba daa yila tiyaawumyanim’ maa zuliya ni na. 21Ka o daa dihiri Izraɛlnim’ vi, ka Dauda mabia Shimɛi bia Jɔnatan mi daa ku o.
22Bɛ niriba anahi ŋɔ daa nyɛla bɛn yi Gaat tiyaawumyanim’ la zuliya ni na. Ka Dauda min’ o tɔbbihi maa daa ku bɛ zaa.",https://www.bible.com/bible/2264/2SA.21.DBWDB
2 SAMUƐL 22,"Naa Dauda nasara dibu yilli
(Yila 18)
1Ka Dauda daa zaŋ yɛtɔɣa ŋɔ n-yili yilli paɣi Yawɛ dahin’ shɛli Yawɛ ni daa fa o o dimnim’ zaa nuu ni bahi, ka lan fa o Sool gba nuu ni bahi la nyaaŋa.
2O daa yɛliya, “Yawɛ n-nyɛ n tampiŋ ni m birini ni ŋun fari ma bahira.
3N Naawuni, n tampiŋ,
n ni sɔɣiri so sani.
N nyɔtaɣirigu mini
kpiɔŋlana ŋun tiligi ma.
M birini mini n sɔɣisili shee,
nyini n-nyɛ n tiligira
ŋun tiligiri ma barina ni.
4N daa kuhi boli Yawɛ ŋun simdi paɣibu ŋɔ, ka tiligi n dimnim’ nuu ni.
5Kum kɔgbana daa gili ma niŋ sunsuuni,
ka bahi yoli kɔgbana liri ma.
6Kpiimba biɛhigu shee mihi
daa vili ma gbibi,
ka kum zana daa do n tooni.
7N daa kuhi boli Yawɛ n nandahima puuni.
N Naawuni ka n daa boli maa.
Ka o daa be o jɛmbu duu puuni
ka wum n kukoli;
ka n kuhigu maa daa lu o tiba ni.
8Di saha ka tiŋgbani daa sɔhigi ka dam;
ka zuɣusaa tanzahi daa sɔhigi
ka dam o suhuyiɣisili zuɣu.
9Ka nyɔhi daa yir’ o nyɛvoya ni na,
ka buɣimniɛm din diri binyɛra
yir’ o nol’ ni na;
ka sala buɣimniɛm yir’ o sanna.
10O daa chɛ ka sagbana bɔɣi
ka o siɣina;
ka zibisim titali be o naba tiŋli.
11O daa ba chɛrubi yiɣi;
ka bɛ daa nya o
ka o bela pɔhim ni chana.
12O daa zaŋ zibisim din gil’ o leeg’ o sampaa,
ka sagban’ tibisa leeg’ o kom dooshee.
13Ka sala buɣimniɛm yiri
neesim shɛli din be o sani maa ni na.
14Yawɛ daa be alizanda ni
ka tahi bahina,
ka bɛ daa wum Zallakudura Naa kukoli.
15Ka o daa to piɛma n-wurim ba bahi;
ka chɛ ka saa nyaɣisi niŋ ba
ka bɛ ŋmaligi guui.
16Ka niriba nya teeku puuni kɔsoya,
ka dunia ni tam tanza’ shɛŋa zuɣu yi zahira
Yawɛ tahigu mini pɔhim shɛli
din yiri o nyɛvoya ni na vuri zuɣu.
17Ka o daa teeg’ o nuu zuɣusaa ha
n-tirina gbaai ma
n-vooi ma yihi kom pam puuni na.
18O daa fa ma n dim’
ŋun nyɛ yaalan’ nuu ni bahi,
ka tiligi ma bɛn je ma nuu ni,
dama bɛ daa gari ma yaa.
19Nandahima ni daa mali ma dahin’ shɛli,
ka bɛ daa kana ti liri ma;
amaa ka Yawɛ daa nyɛ ŋun guli ma.
20O daa zaŋ ma zali pal’ tital’ ni.
O daa tiligi ma,
dama o nini daa tiɣi ma.
21Yawɛ daa ti ma laara
n wuntitali zuɣu;
o yo ma samli n ni ka galimi zuɣu.
22Dama n daa doli Yawɛ zaligunima,
ka daa bi tum ninvuɣ’ biɛtali tuma
ŋ-ŋmaligi ka chɛ ŋuna
ŋun nyɛ n Naawuni maa.
23N daa kul dolila
o zaligu shɛŋa din pahi zaa,
ka bi birig’ o zaligunim’ maa shɛli.
24N daa ka galimi o sani,
dama n daa bi tum taal’ shɛli.
25Dinzuɣu ka Yawɛ ti ma laara
n wuntitali mini m biɛrisuntali zaŋ chaŋ o sani zuɣu.
26Ninvuɣ’ shɛb’ bɛn ʒe a yim,
a gba ʒe ba la yim;
ka ninvuɣ’ so ŋun ka galimi,
a wuhir’ o a gba ni ka galimi shɛm.
27Ninvuɣ’ shɛb’ bɛn be kasi,
a wuhiri ba ni a gba bela kasi,
ka ninvuɣ’ shɛb’ bɛn mi
nyɛ ninvuɣ’ biɛri,
a wuhiri ba a ninkuunsi ni nyɛ shɛm.
28A tiligiri tarimba,
ka pa nina lihiri karimbaannima
ni a filim ba.
29Yɛlimaŋli, Yawɛ, nyini n-nyɛ n firila,
Yawɛ tiri ma neesim n zibisim ni.
30Yɛlimaŋli, a zuɣu n ni tooi
nyaŋ ninvuɣ’ gbaliŋ.
N Naawuni zuɣu, n ni tooi
kpahi yaɣi gooni.
31Naawuni ŋɔ soli nyɛla din be tibi.
Yawɛ daalikauli niŋdi pali.
O nyɛla nyɔtaɣirigu n-taɣiri
ninvuɣ’ shɛb’ bɛn zaa zɔr’ kpɛr’ o yuli.
32Dama ŋuni n-lee lan nyɛ Naawuni
ka pa ni nyini Yawɛ?
Ka ŋuni n-lee lan nyɛ tampiŋ
ka pa ni ti Naawuni ŋɔ?
33Naawuni ŋɔ n-nyɛ
n sɔɣibu shee din mali kpiɔŋ;
ka chɛ ka barina shɛli ka n soli zuɣu.
34 O chɛ ka n naba ŋmanila
naba anahilan’ nyaaŋa naba,
ka chɛ ka m be zoya zuɣu chana
ka barina shɛli kani.
35O wuhi n nuhi tɔbu tuhibu;
ka di chɛ ka n ni tooi zaŋ
n nuhi dahim daanya tɔbu.
36Nyini n-ti ma a tiliginsim nyɔtaɣirigu;
ka a sɔŋsim chɛ ka n lee wɔɣirili.
37Nyini n-daa ti ma pal’ yɛlinli
ka n yaari n naba chana,
ka n naba daa bi sarigi.
38N daa kari doli n dimnima nti ku ba,
ka n daa bi ŋmaligi labi n nyaaŋa
hal ka ti naai bɛ balibu zaa.
39N daa to ba la kpani ka di pili yi,
ka bɛ lu n naba ni ka kɔŋ yiɣisibu,
ka n ku bɛ zaa.
40Dama nyini n-daa ti ma kpiɔŋ
ni n tuhi tɔbu.
Nyini n-daa chɛ ka n no n dimnim’ firi tiŋa.
41Nyini n-daa chɛ ka
n dimnim’ ŋmaligi guui ka chɛ ma,
ka chɛ ka n ku bɛn je ma la.
42Bɛ daa lihiya,
amaa ka so daa kani ŋun ni tiligi ba.
Bɛ daa fabili niŋ Yawɛ,
amaa ka o daa bi garigi ba.
43N daa bu n-nuɣisi ba
kaman taŋkpa’ zim la.
N daa burisi ba ka no n-taai ba
kaman soli zuɣu batibati la.
44Nyini n-daa fa ma m mini
ninvuɣ’ shɛb’ bɛn zabiri nuu ni bahi.
Nyini n-zaŋ ma leei zuliya bɔbili zuɣulana;
ka n ni daa bi mi ninvuɣ’ shɛb’ zaa jɛmdi ma mi.
45Tinzunnim’ kanna ti damdiri ma la tiŋa.
Bɛ yi kul wum ka n yɛli shɛlikam,
bɛ deerila n noli.
46Dabiɛm gbahi tinzunnima,
ka bɛ yiri bɛ ni me birini gili
bɛ tiŋ’ shɛŋa ni
n-kani n sanna, ka bɛ ni sɔhira.
47Yawɛ nyɛla ŋun be,
ŋun nyɛ n tampiŋ ŋɔ mali alibarika,
Tibigimiya n Naawuni
ŋun nyɛ n tiliginsim tampiŋ ŋɔ.
48Naawuni n-nyɛ ŋun daa bɔhi biɛri ti ma,
ka zaŋ niriba ti ma ni n su ba.
49Nyini n-nyɛ ŋun daa yihi ma
n dimnim’ nuu ni.
Nyini n-daa duhi ma gari n dimnima.
Nyini n-daa fa ma ninvuɣ’ shɛb’ bɛn taai duŋ nuu ni bahi.
50 Yawɛ, n ni paɣ’ a dimbɔŋɔ zuɣu
zuliya bɔbili sunsuuni;
ka yili yila paɣ’ a yuli.
51O ti o naa nasara pam,
ka wuh’ o yurilim ni galisi shɛm
zaŋ chaŋ o ninvuɣ’ gahindili Dauda min’ o zuliya sani hal ni saha din ka bahigu.”",https://www.bible.com/bible/2264/2SA.22.DBWDB
2 SAMUƐL 23,"Naa Dauda yɛtɔɣ’ shɛŋa din bahindi nyaaŋa
1Dauda yɛtɔɣ’ shɛŋa din bahindi nyaaŋa m-bɔŋɔ: Jɛsi bia Dauda daanabitali yɛtɔɣa m-bɔŋɔ.
Bɛ ni duhi ninvuɣ’ so, Yaakubu Naawuni ni pii ninvuɣ’ so ka o ŋma yil’ nyaɣisa Izraɛl tiŋgbɔŋ ni la daanabitali yɛtɔɣa m-bɔŋɔ.
2Yawɛ Shia tɔɣisiri yɛtɔɣa n sani,
ka o yɛligu be n zilinli zuɣu.
3Izraɛlnim’ Naawuni tɔɣisi yɛtɔɣa.
Izraɛl tampiŋ la yɛli ma:
So yi doli yɛlimaŋli soli n-su o niriba,
ka su ba ni Naawuni zɔbo,
4o ŋmanila biɛkaali neesim bɛ sani,
ka be kaman sagbana ni yi kani
ka wuntaŋ’ puhi na asiba
ka o neesim be shɛm la;
ka be kaman saa ni yi mi
ka mɔri bili tiŋgban’ ni yina shɛm la.
5Yɛlimaŋli, pa lala
ka Naawuni yɛn niŋ n zuliya?
Dama o lo ma alikauli din ka bahigu;
o chɛ ka di zani dɛde
binshɛɣukam zaa ni,
ka lan ka taɣibu yaha.
Dama o ni chɛ ka n sɔŋsim
mini n suhu ni yu shɛli nya nasara.
6Amaa ninvuɣ’ shɛb’
bɛn baɣa ka Naawuni ni
ŋmanila gɔ’ shɛŋa bɛ ni zaŋ labi;
dama so ku tooi zaŋ o nuu kpuɣi ba.
7Amaa ninvuɣ’ so ŋun yɛn shihi ba,
ŋun zaŋmila kur’ bini mini
kpan’ dɔɣu n-niŋ lala,
ka buɣim di ba zaa nimaani.
Naa Dauda tɔbutuhiri’ biinsi
(1 Yɛlikura 11.10-41)
8Dauda ni daa mali tɔbutuhiri’ biinsi shɛb’ yuya m-bɔŋɔ: Jɔshɛbashɛbɛt Tachɛmɔn nira ŋun daa nyɛ wɔɣiri’ kɔba ata la naa, ŋun daa zaŋ o kpani lu niriba kɔbisinii zuɣu n-ku bɛ zaa tɔb’ tuhibu yim puuni la.
9Ka ŋun daa pa o zuɣu wɔɣiri’ kɔba ata maa ni n-daa nyɛ Ɛliɛza, o daa nyɛla Dɔdo bia, ka Dɔdo mi nyɛ Aho bia. Ŋuna n-daa be Dauda sani saha shɛli bɛ ni daa filim Filistianim’ bɛn lo tɔbu n-laɣim nimaani na, ka Izraɛlnim’ nya ba ka tiri gbin’ la. 10Ŋuna n-daa yiɣisi lu Filistianim’ maa zuɣu n-ku ba hal ka o nuu ti ja ka o kɔŋ o takɔbi o nuu ni yihibu. Ka Yawɛ daa chɛ ka bɛ di nasara pam dindali maa. Ka niriba maa daa labina ti dol’ o nyaaŋa yihir’ o ni daa ku shɛb’ maa bidibbina.
11Ka ŋun daa pa o mi zuɣu nyɛ Shamma Agee ŋun daa nyɛ Hara nir’ la bia. Filistianim’ daa ti laɣim tab’ lo tɔb’ Lɛhi luɣ’ shɛli tuya balibu pam ni daa be la, ka Izraɛlnim’ daa ŋmaligi guui ka chɛ Filistianim’ maa. 12Amaa ka ŋun’ daa bari zani puu maa sunsuuni n-zabi di zuɣu, ka daa ku Filistianim’ maa, ka Yawɛ daa chɛ ka bɛ di nasara pam.
13Ka puu atam kpuɣibu saha daa ti miri, ka wɔɣiri’ kɔba pihita la ni niriba ata daa chaŋ Dauda sani Adulam vo’ kabili ni. Ka Filistianim’ daa lo tɔb’ na ti do Rɛfaim vinvamli ni. 14Di saha Naa Dauda daa bela zoli zuɣu birini puuni, ka Filistia tɔbbihi mi do Bɛtilihɛm. 15Ka Dauda suhu daa ti lu yiŋ’ ni ka o yɛli, “N di bi zaɣisi ka so chaŋ Bɛtilihɛm ti tooi kɔbil’ shɛli din do” di dunol’ shee la ni kom na ti ti ma ka n nyu!” 16Di saha ka wɔɣiri’ kɔba ata maa daa vaai yiɣisi tim Filistia tɔbbihi maa sunsuuni gari chaŋ Bɛtilihɛm kɔbil’ shɛli din daa do di dunol’ shee maa nti tooi di kom na ti ti Dauda. Amaa ka o zaɣisi li nyubu, ka kpaai li bahi tiŋ’ ti Naawuni, 17ka yɛli, “Yawɛ, din’ kariya ni n niŋ lala. N ni tooi nyu ninvuɣ’ shɛb’ bɛn zaŋ bɛ nyɛviya pa talima chaŋ ŋɔ ʒim?” Dinzuɣu ka o daa bi nyu kom maa.
Wɔɣiri’ kɔba ata maa ni daa tum tuun’ shɛŋa m-bala.
18Ka Abishai Zɛruya bia ŋun daa nyɛ Jɔab mabia la daa nyɛla ŋun su tɔbbihi pihita fukumsi, ŋuna n-daa zaŋ kpani lu ninvuɣ’ kɔbisita zuɣu n-ku ba ka zali yuli pahi wɔɣiri’ kɔba ata maa zuɣu. 19Ŋuna n-daa tum tuma ka o yuli du n-gari ninvuɣ’ pihita maa zaa ka o leei bɛ zuɣulana la, amaa o yuli daa lee bi du m-paai wɔɣiri’ kɔba ata maa yuya.
20Ka Bɛnaaya ŋun daa nyɛ Jɛhɔiada bia ka nyɛ Kabiziil nir’ la gba daa nyɛla suhukpeendan’ ŋun tum tuun’ kara. Ŋuna n-daa ku Mɔabnim’ wɔɣiri’ kɔba ayi, ka daa ti lan siɣi bɔɣili ni ti ku gbuɣinli paɣili ni daa kpe dahin shɛl’ la. 21O daa ti lan ku Ijipti do’ viɛl’ so gba. Ijipti doo maa daa gbibila kpani o nuu ni, amaa ka Bɛnaaya daa zaŋ jaaŋgbee chaŋ ti lir’ o n-fa kpani maa o nuu ni n-zaŋ omaŋmaŋ’ kpani maa ŋmaligi ku o. 22Bɛnaaya Jɛhɔiada bia maa mi ni daa tum tuun’ shɛŋa m-bala, ka o gba yuli daa du m-pahi wɔɣiri’ kɔba ata maa zuɣu. 23O yuli daa duya pam ninvuɣ’ pihita maa ni, amaa di daa bi du m-paai wɔɣiri’ kɔba ata maa yuya. Ka Dauda daa zaŋ o leei o tɔbbihi bɛn gul’ o zuɣulana. 24Ninvuɣ’ pihita maa yuya m-bɔŋɔ: Asahɛl ŋun daa nyɛ Jɔab mabia la mini Ɛlhanan ŋun ba daa nyɛ Dɔdo Bɛtilihɛm nir’ la 25ni Shamma mini Ɛlika bɛn daa yi Harɔd na la 26ni Hɛlɛz ŋun daa nyɛ Paliti nir’ la ni Ira Ikɛsh ŋun daa nyɛ Tɛkɔa nir’ la bia 27ni Abiɛza ŋun daa nyɛ Anatɔt nir’ la ni Mɛbunai ŋun daa nyɛ Husha nir’ la 28ni Zalimɔn ŋun daa nyɛ Aho nir’ la ni Maharai ŋun daa nyɛ Nɛtɔfa nir’ la 29ni Hɛlɛb ŋun daa nyɛ Baana Nɛtɔfa nir’ la bia ni Itai ŋun ba daa nyɛ Ribai ŋun daa nyɛ Gibia din daa be Bɛnjamin tiŋgban’ ni nir’ la 30ni Bɛnaaya ŋun daa nyɛ Piratɔn nir’ la ni Hiddai ŋun daa yi Gaash kulibɔŋ duli na la 31ni Abialibɔn ŋun daa nyɛ Araba nir’ la ni Azimavɛt ŋun daa nyɛ Bahurim nir’ la 32ni Ɛliaba ŋun daa nyɛ Shaalibɔn nir’ la ni Jashɛn bihi ni Jɔnatan 33ŋun nyɛ Shamma ŋun daa nyɛ Harar nir’ la bia ni Ahiam ŋun daa nyɛ Sharar Harar nir’ la bia 34ni Ɛlifɛlɛt ŋun daa nyɛ Ahasibai Maaka nir’ la bia ni Iliam ŋun daa nyɛ Ahitɔfɛl Gilo nir’ la bia 35ni Hɛziro ŋun daa nyɛ Kamɛl nir’ la ni Paarai ŋun daa nyɛ Aribi nir’ la 36ni Igal ŋun daa nyɛ Neetan Zɔba nir’ la bia ni Bɛni ŋun daa nyɛ Gaad nir’ la 37ni Zɛlɛk ŋun daa nyɛ Ammɔn nir’ la ni Naharai ŋun daa nyɛ Bɛrɔt nira ka daa nyɛ ŋun ʒiri Zɛruya bia Jɔab tɔbutuhiri’ nɛma la 38ni Ira ni Garɛb bɛn daa nyɛ Jatir niriba la 39ni Yuria ŋun daa nyɛ Hiti nir’ la. Bɛ zaa kalinli daa yiɣisila ninvuɣ’ pihitanaayopɔin.",https://www.bible.com/bible/2264/2SA.23.DBWDB
2 SAMUƐL 24,"Naa Dauda kali niriba
(1 Yɛlikura 21.1-27)
1Ka Yawɛ suhu daa ti lan yiɣisi bahi Izraɛlnim’ zuɣu, ka o piɛli Dauda bahi bɛ zuɣu ka yɛl’ o, “Cham’ ti kali Izraɛlnim’ mini Judanima.” 2Di saha ka naa daa yɛli Jɔab min’ o sapashin’ kpamba bɛn daa be o sani la, “Chamiya gili Izraɛl zuliyanim’ zaa ni, zaŋ Dan hal ti kpa Bɛrishiiba n-kali niriba maa ka m-baŋ bɛ kalinli ni nyɛ shɛm.”
3Amaa ka Jɔab daa yɛl’ o, “Yawɛ ŋun nyɛ a Naawuni ŋɔ ni chɛ ka niriba maa galisi kaman ʒii bukɔbiga zuɣu pahi, ka chɛ ka n dan’ naa nini nya li, ka bɔzuɣu ka nyin’ n dan’ naa lan bɔr’ ni a niŋ dimbɔŋɔ yaha?” 4Amaa ka naa yɛligu maa daa ŋme n-kpihim Jɔab min’ o sapashin’ kpamba dini. Di saha ka Jɔab mini sapashin’ kpamba maa daa yiɣisi naa sani yi n-chaŋ ni bɛ ti kali Izraɛlnim’ maa.
5Ka bɛ daa chaŋ ti gbaai Jɔɔdɛn Mɔɣili du n-chaŋ ti piligi Aroa mini fɔn’ tin’ shɛli din daa be vinvamli sunsuuni zaŋ kpa Gaad din be Jaza polo la. 6Di nyaaŋa ka bɛ daa chaŋ Giliad mini Kadɛshi din be Hitinim’ tiŋgbɔŋ ni la nti yi nimaani chaŋ Dan n-yi Dan zaŋ goligi Sidɔn polo 7n-chaŋ Taai birini la mini Hivinim’ ni Keenannim’ tinsi zaa ni. Ka bɛ daa lan yi nimaani chaŋ Nɛgɛb din be Juda tiŋgban’ ni Bɛrishiiba polo la. 8Dinzuɣu chira awɛi ni biɛɣ’ pisi ka bɛ daa zaŋ gili tiŋgbɔŋ maa ni zaa ka labi Jɛrusalɛm. 9Ka Jɔab daa zaŋ niriba maa kalinli ni nyɛ shɛm ti ti naa. Izraɛl tiŋgban’ ni, dɔbba bɛn daa naan tooi chaŋ tɔbu kalinli daa nyɛla ninvuɣ’ tuhi’ kɔbisinii. Ka Juda tiŋgban’ ni mi nyɛ ninvuɣ’ tuhi’ kɔbisinu.
10Amaa bɛ ni daa kali niriba maa naai nyaaŋa ka Dauda suhu daa saɣim pam, ka o yɛli Yawɛ, “N tum alahichi n ni niŋ shɛm maa zuɣu. Amaa pumpɔŋɔ, Yawɛ, n suhir’ a mi, kpihimi man’ ŋun nyɛ a dabili ŋɔ daalahichi maa; dama n tum jɛrilim pam.”
11Ka Dauda daa yiɣisi biɛɣ’ asiba, ka Yawɛ daa zaŋ o yɛligu ti anab’ Gaad ŋun daa nyɛ Dauda daanab’ la n-yɛl’ o, 12“Cham’ ti yɛli Dauda ni man’ Yawɛ yɛliya ni bini diba ata ka n zal’ o, ni o piimi di ni zaɣ’ yini ka n niŋ li ti o.” 13Ka Gaad daa kana ti yɛli Dauda ka bɔh’ o, “A lee bɔri ni kum n-lu a zuɣu a tiŋgbɔŋ ŋɔ ni yuma ata bee a bɔr’ ni a dimnim’ kar’ a kpɛhi yɔɣu n-dol’ a chira ata bee a bɔr’ ni alɔbo lu a tiŋgbɔŋ ŋɔ ni daba ata? Pumpɔŋɔ tɛhimi ka yɛli ma n ni yɛn lab’ ti yɛli ŋun tim ma na maa shɛm.”
14Ka Dauda daa yɛli Gaad, Nandahima gbaai ma pam. Chɛ ka ti kpalimla Yawɛ nuu ni, dama o nambɔzɔbo galisiya. Amaa di chɛ ka n kpalim ninsalinim’ nuu ni. 15Ka Yawɛ daa chɛ ka alɔbo lu Izraɛl tiŋgbɔŋ maa ni asiba m-mal’ lala hal ti paai saha shɛl’ o ni daa zal’ li. Ka ninvuɣ’ shɛb’ bɛn daa kpi Dan zaŋ ti kpa Bɛrishiiba kalinli daa nyɛla ninvuɣ’ tuhi’ pisopɔin. 16Ka malaika maa daa teeg’ o nuu kpa Jɛrusalɛm polo ni o bahi li yoli, ka Yawɛ daa taɣ’ o tɛha zaŋ chaŋ tuumbiɛɣu maa polo, ka yɛli malaika so ŋun daa tumdi alɔbo tuma maa, “Di saɣiya, zaŋm’ a nuu siɣisi tiŋa.” Yawɛ malaika maa daa bela Aruna ŋun daa nyɛ Jɛbusi nir’ la kabɔɣili ni.
17Dauda ni daa nya ka malaika maa kuri niriba maa, di saha ka o daa yɛli Yawɛ, “Nyama, n tum taali, Mani n-tum zaɣ’ biɛɣ’ maa, ka bɔ ka piɛri ŋɔ mi lee niŋ? Dinzuɣu n suhir’ a mi, darigim’ la m mini n daŋ niriba kɔŋko tibili.”
18Ka Gaad daa ka Dauda sanna dindali maa ti yɛl’ o, “Cham’ Aruna Jɛbusi nir’ la kabɔɣili la ni ti me sara maligu bimbini ti Yawɛ nimaani.” 19Ka Dauda daa wum Gaad yɛligu maa ka chaŋ kaman Yawɛ ni daa zal’ o shɛm maa. 20Ka Aruna daa ti lihi nya Naa Dauda min’ o kpamba ni kani o sanna, ka o daa tuhi ba soli ti lu naa sizuura n-damdi zaŋ o zuɣu silim tiŋa 21ka yɛli, “Ka bɔ n-niŋ ka n dan’ naa ti kani man’ ŋun nyɛ o dabili ŋɔ sanna?”
Ka Dauda yɛl’ o, “N yɛn dala a kabɔɣili ŋɔ m-me sara maligu bimbini ti Yawɛ, ka di chɛ ka o vuug’ alɔbo ŋɔ ka chɛ niriba maa.”
22Ka Aruna daa yɛli Dauda, “N dana, zaŋmi li tum a ni nya ka shɛli viɛl’ a sani. Naɣikɔra m-bɔŋɔ, a ni tooi kɔri ba nyo buɣim mali sara, bɛ nyiŋgoya ni dapuhi mini kaburi dari din ni mali buɣim mi m-bɔŋɔ. 23Naa, mani Aruna zaŋ dimbɔŋɔ zaa ti a.” Ka Aruna daa lan yɛli naa, “Yawɛ ŋun nyɛ a Naawuni ŋɔ ni deeg’ a suhigu maa.”
24Amaa ka naa daa yɛli; “Aai, di simdi ni n da li kaman di liɣiri ni nyɛ shɛm, dama n ku zaŋ n ni bi da binshɛli n-nyo buɣim mali sara ti Yawɛ ŋun nyɛ n Naawuni ŋɔ.” Ka Dauda daa da kabɔɣili maa mini naɣikɔra maa anzinfa laɣibaligu pihinu. 25Ka Dauda daa me sara maligu bimbini nimaani m-mali suhudoo sara maligu mini bɛ ni zaŋdi sara shɛli nyɔri buɣim la ti Yawɛ, ka Yawɛ daa wum bɛ ni suh’ o Izraɛl tiŋgbani maa zuɣu shɛm maa, ka vuug’ alɔbo maa ka chɛ Izraɛlnima.",https://www.bible.com/bible/2264/2SA.24.DBWDB
1 NANIMA PILIGU,"PILIGU
Nanim’ litaafi din daŋ tooni tuɣila Izraɛlnim’ kurimbuni ha nanim’ yɛla din piligi Samuɛl litaafinim’ ni la. Di ni tooi pirigi ʒiibuta:
1 Sulemaana ŋun daa dol’ o ba nyaaŋa di Izraɛl mini Juda nam min’ o ba Dauda kum yɛla. 2) Sulemaana nam dibu ni o ni daa tum tuun’ shɛŋa. Din dii yi zahira nyɛla o ni daa me Naawuni jɛmbu duu zali Jɛrusalɛm la. 3) Tiŋgbɔŋ maa nam maa ni daa pirigi n-leei nuzaa polo ni nudirigu polo nama mini na’ shɛb’ bɛn daa di di nama maa zaŋ hal ni yuun’ shɛli din daa pahiri kɔbisiwɛi sunsuuni saha pɔi ka bɛ naanyi dɔɣi Masia la yɛtɔɣa.
Nanim’ litaafinima ayi ŋɔ puuni, naa kam biɛhigu daa dolila o ʒiɛyimtali ni nyɛ shɛm zaŋ chaŋ Naawuni sani, ka tiŋgbɔŋ maa nim’ nasara dibu daa dolila ʒiɛyimtali ŋɔ. Ka buɣijɛmbo mini nɔzaɣisibo mi nyɛ din tahiri zaɣ’ biɛɣu na. Tiŋgbɔŋ maa nuzaa polo nanim’ daa kɔŋ nasara dimbɔŋɔ ni, ka Juda nanim’ bɛn nasara dibu mini bɛ nasara kɔŋbu daa gabila taba.
Bɛn yɛla nyɛ yɛlikpani Nanim’ litaafi din daŋ tooni ŋɔ ni nyɛla Naawuni daanabinim’ bɛn daa nyɛ Naawuni yɛtɔɣ’ tɔɣisiriba bɛn mali suhukpeeni tɔɣisiri yɛtɔɣa kpahiri niriba zuɣu ni ni bɛ miri ka bɛ jɛm buɣa bee n-zaɣisi Naawuni nol’ la. Di bahi bamdi Ilaija mini Baal tindaannim’ pɔhili yɛla la (Suura 18).
Din be litaafi ŋɔ puuni
Dauda nam dibu tariga 1.1—2.12
Sulemaana leei naa 2.13-46
Sulemaana nam dibu ʒiɛmani 3.1—11.43
a. Yuma din daŋ tooni 3.1—4.34
b. Bɛ me Naawuni jɛmbu duu 5.1—8.66
c. Yuma din bahindi nyaaŋa 9.1—11.43
Nam pirigibu 12.1—22.53
a. Nuzaa polɔnim’ taai duŋ 12.1—14.20
b. Juda mini Izraɛl nanima 14.21—16.34
c. Anabi Ilaija 17.1—19.21
d. Izraɛl Naa Ɛhab 20.1—22.40
e. Juda Naa Jɛhɔshafat mini Izraɛl Naa Ahazia 22.41-53",https://www.bible.com/bible/2264/1KI.INTRO1.DBWDB
1 NANIMA 1,"Naa Dauda kuriginsim saha yɛla
1Di saha maa Naa Dauda daa niŋ yuun’ bɔbili ka kurigi pam; ka bɛ daa kul mali chinchin’ tibisa m-pind’ o, amaa di zaa yoli, di daa bi kur’ o wari. 2Dinzuɣu ka o kpamba daa yɛl’ o, “N dan’ naa, chɛ ka ti bo paɣisarili na nti chɛ ka o be a sani gbib’ a, ka doon’ a sani, ka di chɛ ka nyini n dan’ naa ni tula.” 3Di saha ka bɛ daa gili Izraɛl tiŋgbɔŋ ni zaa n-lihiri bɔri paɣisar’ viɛlli, ka daa ti nya Abishag ŋun daa nyɛ Shunɛm paɣisarili n-zaŋ o na ti ti naa. 4Ka o daa leei ŋun be naa sani gbib’ o. Paɣisarili maa daa viɛli pam; amaa naa daa bi baŋ o ni paɣitali.
Adɔnija zaŋ omaŋ’ leei naa
5 Ka Adɔnija ŋun daa nyɛ Hagit bia la daa ti duh’ omaŋa n-yɛli, “N ni leei naa;” ka daa bo chɛchɛbunsi mini wɔribariba pihinu ni bɛ be o tooni. 6O ba daa na ʒi m-milig’ o suhu dahin’ shɛli m-bɔh’ o, “Bɔzuɣu ka a niŋ ŋ-ŋɔ ka niŋ ŋ-ŋɔ?” Adɔnija gba daa viɛli pam, ka nyɛ ŋun pa Absalom zuɣu. 7Ka o daa zaŋ Jɔab ŋun daa nyɛ Zɛruya bia la mini maligumaana Abiata n-leeg’ o saawaranima, ka bɛ dol’ o n-sɔŋd’ o. 8Amaa maligumaana Zadok mini Bɛnaaya Jɛhɔiada bia la ni anabi Neetan ni Shimɛi ni Rɛi ni Dauda ninvuɣ’ kpɛma la daa ka Adɔnija polo.
9Ka Adɔnija daa ti zaŋ piɛri mini naɣilalantaba ni naɣibihi pol’ kpaba n-kɔri ba Wahu Kuɣili din daa do m-baɣi Ɛnrɔgɛl la, ka boli nabihi bɛn nyɛ o mabihi zaa mini Juda nabihi zaa na, 10amaa ka daa bi boli anabi Neetan mini Bɛnaaya bee o tizo Sulemaana bee naa ninvuɣ’ kpɛma la bɛna.
Bɛ zaŋ Sulemaana leei naa
11 Di saha ka Neetan daa bɔhi Sulemaana ma Batishiiba, “A bi wum ni Hagit bia Adɔnija leei naa, ka ti dan’ Dauda ʒi di yɛla? 12Dinzuɣu pumpɔŋɔ kamina ka n ti a saɣisigu shɛli din ni chɛ ka a tooi tilig’ amaŋmaŋ’ min’ a bia Sulemaana nyɛviya. 13Cham’ Naa Dauda sani yomyom ti bɔh’ o, “N dan’ naa, a daa bi po pɔri man’ ŋun nyɛ a dab’ paɣ’ ŋɔ sani ni a ni chɛ ka m bia Sulemaana ti di nam n-ʒin’ a nam ʒiishee? Ka di chaŋ wula ka Adɔnija nti di nam?” 14Ka a ni ti na kul yɛn tɔɣisiri naa yɛtɔɣa ŋɔ saha shɛli maa, n gba ni dol’ a nyaaŋa kpɛna nti di a shɛhira.
15Dinzuɣu ka Batishiiba daa chaŋ naa sani o dudoonigu ni. Di saha maa naa daa kurigiya pam, ka Abishag ŋun daa nyɛ Shunɛm paɣ’ la m-be o sani gbib’ o. 16Ka Batishiiba daa gbani n-lu naa sizuura, ka naa bɔh’ o, “Bɔ ka a bɔra?”
17Ka o garigi yɛl’ o, “N dana, a daa po Yawɛ ŋun nyɛ a Naawuni ŋɔ man’ ŋun nyɛ a dab’ paɣ’ ŋɔ sani yɛli, ‘A bia Sulemaana ni ti di nam n kalinsi nyaaŋa n-ʒini n nam ʒiishee.’ 18Ka pumpɔŋɔ n dana, nyama, Adɔnija n-nyɛ naa, hal a ni kul bi mi di yɛla maa zaa yoli. 19O kɔrila naɣilahi mini naɣ’ pol’ kpaba ni piɛri pam mali sara, ka boli nabihi zaa mini maligumaana Abiata ni tɔbbihi sapashin’ kpɛm’ Jɔab, amaa ka bi bol’ a bia Sulemaana ŋuna. 20N dan’ naa, ka pumpɔŋɔ, Izraɛlnim’ zaa lihirila a ninni ni a wuhi ba ŋun yɛn zani a zaani n-di nam a kalinsi nyaaŋa ʒin’ a nam ʒiishee. 21Di yi pa lala, nyini n dan’ naa yi ti di saɣim saɣ’ a tariga, bɛ ni wuhi ni m mini m bia Sulemaana nyɛla bɛ nyaanyiriba.”
22O ni daa na kul tɔɣisiri naa yɛtɔɣa ŋɔ saha shɛli maa, ka anabi Neetan mi kpɛna. 23Ka bɛ daa yɛli naa, Anabi Neetan be kpe. Ka Neetan daa kpe naa sani nti damd’ o tooni n-zaŋ o nini kpa tiŋa; 24ka yɛli, “N dan’ naa, nyini n-daa yɛli, ‘Adɔnija ni di nam n kalinsi nyaaŋa n-ʒini n nam ʒiishee?’ 25Dama zuŋɔ o chaŋmi ti kɔri naɣilalantaba mini naɣibihipol’ kpaba ni piɛri pam mali sara, ka boli nabihi zaa mini tɔbbihi sapashin’ kpɛm’ Jɔab ni maligumaana Abiata. Nyama, bɛ be o sani n-diri ka nyuri ka yɛra, ‘Naawuni dolimi Naa Adɔnija nyɛvili.’ 26Amaa n dana, o bi boli man’ ŋun nyɛ a dabili ŋɔ mini maligumaana Zadok ni Jɛhɔiada bia Bɛnaaya ni a bia Sulemaana. 27Nyini n dan’ naa m-bahi noli ka tuuni ŋɔ tum, ka bi yɛli tinim’ bɛn nyɛ a daba ŋɔ ŋun yɛn ʒini a nam ʒiishee ŋɔ a kalinsi nyaaŋa?”
28Ka Naa Dauda garigi yɛli, “Bolimiya Batishiiba ti ma.” Ka o daa kpe naa sanna nti zan’ o tooni. 29Ka naa daa po n-yɛli, “Yawɛ ŋun daa fa ma n dimnim’ zaa nuu ni bahi ka nyɛ ŋun be ŋɔ zuɣu, 30n ni daa po Yawɛ ŋun nyɛ Izraɛlnim’ Naawuni ŋɔ n-yɛl’ a ‘A bia Sulemaana ni ti di nam n kalinsi nyaaŋa n-zani n zaani ʒini n nam ʒiishee la,’ n ni niŋ lala zuŋɔ dabisili ŋɔ.”
31Di saha ka Batishiiba daa gbani n-zaŋ o nina kpa tiŋa n-lu naa sizuura ka yɛli, “Naawuni dolimi n dan’ Naa Dauda nyɛvili.”
32Ka Naa Dauda daa yɛli, “Bolimiya maligumaana Zadok mini anabi Neetan ni Bɛnaaya Jɛhɔiada bia la ti ma.” Ka bɛ daa ka naa sanna. 33Ka naa daa ti yɛli ba, “Zaŋmiya yi dan’ kpambaliba m-pahi yimaŋ’ zuɣu n-chɛ ka m bia Sulemaana ba mmaŋmaŋ’ buntaaŋa la, ka yi zaŋ o chaŋ Gihɔn 34nti chɛ ka maligumaana Zadok mini anabi Neetan booi kpam bah’ o zuɣu ni nimaani ka o leei Izraɛlnim’ naa, ka yi piɛb’ kikaa ka yɛli, ‘Naawuni dolimi Naa Sulemaana nyɛvili!’ 35Di saha ka yi dol’ o na ka o ti ʒini n nam ʒiishee, dama ŋuna ka m pii ni o zani n zaani n-di nam su Izraɛlnim’ mini Judanima.” 36Ka Bɛnaaya Jɛhɔiada bia la niŋ naa tɔɣino yɛli, “Ami!” Ka lan yɛli, “Yawɛ ŋun nyɛ n dan’ naa Naawuni ŋɔ chɛ ka di niŋ lala. 37Yawɛ ni be nyini n dan’ naa sani shɛm, o kul be Sulemaana gba sani lala ka chɛ ka o nam gari nyini n dan’ Naa Dauda nam.”
38Dinzuɣu ka maligumaana Zadok mini anabi Neetan ni Jɛhɔiada bia Bɛnaaya ni Chɛrɛtinim’ ni Pɛlɛtinim’ daa chaŋ ti chɛ ka Sulemaana ba Naa Dauda buntaaŋa, ka bɛ zaŋ o chaŋ Gihɔn. 39Ka maligumaana Zadok ti zaŋ kpam yiligu din daa be suɣili ni nimaani m-booi kpam maa bahi Sulemaana zuɣu ni. Di saha ka bɛ daa piɛb’ kikaa, ka niriba maa zaa dii kuhi yɛli, “Naawuni dolimi Naa Sulemaana nyɛvili!” 40Ka sokam zaa daa dii kab’ dol’ o m-piɛbiri yuhi, ka mali suhupiɛlli pam, ka tiŋgbani sɔhigi bɛ vuri yɔbu zuɣu.
41Adɔnija mini saamba bɛn zaa daa be o sani ni daa ti di bɛ bindira naari saha shɛli, ka bɛ daa wum vuri maa. Jɔab ni daa wum kikaa kumsi saha shɛli ka o bɔhi, “Ka vu’ bɔ ka bɛ lee yɔri tiŋ’ puuni ŋɔ?” 42O ni daa na kul yɛri lala saha shɛli maa, ka Jɔnatan, ŋun daa nyɛ maligumaana Abiata bia la dii paana. Ka Adɔnija yɛl’ o, “Kpɛmina, dama a nyɛla ninvuɣ’ suŋ, ka ʒiri lahiba’ suŋ na.”
43Ka Jɔnatan daa garigi yɛli Adɔnija, “Aai, dama ti dan’ Naa Dauda zaŋ Sulemaana leei naa; 44ka chɛ ka maligumaana Zadok mini anabi Neetan ni Jɛhɔiada bia Bɛnaaya ni Chɛrɛtinim’ ni Pɛlɛtinim’ dol’ o chaŋ ti chɛ ka o ba naa buntaaŋa la, 45ka maligumaana Zadok mini anabi Neetan pun booi kpam bah’ o zuɣu ni n-leeg’ o nam Gihɔn; ka bɛ yi nimaani na m-mali suhupiɛlli, dina n-chɛ ka bɛ yɔri vuri tiŋ’ puuni maa. Di vuri ka yi wum maa. 46Sulemaana ʒini nam ʒiishee. 47Ka din pahi nyɛla naa kpambaliba kana ni bɛ ti puhi ti dan’ Naa Dauda ni o zuɣusuŋ ka yɛra, ‘A Naawuni ŋɔ chɛ ka Sulemaana yuli du n-gar’ a yuli, ka chɛ ka o nam gar’ a nam.’ Ka Naa Dauda maŋmaŋ’ daa zaŋ o zuɣu silim tiŋa o bindoo zuɣu; 48ka suhi Naawuni yɛli, “Paɣimiya Yawɛ ŋun nyɛ Izraɛlnim’ Naawuni ŋun chɛ ka m bihi ni yino ʒini n nam ʒiishee zuŋɔ dabisili ŋɔ, ka mmaŋmaŋ’ nini nya li ŋɔ.”
49Di saha ka dabiɛm daa gbaai Adɔnija saamba maa zaa, ka bɛ vaai yiɣisi, ka bɛ zaa yinoyino zaŋ kpa o kpabu polo. 50Ka Adɔnija daa zɔri Sulemaana, ka yiɣisi chaŋ ti gbaai sara maligu bimbini binyila gbibi. 51Ka bɛ daa yɛli Sulemaana, “Nyama, Adɔnija zɔrila nyin’ Naa Sulemaana, dama nyama, o gbaala sara maligu bimbini bin’ yila la gbibi ka yɛra, ‘Faashee Naa Sulemaana daŋ po pɔri yɛli ma ni o ku ku man’ ŋun nyɛ o dabili ŋɔ.’ ”
52Ka Sulemaana daa yɛli, “O yi nyɛ ninvuɣ’ suŋ, hal o zabigu zaɣ’ yini gba ku lu tiŋa, amaa ninvuɣ’ biɛtali yi be o kɔbili ni, o ni kpi.” 53Di saha ka Naa Sulemaana daa tim ka bɛ chaŋ ti siɣis’ o bimbini maa zuɣu na. Ka o daa kana nti damdi lu Naa Sulemaana sizuura. Ka Sulemaana daa yɛl’ o, “Kulim’ a yiŋa.”",https://www.bible.com/bible/2264/1KI.1.DBWDB
1 NANIMA 2,"Naa Dauda zaŋ o saɣisigu din bahindi nyaaŋa saɣisi Sulemaana
1Dauda ni daa ti miri kum saha shɛli, ka o daa saɣis’ o bia Sulemaana yɛli, 2“N yɛn dolila dunianim’ zaa ni doli so’ shɛl’ la. Mali yaa, 3ka wuhi ni a nyɛla doo, ka deei Yawɛ ŋun nyɛ a Naawuni ŋɔ saɣisigu ka dol’ o soya min’ o zaligunim’ ni o fukumsi zalikpana la ni o zaligu shɛŋa din pahi ni o shɛhira shɛŋa din sabi Musa zaligu ni la, ka di chɛ ka a tɔŋ a ni niŋdi shɛlikam ni min’ a ni kul ŋmaligi luɣ’ shɛlikam polo 4din ni chɛ ka Yawɛ pal’ o ni daa lo ma alikauli shɛli yɛli, ‘A bihi yi ni gbib’ bɛmaŋa, ka doli ma ni ʒiɛyimtali ni bɛ suhuri zaa ni bɛ shia zaa, a kul ku kɔŋ ninvuɣ’ so ŋun ni ʒiini Izraɛl nam ʒiishee la.’
5 “Ka din pahi nyɛla, a mi Zɛruya bia Jɔab la ni daa niŋ ma shɛm la. O ni daa niŋ Izraɛl tɔbbihi sapashin’ kpamba ayi bɛn yuya nyɛ Abinɛr Nɛr bia mini Amasa Jɛta bia la shɛm la. O daa ku ba la zabili ni kani saha shɛli n-yo bɛ ni daa ku ninvuɣ’ shɛb’ tɔb’ ni la ʒim yihibu samli; ka daa zaŋ ninvuɣ’ shɛb’ bɛn ka taali ʒim vie o shɛlɔrigu din lo n sheeni min’ o namda. 6Dinzuɣu niŋm’ a ni nya ka di simdi shɛm a yɛm tuma puuni, amaa lee di chɛ ka o zuɣu ti paligi ka o kpi ni suhudoo.
7 “Amaa niŋmi Barizillai ŋun nyɛ Giliad nir’ la bihi nirilim, ka zaŋ ba pah’ a mini ninvuɣ’ shɛb’ bɛn laɣindi diri zuɣu. Dama bɛ daa niŋ ma nirilim saha shɛli a biɛli Absalom ni daa kariti doli ma ka n zɔri la.
8 “Ka Gɛra bia Shimɛi ŋun nyɛ Bɛnjamin zuliya ni nira, ka yi Bahurim na la gba beni. O daa tu ma tu’ biɛri dahin’ shɛli n ni daa chaŋ Mahanaim la, amaa o ni daa kana nti tuhi ma soli Jɔɔdɛn Mɔɣili ni la, n daa po Yawɛ yɛl’ o, ‘N ku zaŋ takɔb’ ku a.’ 9Dinzuɣu pumpɔŋɔ, baŋmi ni o nyɛla ninvuɣ’ so ŋun mali taali, dama a nyɛla yɛndana; a mi a ni yɛn niŋ o shɛm chɛ ka o zuɣu piɛlli maa kpe gballi ni ni ʒim.”
Naa Dauda kum yɛla
10Di nyaaŋa ka Dauda daa ti dɔni o yaannim’ tooni, ka bɛ sɔɣ’ o ŋun’ Dauda tiŋ’ la ni. 11 Dauda daa di nam su Izraɛlnim’ la yuun’ pihinahi. O daa diya ʒini Hiburɔn la yuma ayopɔin, ka daa ʒini Jɛrusalɛm mi yuun’ pihitanaata. 12 Ka Sulemaana daa di nam ʒin’ o ba Dauda nam ʒiishee, ka o nam maa daa ba n-zani viɛnyɛliŋga.
Adɔnija kum yɛla
13Di saha ka napaɣ’ Hagit bia Adɔnija daa ti ka Sulemaana ma Batishiiba sanna. Ka Batishiiba bɔh’ o, “Alaafee ka a kana maa?”
Ka o garigi yɛli, “Iin, alaafee” 14Di nyaaŋa ka o daa yɛli, “M malila yɛtɔɣ’ shɛli ni n yɛl’ a.”
Ka Batishiiba yɛl’ o, “Yɛlima.”
15Ka o yɛli, “A mi ni mani n-daa su nam ŋɔ, ka Izraɛlnim’ zaa daa yu ni mani n-di li, amaa ka nam maa ti ŋmaligi leela n tizo dini, dama Yawɛ n-zaŋ li ti o. 16Ka pumpɔŋɔ bin’ yini ka m bɔri ni n suh’ a; a mi di mɔŋ ma li.”
17 Ka Batishiiba yɛl’ o, “Yɛlima.”
Ka o yɛl’ o, “N suhir’ a, yɛlim’ Naa Sulemaana ni o zaŋm’ Abishag Shunɛm paɣisarili la ti ma ka n niŋ m paɣa, ka o mi ku zaɣis’ a ni yɛli shɛm.”
18Ka Batishiiba yɛli, “Di viɛla, n ni yɛli naa ti a.”
19Di saha ka Batishiiba daa yiɣisi chaŋ Naa Sulemaana sani ni o ti tɔɣis’ o di yɛtɔɣa ti Adɔnija. Ka naa daa yiɣisi ti tuh’ o soli n-damd’ o tiŋa, ka lab’ ti ʒin’ o nam ʒiishee, ka chɛ ka bɛ zaŋ kuɣ’ na nti ti naa ma ka o ʒin’ o nudirigu polo. 20Di saha ka Batishiiba daa yɛli naa, “M bɔri ni n suh’ a la bimbil’ yini, a mi di mɔŋ ma li.”
Ka naa yɛl’ o, “M ma, yɛlim’ ma a ni bɔri shɛli maa, dama n ku mɔŋ a li.”
21Ka o yɛli, “Zaŋm’ Abishag Shunɛm paɣisarili la ti a biɛli Adɔnija ka o n-niŋ o paɣa.”
22Ka Naa Sulemaana daa yɛl’ o ma, “Ka bɔ n-niŋ ka a suhirila Abishag Shunɛm paɣisarili maa n-tiri Adɔnija? Dindina suhim’ ma nam ŋɔ gba ti o; dama o nyɛla m biɛli, ka maligumaana Abiata mini Zɛruya bia Jɔab la be o polo.” 23Di saha ka Naa Sulemaana daa po Yawɛ n-yɛli, “Adɔnija yi bi kɔŋ o nyɛvili yɛtɔɣili ŋɔ zuɣu, Naawuni ŋun’ niŋm’ ma zaɣ’ biɛɣu gar’ lala! 24Dinzuɣu pumpɔŋɔ Naawuni ŋun be, ka nyɛ ŋun zaŋ ma ʒili m ba Dauda nam ʒiishee, ka me yili ti ma kaman o ni daa lo ma alikauli shɛm la zuɣu, n ni chɛ ka bɛ ku Adɔnija zuŋɔ dabisili ŋɔ.” 25Di saha maa ka Naa Sulemaana daa tim Jɛhɔiada bia Bɛnaaya ka o chaŋ ti ŋme o luhi ka o kpi.
Abiata karibu mini Jɔab kum yɛla
26 Ka naa daa yɛli maligumaana Abiata, “Kulim’ a ya Anatɔt. Dama a di simdila kubu, amaa n ku chɛ ka bɛ ku a pumpɔŋɔ, a ni daa ʒiri Yawɛ ŋun nyɛ Naawuni ŋɔ Alikauli Adaka m-be m ba Dauda tooni la min’ a ni daa di m ba wahala balibu kam la zuɣu.” 27 Dinzuɣu ka Sulemaana daa kari maligumaana Abiata Yawɛ maligumaanitali tuma ni, ka di chɛ ka Yawɛ ni daa yɛli shɛm zaŋ chaŋ Ɛli yiŋnim’ polo Shilo la niŋ pali.
28Ka di lahibali daa ti nti to Jɔab, dama Jɔab daa nyɛla ŋun ʒe Adɔnija nyaaŋa hal o ni daa bi ʒe Absalom ŋun’ nyaaŋa la zaa yoli. Ka ŋun’ Jɔab daa zo n-chaŋ Yawɛ Jɛmbu Duu nti gbaai sara maligu bimbini binyila gbibi. 29Ka bɛ daa yɛli Naa Sulemaana, “Jɔab zo nti bela Yawɛ jɛmbu duu, nyama, o be sara maligu bimbini luɣili ni.” Ka Sulemaana daa tim Jɛhɔiada bia Bɛnaaya ka yɛl’ o, “Cham’ ti ŋme o luhi.” 30Ka Bɛnaaya daa chaŋ Naawuni jɛmbu duu maa ni nti yɛli Jɔab, “Naa yɛliya ni a yim’ na.”
Amaa ka Jɔab daa yɛli, “Aai, n ni kpi kpe.”
Ka Bɛnaaya daa lab’ naa sani nti yɛl’ o, “Jɔab ni yɛli shɛm, ka garigi shɛm m-bɔŋɔ.”
31Ka naa daa yɛli Bɛnaaya, “Niŋm’ o ni yɛli shɛm maa. Ŋmɛm’ ku o n-zaŋ o sɔɣi. Ka di chɛ ka ŋun’ Jɔab ni daa ku ninvuɣ’ shɛb’ ka di ka sol’ la ʒim yihibu taali ku lan ʒi m mini m ba yiŋnim’ zuɣu. 32Yawɛ ni zaŋ o ni daa yihi ninvuɣ’ shɛb’ ʒim la taali ʒil’ o, dama o daa gbahi niriba ayi bɛn nyɛ wuntizɔriba gar’ o n-ku ba ka m ba Dauda ʒi di yɛla. Bɛna n-nyɛ: Nɛr bia Abinɛr ŋun daa nyɛ Izraɛl tɔbbihi sapashin’ kpɛm’ la mini Jɛta bia Amasa, ŋun daa nyɛ Juda tɔbbihi sapashin’ kpɛm’ la. 33Lala ka bɛ ʒim yihibu maa taali yɛn labina ti ʒini ŋun’ Jɔab min’ o nyaaŋa zuɣu hal ni saha din ka bahigu. Amaa Dauda min’ o nyaaŋa ni o yiŋnim’ ni o nam ʒiishee ni mali suhudoo din yi Yawɛ sanna sahakam.”
34Di saha ka Jɛhɔiada bia Bɛnaaya maa daa chaŋ ti ŋme o luhi n-ku o, ka bɛ daa zaŋ o ti sɔɣ’ omaŋmaŋ’ yiŋ’ din daa be mɔɣu ni la. 35Ka naa daa zaŋ Jɛhɔiada bia Bɛnaaya maa n-leei tɔbbihi sapashin’ kpɛma n-zali Jɔab zaani, ka zaŋ maligumaana Zadok mi n-zali Abiata zaani.
Shimɛi kum yɛla
36Di saha ka naa daa tim ti boli Shimɛi na nti yɛl’ o, “Mɛm’ a yili Jɛrusalɛm ŋɔ n-ʒi kpe, ka miri ka a yi kpe n-chaŋ luɣ’ shɛlikam. 37Dama a yi ti yi ya ŋɔ n-chaŋ ti baai du Kidirɔn kulibɔŋ dahin’ shɛli, nyin’ baŋmi ni a ni kpi ka biɛhiŋ kani, ka a ʒim yihibu taali kpalim ʒi amaŋmaŋ’ zuɣu.”
38Ka Shimɛi yɛli naa, “N dana, a ni yɛli shɛm maa viɛla. Mani ŋun nyɛ a dabili ŋɔ ni niŋ kaman a ni yɛli shɛm maa.” Ka o daa kpalim be Jɛrusalɛm ka di yuui pam.
39Amaa zaŋ chaŋ yuma ata naabu saha, ka di daa ti niŋ daliri ka Shimɛi daba niriba ayi yi o sani n-zo n-chaŋ Maaka bia Akishi ŋun daa nyɛ Gaat naa la sani. Ka bɛ daa yɛli Shimɛi, “Nyama, a daba la be Gaat.” 40Ka Shimɛi daa yiɣisi n-zaŋ gali pa o buŋa n-chaŋ Gaat naa Akishi sani ni o ti bo o daba maa shee. Ka o daa shiri bo n-nya ba n-zaŋ ba lab’ yiŋ’ na. 41Ka bɛ daa yɛli Sulemaana ni Shimɛi yila Jɛrusalɛm n-chaŋ Gaat ka labina. 42Ka naa daa tim ti boli Shimɛi na nti bɔh’ o, “N daa bi chɛ ka a po Yawɛ ka n kpah’ a zuɣu ni yɛli ni a yi ti yi kpe chaŋ luɣ’ shɛlikam dahin’ shɛli, nyin’ baŋmi ni a ni kpi ka biɛhiŋ kani? Ka a daa yɛli ma, ‘A ni yɛli shɛm maa viɛla, n ni dol’ a noli.’ 43Ka di chaŋ wula ka a bi dol’ a ni daa po pɔ’ shɛli Yawɛ sani maa mini zaligu shɛli n ni daa zal’ a maa?” 44Ka naa daa lan yɛl’ o, “A mi amaŋmaŋ’ suhu ni a ni daa tum m ba Dauda tuumbiɛ’ shɛŋa la zaa, dinzuɣu Yawɛ ni labis’ a tuumbiɛri maa zaa ʒil’ a. 45Amaa Yawɛ ni niŋ alibarika niŋ man’ Naa Sulemaana ni, ka chɛ ka Dauda nam nya zaashee zani ŋun’ Yawɛ sani hal ni saha din ka bahigu.”
46Di saha maa ka naa daa bahi Jɛhɔiada bia Bɛnaaya noli, ka o chaŋ ti ŋme Shimɛi luhi ka o kpi. Di saha ka nam maa daa nya zaashee zani Sulemaana nuu ni.",https://www.bible.com/bible/2264/1KI.2.DBWDB
1 NANIMA 3,"Naa Sulemaana suhi yɛm Naawuni sani
(2 Yɛlikura 1.3-12)
1Sulemaana daa laɣi Ijipti naa Firawuna zɔri o bipuɣiŋga kpuɣibu zuɣu. Ka Sulemaana daa kpuɣi Firawuna bipuɣiŋga maa n-zaŋ o na ti niŋ Dauda tiŋ’ la ni hal ka bɛ ti me omaŋmaŋ’ yiŋ’ mini Yawɛ jɛmbu duu ni gooni gili Jɛrusalɛm naai. 2Bɛ ni daa na bi me Yawɛ jɛmbu duu la zuɣu, niriba daa maani sara la maligu bimbina zuɣu. 3Sulemaana daa yuri Yawɛ, ka dol’ o ba Dauda ni daa zal’ o shɛm, o daa naɣ’ maanila sara maligunim’ ka tuɣindi tulaale zim sara maligu bimbina zuɣu.
4Ka naa daa ti chaŋ Gibiɔn ni o ti mali sara shɛli nimaani, dama nimaani n-daa nyɛ sara maligu shee din galisi pam. Sulemaana daa yi zaŋdila bɛ ni mali sara maligu shɛli nyɔri buɣim la bin’ tuhili m-maani sara bimbini maa zuɣu. 5Gibiɔn maa ka Yawɛ daa ti ka Sulemaana sanna zahindi ni yuŋ nti yɛl’ o, “Suhim’ a ni bɔri ni n ti a shɛli.”
6Ka Sulemaana yɛli, “A daa yur’ a dabili m ba Dauda pam, o ni daa dol’ a ni ʒiɛyimtali mini wuntitali ni biɛritibitali o suhu ni la zuɣu, ka a daa yu o yurilim maa tatabo, ka ti o bidibiga ni o ʒin’ o nam ʒiishee zuŋɔ dabisili ŋɔ. 7Ka pumpɔŋɔ, Yawɛ ŋun nyɛ Naawuni ŋɔ, a zaŋ mani ŋun nyɛ a dabili ŋɔ leei naa n-ʒili m ba Dauda nam maa ʒiishee hal n ni na kul nyɛ bia ŋɔ zaa yoli, ka m mi bi mi n ni yɛn su niriba shɛm. 8Ka mani ŋun nyɛ a dabili ŋɔ nyɛla ŋun be a niriba bɛn nyɛ a ni pii shɛba, ka bɛ galisi pam ka ka kalinli ŋɔ sunsuuni. 9Dinzuɣu tim’ man’ ŋun nyɛ a dabili ŋɔ yɛm din ni zaŋ gbib’ a niriba maa, ka tooi baŋ zaɣ’ suŋ ni zaɣ’ biɛɣu woligibu; dama ŋuni n-lee ni tooi gbib’ a niriba bɛn galisi pam ŋɔ?”
10Ka Naawuni suhu daa paligi Sulemaana ni suhi binshɛli maa zuɣu. 11Ka Naawuni daa yɛl’ o, “A ni suhila yɛm ka bi suhi nyɛvil’ wɔɣinli bee azichi bee a dimnim’ nyaŋbu, amaa ka suhila yɛm din ni chɛ ka a baŋ din tuhi la zuɣu, 12nyama, pumpɔŋɔ n ni niŋ a ni yɛli shɛm maa. Nyama, n ti a yɛm mini baŋsim tɛha, ka di chɛ ka ninvuɣ’ shɛb’ bɛn daŋ a tooni puuni so ku ŋman’ a, ka so mi ti ku yiɣis’ a kalinsi nyaaŋa ŋ-ŋman’ a. 13Ka n ni lan ti a a ni bi suhi ma shɛli gba pahi. Dina n-nyɛ: N ni ti a azichi mini jilima, ka di chɛ ka bɛ ku zaŋ na’ so m-buɣis’ a hal ni a nyɛvili tariga. 14Ka a yi ni doli n soya mini n zaligunima ni n fukumsi zalikpana la kaman a ba Dauda ni daa dol’ li shɛm la, dindina n ni ti a nyɛvili wɔɣinli.”
15Ka Sulemaana daa neei, ka nya ka di nyɛla zahindi ka o zahim maa. Ka o daa chaŋ Jɛrusalɛm nti zani Yawɛ Daalikauli Adaka la tooni m-mali sara shɛli bɛ ni zaŋdi nyɔri buɣim la mini suhudoo sara, ka laɣim’ o kpambaliba zaa na ka bɛ ti puhi chuɣu.
Naa Sulemaana kari yɛl’ kpeeni saria
16Dimbɔŋɔ nyaaŋa ka pagɔra ayi daa ti kana ti gbani naa tooni. 17Ka paɣ’ yino yɛli, “N dana, m mini paɣ’ ŋɔ n-laɣim be yil’ yini, ka n daa ti dɔɣi, ka o kul bela yili maa ni. 18Ka n ni daa dɔɣi maa nyaaŋa, di daba ata dali, ka paɣ’ ŋɔ gba daa dɔɣi, m min’ o kɔŋko n-kul be yili maa ni, ka so ka ti sani n-kul pahila ti niriba ayi maa kɔŋko. 19Ka paɣ’ ŋɔ ti dɔni marig’ o bia yuŋ ka o kpi. 20Ka o yiɣisi yuntisuɣu n-kpuɣi man’ a dab’ paɣ’ ŋɔ bia ŋun do m-baɣi maa nti sɔŋ o tooni, ka zaŋ o bi’ kpiŋ maa na nti sɔŋ n tooni saha shɛli n ni daa gbihira. 21Ka n daa ti yiɣis’ asiba ni o mɔɣi, ka nya ka o kpimi. Amaa ka n daa lih’ o viɛnyɛliŋga asiba maa n-nya ka o pala m bi’ so n ni daa dɔɣi maa.”
22Amaa ka paɣ’ ŋuni maa yɛli, “Aai! M bia n-nyɛ bi’ nɛɔŋ ŋɔ, ka a bia nyɛ bi’ kpiɔŋ ŋɔ!”
Ka paɣ’ so ŋun daŋ tooni maa yɛli, “Aai! A bia n-nyɛ bi’ kpiɔŋ ŋɔ, ka m bia nyɛ bi’ nɛɔŋ ŋɔ!”
Lala ka bɛ daa yɛri naa maa tooni.
23Di saha ka naa daa yɛli, “Yi ni yino yɛliya, ‘M bia n-nyɛ bi’ nɛɔŋ ŋɔ, ka bi’ kpiɔŋ ŋɔ nyɛ a bia,’ ka ŋun’ la mi yɛli, ‘Aai! M bia n-nyɛ bi’ nɛɔŋ maa, ka bi’ kpiɔŋ ŋɔ nyɛ a bia.’ ” 24Ka naa daa yɛli, “Zaŋmiya takɔbi ti ma na.” Ka bɛ daa zaŋ takɔb’ na nti ti naa. 25Ka naa yɛli, “Pirigimiya bi’ nɛɔŋ maa buyi n-zaŋ o pirigili ti yino, ka zaŋ o pirigili din’ la n-ti ŋun’ la mi.”
26Ka paɣ’ so ŋun daa su bi’ nɛɔŋ maa puu daa biɛr’ o bia maa zuɣu, ka o yɛli naa, “N dana, zaŋm’ bia maa ti o ka di ku o.” Amaa ka paɣ’ ŋun’ la yɛli, “Pirigim’ o buyi, ka o lan pa n dini bee o dini.”
27Di saha ka naa daa yɛli, “Zaŋmiya bi’ nɛɔŋ maa ti paɣ’ so ŋun daŋ tooni ŋɔ ka di ku o, ŋuna n-nyɛ bia maa ma.”
28Ka Izraɛlnim’ zaa daa wum naa ni kari saria maa ŋ-ŋmaai li shɛm maa, ka bɛ daa lu naa maa sizuura, dama bɛ daa baŋya ni Naawuni yɛm be o ni, ka o ni kariti saria ka di doli zaligu soli.",https://www.bible.com/bible/2264/1KI.3.DBWDB
1 NANIMA 4,"Naa Sulemaana tuma zuɣulaannima
1Naa Sulemaana n-daa diri nam n-su Izraɛlnim’ zaa. 2Ninvuɣ’ shɛb’ bɛn daa nyɛ o tuma zuɣulaannim’ yuya m-bɔŋɔ: Zadok bia Azaria n-daa nyɛ maligumaana.
3Ka Shisha bihi Ɛlihɔrɛf mini Ahija nyɛ gbansabiriba. Ka Ahilud bia Jɛhɔshafat nyɛ ŋun su gbana gbibbu fukumsi. 4Ka Jɛhɔiada bia Bɛnaaya nyɛ tɔbbihi sapashin’ kpɛma. Ka Zadok mini Abiata nyɛ maligumaaniba. 5Ka Neetan bia Azaria nyɛ tuma kpamba zuɣulana. Ka Neetan bia Zabud nyɛ maligumaana ni naa zɔsimo. 6Ka Ahishar nyɛ ŋun su nayili fukumsi. Ka Abida bia Adɔniram mi nyɛ bɛn tumdi tuun’ kpɛma zuɣulana.
7Sulemaana daa piila zuɣulaannim’ pinaayi ni bɛ su Izraɛl tiŋgbɔŋ zaa. Bɛ tuma daa nyɛla bɛ bɔri bindira na nti tiri ŋun’ naa min’ o yiŋnima, bɛ zaa yinoyino daa yi sula bindira maa bɔbu goli yiniyini yuuni kam puuni. 8Bɛ yuya m-bɔŋɔ: Bɛnhur ŋun daa be Ifriim tiŋgban’ ni zoya zuɣu tinsi ni la 9mini Bɛndɛka ŋun daa be Makaz la ni Shaalibim ni Bɛtishɛmɛshi ni Ɛlɔnbɛtihanan 10ni Bɛnhɛsɛd (ŋun daa be Arubɔt ka su Soko mini Hɛfa) tiŋgbɔŋ zaa la 11ni Bɛnabinadab ŋun daa su Nafatido tiŋgbɔŋ zaa, ka daa kpuɣi Sulemaana bipuɣiŋga Tafat la 12ni Ahilud bia Baana ŋun daa su Taanak mini Mɛgido ni bɔb’ shɛli zaa din zaŋ ti miri Bɛtishɛan din baɣi Zarɛtan ka be Jɛziriil tooni n-yi Bɛtishɛan n-zaŋ ti paai Ɛbɛlimɛhola n-zaŋ nimaani hal ti paai Jokimiam yaɣili polo la 13ni Bɛngɛba ŋun daa be Ramɔtigiliad la (ŋuna n-daa su Manaasa bia Jair tiŋkpansi din be Giliad la, ka lan su Arigɔb yaɣili din be Bashan, ka mali fɔntiŋ’ kara pihiyɔbu, ka bɛ me goma gil’ li, ka niŋ daanya kur’ wɔɣila niŋ li la) 14ni Iddo bia Ahinadab ŋun daa be Mahanaim la 15ni Ahimaaz ŋun daa be Naftali (ka daa kpuɣi Sulemaana bipuɣiŋga Basɛmat niŋ o paɣ’ la) 16ni Hushai bia Baana ŋun daa be Asha mini Biilɔt yaɣili polo la 17ni Parua bia Jɛhɔshafat ŋun daa be Isaka tiŋgban’ ni la 18ni Ɛla bia Shimɛi ŋun daa be Bɛnjamin tiŋgban’ ni 19ni Uri bia Gɛba ŋun daa be Giliad din nyɛ Amɔrinim’ naa Sihɔn mini Bashan naa Ogi tiŋgbɔŋ ni la. Ka zuɣulaan’ yino daa be Juda tiŋgban’ ni.
Sulemaana nam nasara dibu
20Judanim’ mini Izraɛlnim’ daa galisimi kaman teeku duli bihigu la, ka bɛ daa diri ka nyuri ka mali suhupiɛlli. 21 Sulemaana daa diri n-sula na’ shɛb’ bɛn zaa daa be Yufretiiz Mɔɣili noli zaŋ hal ti paai Filistianim’ tiŋgbɔŋ ni hal ti kpa Ijiptinim’ tiŋgbɔŋ tariga; ka bɛ daa yɔri farigu o sani ka jɛmd’ o hal ni o nyɛvili tariga.
22Sulemaana yiŋ’ dahin yini mɔni daa yi nyɛla bɔrɔbɔro zim viɛlli lita tusaanu zim maŋli lita tuhi’ pia 23ni naɣila kpaba pia mini naɣ’ pisi bɛn nyari mɔri ŋubiri viɛnyɛliŋga ni piɛri kɔbiga m-pahi wolidibisi ni kparibudibisi ni saŋkpalindibisi ni no’ kara.
24Dama ŋuna n-daa su tiŋgban’ shɛli din be Yufretiiz Mɔɣili wulinluhili polo la zaa zaŋ tabili Tifisa hal ti paai Gaza. Ŋuna n-daa su nanim’ bɛn be Yufretiiz Mɔɣili wulinluhili polo maa, ka suhudoo daa kul be o mini tinduyanim’ bɛn gil’ o luɣilikam zaa sunsuuni. 25Ka Judanim’ mini Izraɛlnim’ bɛn daa be Dan tiŋgban’ ni zaŋ hal ti paai Bɛrishiiba tiŋgban’ ni nim’ zaa kul be ni alaafee, ka sokam ʒin’ omaŋmaŋ’ yiŋ’ wain tihi mini fiig tihi gbina ni Sulemaana ʒiɛmani maa ni.
26 Sulemaana daa lan malila chɛchɛbunsi yuri duri tuhi’ pihinahi; ka mali wɔribariba tuhi’ pinaayi. 27Ka zuɣulaannim’ la daa kul tahiri bindira na ti tiri Naa Sulemaana mini bɛnkam zaa dir’ o yiŋa, bɛ zaa yinoyino ni o ni su gol’ shɛli, bɛ mi daa bi chɛri ka binshɛli poor’ o. 28Ka bɛ daa lan ʒiri chi mini wɔrimɔri na nti tiri yuri mini tɔb’ wɔr’ shɛb’ bɛn zɔri pam nayili maa kaman bɛ ni daa zali bɛ zaa yinoyino ni o niŋm’ shɛm.
29Ka Naawuni daa ti Sulemaana yɛm mini baŋsim din ka buɣisibu ni tɛhi’ wɔɣila ka di galisi kaman mɔɣ’ bihigu la 30ni di chɛ ka Sulemaana yɛm maa gari wulimpuhili polɔnim’ zaa yɛm zaŋ tabili Ijiptinim’ zaa yɛm. 31O daa nyɛla yɛndana n-gari yɛnnim’ zaa. Hal o daa nyɛla yɛndana n-gari Ɛtan ŋun daa nyɛ Ɛzra nir’ la mini Hɛman ni Kalikol ni Darida bɛn daa nyɛ Mahol bihi la. Ka o yuli daa du pam zuliya shɛb’ bɛn gili ba zaa ni. 32 O daa ŋahila ŋaha tusaata, ka o ni daa yili yil’ shɛŋa mi daa nyɛ tuhilinaanu. 33O daa tɔɣisi tihi yɛla. Sida tihi din be Lɛbanɔn zaŋ tabili taaŋkɔro tuturi din bili tam goma zuɣu yɛla; ka daa lan tɔɣisi biŋkɔbiri mini noonsi ni nyɛbisi ni zahim gba yɛla. 34Ka niriba daa yi zuliya balibu kam ni mini dunia ŋɔ nanim’ zaa bɛn daa pun wum Sulemaana yɛm maa yɛla sani n-ka o sanna ni bɛ ti wum o yɛm maa yɛtɔɣa.",https://www.bible.com/bible/2264/1KI.4.DBWDB
1 NANIMA 5,"Naa Sulemaana niŋ shili ni o me Naawuni jɛmbu duu
(2 Yɛlikura 2.1-18)
1Ka Taai Naa Hiram daa ti wum ni bɛ leei Sulemaana nam n-zal’ o ba zaashee, ka o daa tim tuumba Naa Sulemaana sani, dama Naa Hiram daa yuri Dauda pam. 2Ka Sulemaana daa tim ti yɛli Hiram, 3“A mi ni m ba Dauda min’ o dimnim’ bɛn gil’ o daa kul tuhirila taba hal ka Yawɛ daa ti chɛ ka o nyaŋ ba. Lala zuɣu n-daa chɛ ka o bi tooi me Yawɛ ŋun nyɛ o Naawuni ŋɔ jɛmbu duu. 4Amaa pumpɔŋɔ, Yawɛ ŋun nyɛ n Naawuni ŋɔ ti ma vuhim luɣilikam, ka n ka dima bee zuɣubiɛɣu yɛl’ shɛli. 5 Dinzuɣu ka n lo nia ni m me jɛmbu duu ti Yawɛ ŋun nyɛ n Naawuni ŋɔ kaman ŋun’ Yawɛ ni daa pun yɛli m ba Dauda, ‘N ni ti yɛn zaŋ a bi’ so leei naa zal’ a zaashee n-ni ti me jɛmbu duu ti ma.’ 6Dinzuɣu pumpɔŋɔ chɛ ka bɛ ŋma Lɛbanɔn sida dari ti ma, ka n chɛ ka n tumtumdiba kana ti pah’ a tumtumdiba maa zuɣu, ka n yo a a ni zali ni n yo a tumtumdiba maa zuɣu shɛm; dama a mi ni so ka ti ni m-mi dakuɣiri ŋmabu kaman Sidɔnnima.”
7Hiram ni daa wum Sulemaana ni yɛli shɛm maa, ka di niŋ o nyaɣisim pam, ka o yɛli, “Zuŋɔ dabisili ŋɔ m paɣiri Yawɛ ŋun ti Dauda bi’ yɛndana ni o su ninvuɣ’ shɛb’ bɛn galisi pam ŋɔ.” 8Ka Hiram daa tim ti yɛli Sulemaana, “N wum a ni tim na nti yɛli ma shɛm la, ka m mali shili ni n-niŋ a ni bɔri shɛlikam zaa zaŋ chaŋ sida dakuɣiri mini sipirɛs dakuɣuri ŋmabu polo la. 9N tumtumdiba ni zaŋ dakuɣiri maa Lɛbanɔn n-tahi teeku ni nti lo li tabili taba n-zaŋ li doli teeku n-tah’ a ni wuhi luɣ’ shɛl’ la nti lɔrigi li nimaani ka yi deei li. Ka a mi ti m mini n yiŋnim’ bindirigu din nyɛ n gba ni bɔri shɛl’ la.”
10Dinzuɣu ka Hiram daa ti Sulemaana sida mini Sipirɛs dakuɣ’ shɛŋa zaa o ni daa bɔra. 11Ka Sulemaana mi daa bo alikama din tibisim nyɛ tɔn tusaayi mini kpa’ viɛlli lita tuhi’ kɔbisinahi n-ti Hiram min’ o yiŋnima. Lala ka Sulemaana daa kul niŋdi tiri Hiram yuuni kam.
12Ka Yawɛ daa shiri ti Naa Sulemaana yɛm kaman o ni daa lo o alikauli shɛm, ka suhudoo daa be o mini Hiram sunsuuni; ka bɛ niriba ayi maa daa niŋ naŋgban’ yini.
13Ka Naa Sulemaana daa zali Izraɛlnim’ zaa ni bɛ bom’ tumtumdiba na ka bɛ ti tum tuma, ka bɛ ni daa bo tumtumdib’ shɛb’ na kalinli daa yiɣisi ninvuɣ’ tuhi’ pihita. 14 Ka o daa chɛ ka bɛ ninvuɣ’ tuhi’ piapia chani Lɛbanɔn nti niŋdi goli yiniyini ka tiri taba. Bɛ daa niŋdila goli yiniyini Lɛbanɔn, ka niŋdi chira ayiyi yiŋ’ mi. Adɔniram n-daa nyɛ niriba maa zuɣulana. 15Sulemaana daa lan mali ʒiʒiriba tuhi’ pisopɔin mini kuɣikpɛriba tuhi’ pihinii zoya ni tiŋ’ la ni 16m-pahi ŋun’ Sulemaana tuma zuɣulaannim’ tusaata ni kɔbisita shɛb’ bɛn daa lihiri tumtumdiba maa ka bɛ tumdi tuma la. 17Ka naa daa chɛ ka bɛ kpe kuɣ’ viɛla zaɣ’ kara ni bɛ zaŋ li me duu maa tanzaa m-pahi kuɣ’ shɛŋa bɛ ni daa mali ka di viɛla. 18Ka naa Sulemaana mini Hiram ni Gɛba tumtumdiba daa kpe kuɣa, ka ŋma dakuɣiri m-mal’ li ni bɛ zaŋ me duu maa.",https://www.bible.com/bible/2264/1KI.5.DBWDB
1 NANIMA 6,"Naa Sulemaana me Naawuni jɛmbu duu
1Izraɛlnim’ ni daa yi Ijipti na la nyaaŋa zaŋ chaŋ yuun’ kɔbisinahi ni pihinii saha Ziv goli ŋun nyɛ gol’ so ŋun pahir’ ayi la puuni ka Sulemaana daa piligi Yawɛ jɛmbu duu maa mɛbu. Di yuuni maa mi n-daa pahiri Sulemaana ni daa di nam su Izraɛlnim’ la yuma anahi. 2Naa Sulemaana ni daa me Yawɛ jɛmbu du’ shɛli maa puuni wɔɣilim daa nyɛla mita pisinaayopɔin; ka di yɛliŋ nyɛ mita awɛi ka di dubu mi nyɛ mita pinaata ni pirigili. 3Ka duu maa dunol’ ni kazala puuni ziliŋ daa nyɛ mita anahi ni pirigili; ka di yɛliŋ daa nyɛ mita awɛi; ka di mini jɛmbu duu maa maŋmaŋ’ yɛliŋ nyɛ yim. 4Ka o daa chɛ ka bɛ mali takɔriti niŋ li, ka di sambani polo yɛlima, ka di puuni polo nyɛ zaɣ’ muɣilinga. 5Ka o daa lan chɛ ka bɛ me bimbin’ shɛŋa tabili jɛmbu duu maa dukpina mini di puuni dubila zaŋ tabili luɣ’ kasi shee la. Ka lan me dubihi ka di dubu nyɛ mita ayi ni biɛla tabili di luɣa ni ti gili. 6Ka dubil’ shɛli din daa be tiŋli yɛliŋ daa nyɛla mita ayi ni biɛla, ka din be sunsuuni yɛliŋ nyɛ mita ayi ni pirigili; ka din pahi ata mi yɛliŋ nyɛ mita ata ni biɛla; dama o daa mɛla goma n-zali duu maa kpaŋa ni di chɛ ka dubihi maa dapuhi ku tam jɛmbu duu maa maŋmaŋ’ dikili zuɣu.
7Bɛ ni daa yɛn me Naawuni jɛmbu duu maa, bɛ daa zaŋla kuɣ’ shɛŋa bɛ ni pun kpe di kpɛbu shee m-me li, ka di chɛ ka so daa bi wum matarika bee lɛhu bee kuribini vuri Naawuni jɛmbu duu maa ni bɛ ni daa mɛri li maa.
8Di tiŋli duu dunoli daa bela Naawuni jɛmbu duu maa nudirigu polo, ka nir’ ni tooi doli di dunɔdura ti kpe sunsuuni duu la puuni n-yi ni ti kpe du’ shɛli din pah’ ata ni. 9Lala ka o daa niŋ me Naawuni jɛmbu duu maa naai, ka zaŋ sida dapuhi mini di dapaɣa n-siili li, 10ka chɛ ka bɛ me dubihi shɛŋa n-tuɣi duu maa ti tuui, ka di zaa yiniyini dubu nyɛ mita ayi ni biɛla; ka bɛ zaŋ sida dari tuɣ’ tab’ ti gɔhi Naawuni jɛmbu duu maa.
11Di saha ka Yawɛ daa yɛli Sulemaana, 12“Zaŋ chaŋ a ni mɛri du’ shɛli ŋɔ polo, a yi ni doli n fukumsi zaligunim’ mini zaligu shɛŋa n ni zali pahi la zaa, n ni niŋ a kaman n ni daa lo a ba Dauda alikauli ni n ni niŋ a shɛm la. 13Ka n kul ni be n niriba Izraɛlnim’ sani, ka ku bahi ba.”
14Ka Sulemaana daa ti me Naawuni jɛmbu duu maa naai.
Naawuni jɛmbu duu puuni malibu
(2 Yɛlikura 3.8-14)
15O daa chɛ ka bɛ zaŋla sida dapaɣa n-kpahi tabili duu maa puuni dukpina gbinni zaŋ hal ti gbaai siiliŋ yɔɣira, ka zaŋ dari mali di puuni; ka zaŋ sipirɛs dapaɣa mi m-mali di puuni tiŋa. 16 Ka o daa chɛ ka bɛ zaŋ sida dapaɣa kpahi duu maa nyaaŋa polo hal ti gbaai yɔɣira, ka lan chɛ ka bɛ kpahi di puuni gba lala ni di leei di puuni luɣ’ kasi shee, ka niŋ Luɣ’ Kasi Zaa Shee, ka di wɔɣilim nyɛ mita awɛi. 17Ka du’ shɛli din daa ʒe Luɣ’ Kasi Zaa Shee duu maa tooni wɔɣilim daa nyɛ mita pisaayika. 18Bɛ daa kpɛnkpɛla sida dari din be duu maa puuni m-malimal’ li, ka ŋme yɔɣa mini tipuma din yirigi kɔtomsi m-pampa di zuɣu, sida dapaɣa maa noli ka bɛ daa zaŋ kpahi pa di puuni zaa hal ka kuɣ’ yini gba ti bi lan nyiya.
19O ni daa mali Luɣ’ Kasi Zaa Shee shɛli Naawuni jɛmbu duu maa puuni la, ka o daa zaŋ Yawɛ Daalikauli Adaka la zali. 20Du’ shɛli din daa nyɛ Luɣ’ Kasi Zaa Shee maa wɔɣilim daa nyɛla mita awɛi, ka di yɛliŋ nyɛ mita awɛi; ka di dubu nyɛ mita awɛi; ka o dooi salima din nyɛ alali pa di luɣ’ shɛlikam zuɣu; ka daa lan zaŋ sida dari m-mali sara maligu bimbini. 21Ka Sulemaana daa lan chɛ ka bɛ dooi salima m-mali duu maa puuni zaa, ka mali salima zoligɔnima n-zaŋ lo du’ shɛli din nyɛ Luɣ’ Kasi Zaa Shee la tooni, ka dooi salima pa di gba zuɣu. 22 Ka o daa chɛ ka bɛ dooi salima m-mali duu maa puuni zaa mini bimbin’ shɛli din be du’ shɛli din nyɛ Luɣ’ Kasi Zaa Shee la zuɣu hal ka duu maa malibu tuma ti naai.
23 Ka Sulemaana daa lan chɛ ka bɛ zaŋ Olivi tia dari m-mali chɛrubinima ayi n-zali du’ shɛli din nyɛ Luɣ’ Kasi shee maa puuni. Chɛrubi yino kam wɔɣilim daa nyɛla mita anahi ni biɛla. 24Ka chɛrubi yino kpiŋkpan’ yini wɔɣilim nyɛ mita ayi ni biɛla. Dimbɔŋɔ wuhiya ni chɛrubi kpiŋkpan’ yini nyol’ ni zaŋ ti kpa o kpiŋkpan’ din’ la nyol’ ni wɔɣilim nyɛla mita anahi ni biɛla. 25Chɛrubi ŋun’ la gba kpiŋkpama wɔɣilim daa nyɛla mita anahi ni biɛla. Chɛrubinima ayi maa zaa barilim mini bɛ wɔɣilim daa nyɛla yim. Chɛrubinima ayi maa zaa kpiŋkpama wɔɣilim daa nyɛla yim. 26Chɛrubi yino wɔɣilim daa nyɛla mita anahi ni biɛla. Ka chɛrubi ŋun’ la gba wɔɣilim nyɛ lala. 27Ka o daa chɛ ka bɛ zaŋ chɛrubinim’ maa zali duu maa puuni ha, ka bɛ kpiŋkpama teei, ka di chɛ ka yino kpiŋkpan’ yini chaŋ ti shihi dukpini, ka ŋun’ la gba kpiŋkpan’ yini chaŋ ti shihi dukpin’ din’ la; ka chɛ ka bɛ kpiŋkpan’ dina la mi kana ti shihi taba duu maa sunsuuni. 28Ka o daa chɛ ka bɛ dooi salima m-pa chɛrubinima ayi maa luɣilikam zaa zuɣu.
29O daa lan chɛ ka bɛ mali du’ shɛli din be puuni la mini du’ titali maa dukpina ka ŋme chɛrubinim’ kɔtomsi mini abie tihi ni tipuma din yirigi ŋmahima pa di zuɣu. 30O daa lan chɛ ka bɛ dooi salima mali duu maa puuni tiŋa n-tabili di puuni duri mini di samban’ polo duri tiŋgban’ ni.
31Ka o daa chɛ ka bɛ zaŋ olivi tia dari m-mali pund’ ayi n-zaŋ yo Luɣ’ Kasi shee din be puuni la ha dunoli, ka dapaɣili din pa dunoli maa zuɣusaa mini dunɔpaɣira dasara daa mulisi ka mali yaɣ’ anu. 32Ka o daa lan chɛ ka bɛ ŋme chɛrubinim’ mini abie tihi ni tipuma din yirigi kɔtomsi pa di olivi tihi dari pundi maa zuɣu, ka dooi salima pa di zuɣu, ka lan dooi shɛli pa chɛrubinim’ mini abie tihi la gba zuɣu. 33Ka o daa lan chɛ ka bɛ zaŋ olivi tihi dari m-mali dasara, ka di nyɛ zaɣ’ mɔɣiri n-zaŋ sa sunsuuni dunol’ ni. 34Ka bɛ daa lan zaŋ sipirɛs tihi dari m-mali dunoyɔriti ayi, ka duno’ yini dini nyɛ dunoyɔriti ayi din kpabira; ka duno’ din’ la gba dini nyɛ dunoyɔriti ayi din kpabira. 35Ka o daa chɛ ka bɛ ŋme chɛrubinim’ kɔtomsi mini abie tihi ni tipuma din yirigi pa di zuɣu, ka dooi salima pa bɛ ni ŋme binshɛŋa kɔtomsi maa zuɣu n-saɣisi taba.
36O daa lan chɛ ka bɛ zaŋ bɛ ni kpe kuɣ’ shɛŋa m-me zɔŋ kulis’ ata tam taba, ka zaŋ sida dari n-kpahi li kul’ yini tam di zuɣu.
37Yuun’ shɛli din pahir’ anahi puuni Ziv gol’ ni ka bɛ daa zali Naawuni jɛmbu duu maa tanzaa. 38Ka yuun’ shɛli din pahir’ o ni daa di nam maa yuun’ piniyini ni, Bul goli ŋun nyɛ gol’ so ŋun pahir’ anii la ni ka bɛ daa me Naawuni jɛmbu duu maa, ka mali di binshɛɣukam kaman bɛ ni daa wuhi shɛm naai. Yuma ayopɔin ka o daa zaŋ me li naai.",https://www.bible.com/bible/2264/1KI.6.DBWDB
1 NANIMA 7,"Naa Sulemaana nam yili
1Sulemaana daa me omaŋmaŋ’ yili. Yuun’ pinaata ka o daa zaŋ me li naai. 2O daa me Lɛbanɔn Nyɔŋ ni Yili; ka di wɔɣilim daa nyɛ mita pihinahinaanahi, ka di yɛliŋ nyɛ mita pisinaayi, ka di dubu mi nyɛ mita pinaata ni pirigili, ka bɛ daa me li tamla sida dari kulis’ ata mini di dapuhi zuɣu. 3Ka bɛ daa zaŋ sida dapaɣa n-siili li hal ti gari du’ shɛŋa din daa tam pilanim’ pihinahinaanu zuɣu la zuɣusaa. Kuliga kam daa malila pilanim’ pinaanu. 4Takɔriti kulis’ ata daa beni. Takɔriti maa daa tuhila taba, ka tam tab’ ʒii buta zuɣu. 5Di dunoya zaa mini di takɔriti zaa firimnim’ daa nyɛla zaɣ’ mɔɣiri. Takɔriti maa daa tuhila taba, ka tam tab’ ʒii buta zuɣu.
6Ka o daa chɛ ka bɛ zaŋ daantalisi sa zɔŋ, ka di wɔɣilim nyɛ mita pisinaayi, ka di yɛliŋ nyɛ mita pinaata ni pirigili, ka kazala din mali daantalisi daa be di tooni, ka pateesa yili di tooni.
7Ka o daa lan chɛ ka bɛ me Nam ʒiishee zɔŋ, din nyɛ o ni yɛn kariti saria luɣ’ shɛli. Zɔŋ maa ni n-daa nyɛ sariadibo shee. Sida dari ka bɛ daa zaŋ mali di tiŋ’ hal ti gbaai di yɔɣira.
8 Omaŋmaŋ’ yil’ shɛl’ ni o ni daa yɛn be, ka di ʒe saria karibu zɔŋ nyaaŋa la, lala ka bɛ daa me di gba. Ka Sulemaana daa lan chɛ ka bɛ me yil’ shɛli ka di be kaman o ni daa chɛ ka bɛ me zɔn shɛl’ la n-ti o ni daa kpuɣi Firawuna bipuɣin’ so la.
9Kuɣ’ shɛŋa bɛ ni daa kpe ka zaŋ su’ shɛŋa din mali nyina n-so ŋ-ŋmahi di tooni ni di nyaansi ka di mali shaara la ka bɛ daa zaŋ me yiya maa zaa zaŋ tabili Naawuni jɛmbu duu zɔŋ la mini saria karibu zɔn tital’ la tanzaa piligu ni hal ti paai di koobu shee. 10Kuɣ’ shɛŋa din daa nyɛ kuɣ’ kara ka mali shaara, ka di shɛŋa wɔɣilim nyɛ mita ata ni pirigili, ka shɛŋa mi nyɛ mita anahinahi, ka bɛ daa zaŋ zali duri maa tanzahi. 11Kuɣ’ shɛŋa bɛ ni daa buɣisi n-kpe ka di mali shaara mini sida dari ka bɛ daa zaŋ me duri maa zuɣusaa. 12Zɔn tital’ la mini Yawɛ jɛmbu duu zaŋ tabili di kazala la zaa mɛbu ni, bɛ daa yi zaŋla kuɣikpɛra m-me kulis’ ata, ka zaŋ sida dari n-kpahi kul’ yini tam di zuɣu.
Huram tuma
13Ka Naa Sulemaana daa tim Taai nti zaŋ Huram na. 14Huram daa nyɛla pako’ so ŋun yi Naftali zuliya ni na bia; ka o ba daa nyɛ Taai ninvuɣ’ so ŋun nyɛ daanya tuumbaŋda. Huram daa nyɛla ŋun mali yɛm ni baŋsim ka mi tuumbaŋsim, ka ni tooi zaŋ daanya mali binshɛlikam. Ka o daa ka Naa Sulemaana sanna nti tum o tuma zaa ti o.
Daanya daantalis’ ayi
(2 Yɛlikura 3.15-17)
15Ka Huram daa mali daanya daantalis’ ayi sɔŋ. Zaɣ’ yini wɔɣilim daa nyɛla mita anii. Ka booi booli pa di naŋgbanyɛhi zuɣu ka di wɔɣilim nyɛ mita anii. Ka di barilim nyɛ mita anu ni biɛla, ka daantaliga din pah’ ayi gba be lala. 16Ka o daa lan zaŋ daanya m-mali binkpila ayi n-zaŋ tam daanya daantalis’ ayi maa zuɣusaa, ka binkpila maa zaɣ’ yini dubu nyɛ mita ayi ni biɛla. 17Dimbɔŋɔ nyaaŋa ka o daa wuɣi lans’ ayi din nyɛ zaɣ’ bɔribɔri ka mali zoligo bansi niŋ li n-zaŋ li pili biŋkpila din tam daanya daantalisi maa zuɣu la. Daantaliga kam daa malila di laŋa. 18Ka o daa lan mali pumpɔrinchihi kɔtomsi n-zaŋ li pie tab’ kulis’ ayi n-gili lansi maa zaɣ’ yini n-zaŋ li pili biŋkpilli din tam daanya daantalisi la zaɣ’ yini zuɣu; ka daa lan niŋ din’ la gba lala.
19Biŋkpil’ shɛŋa din daa tam daanya daantalisi maa zuɣu zɔŋ ni la daa nyɛla paɣiviɛligakushihikom kɔtomsi, ka di dubu pooi mita ayi biɛla. 20Biŋkpila maa daa tamla daantalis’ ayi la zuɣu, ka be duu maa gɔŋbu shee zuɣusaa lansi luɣili ni, ka pumpɔrinchihi kɔbisiyi kulis’ ayi gili biŋkpil’ yini, ka lan gili biŋkpil’ din’ la gba lala.
21Ka Huram daa zaŋ daanya daantalisi maa zali Naawuni jɛmbu duu zɔŋ ni. O daa zaŋla daantal’ yini zali nudirigu polo, ka boli di yuli Jachin; ka zaŋ daantal’ yini zali nuzaa polo, ka boli di mi yuli Bɔaz. 22Ka paɣiviɛligakushihikom kɔtomsi tam daantalisi maa zuɣusaa.
Lala ka o daa niŋ n-naai daantalisi maa tuma.
Daanya duɣu yɛla
(2 Yɛlikura 4.2-5)
23Ka Huram daa lan mali kɔniŋdi bini, ka di nyɛ zaɣ’ kpilli ka di naŋgbanyɛra yaɣ’ yini zaŋ ti kpa di yaɣ’ yini yɛliŋ nyɛ mita anahi ni biɛla, ka di dubu nyɛ mita ayi ni biɛla, ka booli din daa gili di sunsuuni wɔɣilim mi nyɛ mita pinaata ni biɛla. 24Ka o daa zaŋ daanya mali gaɣa kɔtomsi n-tuɣituɣi taba n-zaŋ li kaai vili kɔniŋdi bini maa nyingol’ ni ka di wɔɣilim nyɛ mita anu. 25Di daa tamla daanya naɣilahi pinaayi zuɣu. Di naɣilah’ ata nina daa kpala nuzaa polo, ka bɛba ata nina kpa wulinluhili polo, ka bɛba ata nina kpa nudirigu polo, ka bɛba ata mi nina kpa wulimpuhili polo. Daanya kɔniŋdi bini maa daa tamla naɣilahi maa zuɣu, ka bɛ nyaaŋa polo be puuni ha. 26Kɔniŋdi bini maa yaɣimɛr’ mia barilim daa nyɛla sɛntimita ayopɔin ni pirigili. Ka di noli daa be kaman pipia nol’ la, ka lan be kaman paɣiviɛligakushihikom pum la, ka di daa kpɛrila kom litanim’ tuhi’ pihinahi.
Daanya tɔrokɔnim’ yɛla
27Huram daa lan zaŋ daanya mali binzahi pia, ka di zaɣ’ yini kam wɔɣilim pooi mita ayi biɛla, ka di yɛliŋ pooi mita ayi biɛla, ka di dubu mi nyɛ mita yini ni biɛla. 28O ni daa mali tɔrokɔnim’ maa shɛm m-bɔŋɔ: di daa malila dapaɣa, ka o zaŋ li kpɛhi firimnim’ ni, 29ka ŋme gbuɣima mini naɣilahi ni chɛrubinim’ kɔtomsi pa dapaɣ’ shɛŋa o ni daa zaŋ kpɛhikpɛhi firimnim’ la ni zuɣu. Ka pɔripɔri daanya niŋ firimnim’ maa mini gbuɣima ni naɣilahi maa zuɣusaa ni bɛ tiŋli. 30Tɔrokɔnim’ maa zaa daa malila daanya gbaya mini daanya spindilinima, ka di yaɣa anahi maa zaa mali taha tambu shee. Ka o daa niŋ biŋgolima niŋ taha maa tambu shee kam polo. 31Di noli daa bela baŋ’ din daa be tɔroko maa zuɣusaa, ka di dubu nyɛ sɛntimita pihinahinaanu la ni. Di noli maa daa nyɛla zaɣ’ kpilli, ka be kaman kalima la, ka di ziliŋ nyɛ sɛntimita pisaayika. Ka bɛ daa ŋme binyara pa di noli maa zuɣu, ka di dapaɣa nyɛ zaɣ’ mɔɣiri, ka pa zaɣ’ kpila. 32Gbaya anahi daa bela dapaɣa maa lɔŋni; ka gbaya maa spindilinim’ mi mini binzahi maa nyɛ zaɣ’ mundili yini, ka gbaya maa zaɣ’ yini kam dubu nyɛ sɛntimita pihiyɔbunaayɔbu. 33O daa mali di gbaya maa ka di ŋmanila chɛchɛbuŋ’ gbaya. Di spindilinim’ mini di fiilinim’ ni di sipuɣisinim’ ni di duɣuri zaa daa nyɛla daanya. 34Binzahi maa zaɣ’ yini kam daa malila bintaɣiris’ anahi di yaɣa anahi maa zaa. Bintaɣirisi maa mini binzahi maa zaa daa nyɛla zaɣ’ mundili yini. 35Ka baŋ’ daa be binzaa maa zuɣusaa, ka di dubu nyɛ sɛntimita pisinaayi. Binzaa maa zuɣusaa polo mini di bintaɣirisi ni di dapaɣa daa nyɛla zaɣ’ mundili yini. 36Ka o daa ŋme chɛrubinim’ mini gbuɣima ni abie tihi kɔtomsi pa di bintaɣirisi mini di dapaɣa zuɣu kaman di zaɣ’ yini kam ni ni tooi deei palo shɛm tariga, ka mali biŋgolima gil’ li. 37O ni daa mali binzahi pia maa shɛm m-bɔŋɔ: O daa mali di zaa ŋ-ŋmahindila taba n-chɛ ka di buɣisibu nyɛ yim, ka di biɛhigu gba nyɛ yim.
38 Huram daa lan mali daanya taha pia, ka di buɣisibu nyɛ mita yini ni sɛntimita pihinii, ka di zaɣ’ yini kam daa deerila kom litanim’ kɔbisinii. 39Ka o daa zaŋ binzahi maa diba anu n-zali Naawuni jɛmbu duu maa nudirigu polo, ka zaŋ diba anu zali Naawuni jɛmbu duu maa nuzaa polo; ka zaŋ kɔniŋdi bin’ la mi zali nudirigu polo zaŋ lab’ wulimpuhili polo.
Neen’ shɛŋa din be Naawuni jɛmbu duu
(2 Yɛlikura 4.11—5.1)
40Huram daa lan me duɣuri ka mali soobuya mini taha. Lala ka Huram daa niŋ tum Yawɛ jɛmbu duu tuma maa zaa ti Naa Sulemaana.
41O daa mali daantalis’ ayi
mini biŋkpila ayi din tam
daantalis’ ayi maa zuɣu.
O daa lan wuɣi binyara ayi
n-zaŋ li pili biŋkpila ayi
din daa tam daantalisi maa zuɣu la;
42ka daa mali pumpɔrinchihi
kɔtomsi kɔbisinahi ni o zaŋ li
niŋ o ni daa wuɣi binyar’ shɛŋa la.
O daa zaŋ li mi pie tab’
kulis’ ayiyi n-gili o ni daa
wuɣi binyar’ shɛŋa maa
zaɣ’ yini kam ni o zaŋ pili
biŋkpila ayi din daa tam
daantalisi maa zuɣu la.
43O daa lan mali binzahi pia,
ka mali taha pia tamtam di zuɣu
44ni kɔniŋdi bin’ yin’ la
ni naɣilahi pinaayi shɛb’ zuɣu
kɔniŋdi bini maa ni daa tamya la.
45Daanya viɛlli ka Huram daa zaŋ mali Yawɛ jɛmbu duu binyara din nyɛ duɣuri mini soobuya ni taha la zaa ti Naa Sulemaana. 46Jɔɔdɛn Mɔɣili bɔpiɛligu ni yaɣibɔɣili din daa be Sukɔt mini Zarɛtan sunsuuni la ka naa daa chɛ ka bɛ mali nɛma maa zaa. 47Sulemaana daa bi chɛ ka bɛ zahim nɛma maa m-baŋ di tibisim ni nyɛ shɛm; dama di daa zooya pam. Bɛ daa bi baŋ daanya maa tibisim ni nyɛ shɛm.
48 Dinzuɣu Sulemaana n-daa chɛ ka bɛ mali binshɛɣukam zaa din be Yawɛ jɛmbu duu maa puuni. Dina n-nyɛ: Salima sara maligu bimbini mini salima teebuli shɛli zuɣu bɛ ni daa zaŋdi bɔrɔbɔro m-pari zaani Naawuni tooni la 49 ni salima alali firila tamdisi din diba anu daa ʒe Luɣ’ Kasi shee tooni nudirigu polo, ka diba anu mi ʒe di nuzaa polo la ni tipuma kɔtomsi ni firilanim’ ni salima gbabɔnima 50ni pipihi ni firila kpihindisi ni taha ni tulaale zim tuɣilibu lahi ni salima alali buɣim moori taha ni salima chɛulɔnim’ din gbib’ Naawuni jɛmbu duu puuni Luɣ’ Kasi shee la pununim’ mini Naawuni jɛmbu duu maa sambani polo pununim’ la.
51 Lala ka Naa Sulemaana daa tum Yawɛ jɛmbu duu maa tuma zaa naai. Ka Sulemaana daa zaŋ o ba Dauda ni daa pun bo neen’ shɛŋa din nyɛ anzinfa mini salima ni duɣuri ni la’ shɛŋa ti Naawuni la n-kpɛhi Yawɛ jɛmbu duu maa puuni nɛma duri la ni.",https://www.bible.com/bible/2264/1KI.7.DBWDB
1 NANIMA 8,"Bɛ zaŋ Naawuni Daalikauli Adaka kpɛhi Naawuni jɛmbu duu
(2 Yɛlikura 5.2—6.2)
1Di saha ka Naa Sulemaana daa tim ti boli Izraɛl kpamba mini daŋ kam ni toondaannim’ zaa ni bɛ laɣim o sanna Jɛrusalɛm nti kpuɣi Yawɛ Daalikauli Adaka la Ziɔn, din daa nyɛ Dauda tiŋ’ la ni na. 2 Ka Izraɛlnim’ zaa daa laɣim Naa Sulemaana sanna Ɛtanim gol’ ni ŋun nyɛ goli so ŋun pahir’ ayopɔin la puuni chuɣu dali.
3Ka Izraɛl kpamba zaa daa kana, ka maligumaaniba daa kpuɣi Yawɛ Daalikauli Adaka Kasi maa buɣi. 4Ka maligumaaniba maa mini Lɛvinim’ daa zaŋ Yawɛ Daalikauli Adaka maa mini Yawɛ chirigibu shee suɣili la ni di puuni la’ shɛŋa din be kasi la zaa na. 5Ka Naa Sulemaana mini Izraɛlnim’ zaa bɛn daa laɣim o sani na maa pah’ o zuɣu n-laɣim zani Alikauli Adaka maa tooni n-kɔri piɛri mini naɣilahi pam bɛn ka kalinli m-mali sara. 6Di nyaaŋa ka Maligumaaniba maa daa zaŋ Yawɛ Daalikauli Adaka maa kpɛhi Naawuni jɛmbu duu maa puuni ha Luɣ’ Kasi shee la nti zali di zaashee chɛrubinim’ kpiŋkpama lɔŋni. 7Dama chɛrubinim’ maa daa yirigila bɛ kpiŋkpama n-lim Alikauli Adaka maa ni daa ʒe luɣ’ shɛli maa, dinzuɣu chɛrubinim’ maa n-daa nyɛ bimpindigu din pili Adaka maa mini di dapuhi la. 8Dapuhi maa daa wɔɣ’ pam hal ka nir’ ni tooi ʒe luɣ’ kasi shee din be Luɣ’ Kasi Zaa Shee maa tooni la ka lihi nya di zuɣuri mini di nyoya, amaa nir’ yi be samban’ ni, o ku tooi nya li, ka dapuhi maa na kul be nimaani hal ni zuŋɔ. 9 Ka binshɛli daa ka Alikauli Adaka maa ni m-pahila kuɣ’ parilana ayi shɛŋa Musa ni daa zaŋ niŋ di ni Sinai Zoli gbini luɣ’ shɛli Yawɛ ni daa lo Izraɛlnim’ alikauli saha shɛli bɛ ni daa yi Ijipti tiŋgbɔŋ ni na la.
10 Maligumaaniba maa ni daa yi Luɣ’ Kasi shee maa na, ka sagbani sirigina nti pali Yawɛ jɛmbu duu maa, 11ka sagbani maa zuɣu chɛ ka Maligumaaniba maa kɔŋ bɛ tuma tumbu, dama Yawɛ jilima n-daa pal’ o jɛmbu duu maa. 12 Di saha ka Sulemaana daa yɛli:
“Yawɛ, a yɛliya ni
a ni bela zibisim tital’ ni.
13Man’ mɛla du’ shɛli
din mali jilima ti a
ni di nyɛ a ni yɛn be
luɣ’ shɛli sahakam.”
Naa Sulemaana ni tɔɣisi niriba yɛtɔɣa shɛŋa
(2 Yɛlikura 6.3-11)
14Di saha ka Izraɛlnim’ zaa daa ʒiɛya, ka naa ŋmalig’ o nini bahi bɛ polo n-suhi Naawuni daalibarika niŋ bɛ zaa ni. 15O daa yɛlimi, “M paɣiri Yawɛ ŋun nyɛ Izraɛlnim’ Naawuni ŋun zaŋ o nuu tum tuma m-pal’ o ni daa yaag’ o noli lo m ba Dauda alikauli shɛli n-yɛli, 16 ‘Dahin shɛli n ni daa yihi n niriba Izraɛlnim’ Ijipti la na hal ni wayo n daa bi pii Izraɛl zuliya ni fɔntin’ shɛli ni bɛ me duu ka n yuli be nimaani amaa ka daa piila Dauda ni o su n niriba Izraɛlnima.’
17 Di saha m ba Dauda daa lo o suhu ni ni o me jɛmbu duu ti Yawɛ ŋun nyɛ Izraɛlnim’ Naawuni ŋɔ. 18Amaa ka Yawɛ daa yɛli m ba Dauda, ‘A ni lo a suhu ni ni a me jɛmbu duu ti ma maa, a niŋ viɛnyɛliŋga a ni lo lala a suhu ni maa zuɣu, 19 di zaa yoli, pa nyini n-yɛn me n jɛmbu duu maa, amaa a ni ti yɛn dɔɣi bidib’ so nti yɛn me n jɛmbu duu maa ti ma.’ 20Ka pumpɔŋɔ Yawɛ pal’ o ni daa lo alikauli shɛli maa n-chɛ ka n yiɣisi zani m ba Dauda zaani n-ʒini Izraɛl nam ʒiishee kaman Yawɛ ni daa pun lo alikauli shɛm la, ka me jɛmbu duu ti Yawɛ ŋun nyɛ Izraɛlnim’ Naawuni ŋɔ. 21Ka m mali biɛhigu shee nimaani ni n zaŋ Yawɛ daalikauli ni be Adaka shɛl’ ni la zali. O ni daa yihi ti yaannim’ Ijipti na saha shɛl’ la ka o daa lo ba alikauli maa.”
Naa Sulemaana ni suhi Naawuni shɛm
(2 Yɛlikura 6.12-42)
22Di saha ka Sulemaana daa yiɣisi zani Yawɛ sara maligu bimbini gbini Izraɛlnim’ zaa ninni n-kpuɣ’ o nuhi zuɣusaa, 23ka yɛli, “Yawɛ ŋun nyɛ Izraɛlnim’ Naawuni ŋɔ, wun’ so ka zuɣusaa bee tiŋgban’ ni ŋ-ŋman’ a; a dol’ a ni lo alikauli shɛli ka mali yurilim din bi naari zaŋ chaŋ a daba zaa sani. 24A dol’ a ni daa lo a dabili m ba Dauda alikauli shɛl’ la. Yɛlimaŋli, a zaŋ a nuu tum tuma m-pal’ a ni daa yaag’ a noli yɛli shɛm maa zuŋɔ dabisili ŋɔ. 25 Dinzuɣu, Yawɛ ŋun nyɛ Izraɛlnim’ ‘Naawuni ŋɔ, palim’ a ni daa lo a dabili m ba Dauda alikauli shɛli n-yɛli, ‘Ninvuɣ’ so ŋun ni ʒini Izraɛl nam ʒiishee kul ku kɔŋ a zuliya ni, a bihi yi ni lihi bɛ soya viɛnyɛliŋga ka doli ma kaman a ni daa doli ma shɛm la.’ 26Dinzuɣu, Yaa Izraɛl Naawuni, chɛ ka a ni daa yɛl’ a dabili m ba Dauda yɛtɔɣ’ shɛli maa niŋ yɛlimaŋli.
27 “Amaa nyin’ Naawuni shiri ni tooi be dunia ŋɔ ni? Nyama, zuɣusaa mini di galisim ŋɔ zaa pɔri ni a biɛhigu shee, di ni ti be ka n ni me du’ shɛli ŋɔ? 28Amaa Yawɛ ŋun nyɛ n Naawuni ŋɔ, chɛ ka a zaŋsim be mani ŋun nyɛ a dabili ŋɔ suhigu ŋɔ ni, ka wum n kuhigu mini n suhigu shɛli mani ŋun nyɛ a dabili ŋɔ ni suhir’ a zuŋɔ dabisili ŋɔ. 29 Chɛ ka a nina kpa duu ŋɔ yuŋ ni wuntaŋ’ ni; luɣ’ shɛli a ni daa yɛli, ‘N yuli ni be nimaani la.’ Ka mani ŋun nyɛ a dabili ŋɔ yi ti zaŋ n nina kpa duu ŋɔ polo na ka suh’ a, nyin’ deemi n suhigu. 30Ka mani ŋun nyɛ a dabili ŋɔ min’ a niriba Izraɛlnim’ yi ti zaŋ ti nina kpa duu ŋɔ polo na ka suh’ a, nyin’ deem’ ti suhigu. Iin, nyin’ be a biɛhigu shee alizanda ni ka deei ti suhigu, ka a yi deei ti suhigu maa, nyin’ chɛl’ ti taali.
31“Ka so yi ti tum o kpee taali, ka bɛ yɛli ni o poma, ka o kana ti zani duu ŋɔ ni a sara maligu bimbini gbini po, 32nyin’ be alizanda ni ka wum, ka niŋ din tuhi, ka kar’ a daba saria n-wuhi ŋun tum taali, ka chɛ ka o tuuni maa ʒin’ o zuɣu. Ka a zani wuntizɔra maa nyaaŋa, ka ti o laara o wuntitali maa zuɣu.
33“Ka a niriba Izraɛlnim’ yi ti tum alahichi a sani, ka bɛ dimnim’ nyaŋ ba tɔbu ni, bɛ yi ŋmaligi lab’ a sanna n-kuhi bol’ a yuli ka suh’ a duu ŋɔ ni, 34nyin’ be alizanda ni ka wum a niriba Izraɛlnim’ maa suhigu, ka chɛ bɛ daalahichi ka lan zaŋ ba labisi tiŋgbɔn shɛli a ni daa zaŋ ti bɛ yaannim’ ŋɔ ni na.
35“Ka niriba maa yi ti tum alahichi a sani, ka a darigi bɛ tibili ka chɛ ka saa bi mira, ka bɛ niŋ tuuba, ka zaŋ bɛ nina kpa duu ŋɔ polo na n-kuhi bol’ a yuli ka chɛ bɛ daalahichi maa ka suh’ a, 36nyin’ be alizanda ni ka wum, ka chɛ a daba Izraɛlnim’ ŋɔ taali ka deei bɛ suhigu; ka wuhi ba di ni simdi ni bɛ doli so’ viɛl’ shɛli; ka chɛ ka saa mi a ni zaŋ tiŋgbɔn shɛli ti a niriba maa ka bɛ di li fali ŋɔ ni.
37“Ka kum yi ti lu tiŋgbɔŋ ŋɔ ni bee alɔbo yi ti lu bee bindira yi ti kuura bee maligu bee toli yi ti yina bee zunzuya, ka bee bɛ dimnim’ yi ti kana nti teei gili ba bɛ tinsi ŋɔ ni zaɣ’ yin’ ni, ka alɔbo kam bee dɔr’ shɛlikam yi ti lu, 38ka ninvuɣ’ yino bee a niriba Izraɛlnim’ zaa yinoyino yi ti baŋ din muɣis’ o o suhu ni, ka teeg’ o nuu tiri duu ŋɔ polo na ka suh’ a, 39di saha nyin’ be a biɛhigu shee alizanda ni; ka wum, ka chɛ o taali ka niŋ din tuhi, ka ti sokam din simd’ o tuma kaman a ni mi din be o suhu ni shɛm, dama a kɔŋko m-mi din be daadam kam zaa suhu ni, 40ka lala chɛ ka bɛ be a ni daa zaŋ tiŋgbɔn shɛli ti ti yaannim’ ŋɔ ni ka lur’ a sizuura hal ni bɛ nyɛviya tariga.
41“Ka tinzun nir’ ŋun pa a niriba Izraɛlnim’ ni yino yi ti yi katiŋ’ na a yuli zuɣu 42(dama bɛ ni bahi wum a yuli din galisi ŋɔ min’ a nuu din mali kpiɔŋ ni a nuu din teei tiri ŋɔ yɛla) ka zaŋ o nina kpa duu ŋɔ polo na ka suh’ a, 43nyin’ be a biɛhigu shee alizanda ni ka wum, ka niŋ tinzun nir’ maa ni suh’ a ni a niŋ shɛlikam zaa; ka lala chɛ ka daadamnim’ bɛn be dunia ŋɔ ni zaa baŋ a yuli, ka lur’ a sizuura kaman a niriba Izraɛlnim’ la, ka lala chɛ ka bɛ baŋ ni n ni me du’ shɛli ŋɔ nyɛla a jɛmbu duu.
44“Ka a yi ti chɛ ka a niriba ŋɔ doli so’ shɛlikam n-lo tɔbu chaŋ ni bɛ ti tuhi bɛ dimnima, ka bɛ zaŋ bɛ nina kpa tin’ shɛli a ni pii ŋɔ mini n ni me a jɛmbu du’ shɛli ŋɔ polo na ka suh’ a, 45nyin’ be a alizanda ni; ka deei bɛ suhigu ka niŋ bɛ ni bɔri shɛli maa ti ba.
46“Ka a niriba ŋɔ yi ti tum alahichi a sani, (dama so kani m-bi tumd’ alahichi), ka a suhu yiɣisi bahi bɛ zuɣu, ka a chɛ ka bɛ dimnim’ kana ti tuhi nyaŋ ba ka gbahi ba kuli bɛ ya din be katiŋ’ bee din be yoma, 47ka bɛ be bɛ ni gbahi ba kuli tiŋgbɔn shɛl’ ni ti leei daba maa, ka di ti lu bɛ suhuri ni, ka bɛ niŋ tuuba ka suh’ a bɛ ni be tiŋgbɔn shɛli ni maa yɛli, ‘Ti tum alahichi, ka tum nyaanyibo mini ninvuɣ’ biɛtali tuma.’ 48Ka bɛ yi shiri niŋ tuuba ni bɛ suhuri zaa ni bɛ tɛha zaa bɛ dimnim’ bɛn gbahi ba leei daba maa tiŋgbɔŋ ni, ka bɛ zaŋ bɛ nina kpa bɛ tiŋgbɔn shɛli a ni daa zaŋ ti bɛ yaannim’ ŋɔ min’ a ni pii tin’ shɛli ŋɔ ni la mini n ni me a jɛmbu du’ shɛli ŋɔ polo na ka suh’ a, 49nyin’ be a biɛhigu shee alizanda ni, ka deei bɛ suhigu ka niŋ bɛ ni bɔri shɛli maa ti ba; 50ka chɛ a niriba bɛn tum alahichi a sani maa mini biriginsim shɛli bɛ ni birig’ a sani maa zaa taali, ka zo ba nambɔɣu ninvuɣ’ shɛb’ bɛn gbahi ba leei daba maa sani, ka lala chɛ ka bɛ gba zo ba nambɔɣu. 51(Dama bɛ nyɛla a niriba ni a ni su shɛba; ka nyɛ a ni daa yihi shɛb’ Ijipti na, hal ka di bemi kaman kuriti nyɛligibu daaŋa ni na la).
52“Neem’ a nina nya man’ ŋun nyɛ a dabili ŋɔ min’ a niriba Izraɛlnim’ suhigu, ka gbilisi a tibili wum ti suhigu ti yi ti suh’ a saha shɛlikam. 53Dama, Yaa n Duuma NAAWUNI, nyini m-pii ba dunia ŋɔ ninsalinim’ zaa ni ni a su ba kaman a ni daa chɛ ka a dabili Musa yɛl’ ba shɛm saha shɛli a ni daa yihi ti yaannim’ maa Ijipti na la.”
Naa Sulemaana wunsuhigu din bahindi nyaaŋa
54Sulemaana ni daa suhi o wunsuhigu ŋɔ naai nyaaŋa, ka o daa yiɣisi zan’ o ni daa gba luɣ’ shɛli Yawɛ sara maligu bimbini maa gbini n-kpuɣ’ o nuhi duhi zuɣusaa. 55O ni daa yiɣisi zani maa, ka o duh’ o yee suhi Naawuni daalibarika niŋ Izraɛlnim’ zaa ni yɛli, 56 “Paɣimiya Yawɛ ŋun ti o niriba Izraɛlnim’ vuhim kaman o ni daa pun lo alikauli shɛm la; ka o yɛtɔɣ’ yini gba bi kɔŋ palibu kaman o ni daa pun chɛ ka o dabili Musa yɛli shɛm la. 57Yawɛ ŋun nyɛ ti Naawuni ŋɔ ni be ti sani kaman o ni daa be ti yaannim’ maa sani shɛm la. O di chɛ ti bee n-zaŋ ti bahi. 58O yoom’ ti suhuri zaŋ chaŋ o polo ka ti dol’ o soya, ka dol’ o zaligunim’ mini zaligu shɛŋa zaa o ni daa zali ti yaannim’ la. 59Yawɛ ŋun nyɛ ti Naawuni ŋɔ chɛ ka n ni zaŋ n yɛtɔɣ’ shɛŋa suh’ o suhigu shɛli mini n ni suhi binshɛŋa ŋɔ zaa yɛla be o suhu ni wuntaŋ’ ni mini yuŋ zaa; ka zo mani ŋun nyɛ o dabili ŋɔ min’ o niriba Izraɛlnim’ ŋɔ nambɔɣu kaman di ni simdi shɛm dabisili kam. 60Ka lala chɛ ka dunia ŋɔ nim’ zaa baŋ ni Yawɛ n-nyɛ Naawuni, ka so lan kani m-pah’ o zuɣu. 61Dinzuɣu zaŋmiya yimaŋ’ zaa ti Yawɛ ŋun nyɛ ti Naawuni ŋɔ, ka dol’ o zalikpana la min’ o fukumsi zaligunim’ la kaman yi ni niŋ shɛm zuŋɔ dabisili ŋɔ.
Bɛ zaŋ Naawuni jɛmbu duu niŋ Naawuni nuu ni
(2 Yɛlikura 7.4-10)
62Di saha ka naa mini Izraɛlnim’ zaa bɛn daa be o sani maa mali sara Yawɛ sani. 63Sulemaana daa zaŋla naɣilahi tuhi’ pisinaayi mini piɛri tuhi’ kɔbiga ni tuhi’ pisi m-mali suhudoo sara Yawɛ sani. Lala ka naa mini Izraɛlnim’ zaa daa niŋ n-zaŋ Naawuni jɛmbu duu maa niŋ Yawɛ nuu ni. 64Dindali maa ka naa daa lan mali dundɔŋ din be Yawɛ jɛmbu duu maa tooni la sunsuuni ka di be kasi; dama nimaani ka o daa mali sara shɛli bɛ ni zaŋdi nyɔri buɣim la mini kawana ni chi sara ni suhudoo sara biŋkɔbiri kpam, dama daanya sara maligu bimbini din daa do Yawɛ tooni la daa pɔra, ka bɛ ku tooi zaŋ sara shɛli bɛ ni zaŋdi nyɔri buɣim la mini kawana ni chi sara ni suhudoo sara biŋkɔbiri kpam maa pa di zuɣu.
65Ka Sulemaana mini Izraɛlnim’ zaa bɛn daa be o sani n-galisi pam la daa zaŋ daba ayopɔin puhi chuɣu di saha maa. Niriba maa daa ʒiɛla Yawɛ ŋun nyɛ ti Naawuni ŋɔ tooni Lɛbohamat dunol’ la shee zaŋ hal ti paai Ijipti kulibɔŋ la shee. 66Ka o daa bahi niriba maa dabisi’ shɛli din pahi daba anii dali. Ka bɛ daa paɣi naa, ka kuli bɛ yinsi ni suhupiɛlli, Yawɛ ni daa niŋ alibarika shɛŋa niŋ o dabili Dauda mini Izraɛlnim’ zaa ni la zuɣu.",https://www.bible.com/bible/2264/1KI.8.DBWDB
1 NANIMA 9,"Naawuni lan labi Naa Sulemaana sani
(2 Yɛlikura 7.11-22)
1Sulemaana ni daa me Yawɛ jɛmbu duu la min’ o nam yil’ la, ka me o ni daa bɔri ni o me binshɛlikam la naai nyaaŋa, 2 ka Yawɛ daa lan ka o sanna pahi buyi kaman o ni daa pun ka o sanna shɛm Gibiɔn la 3nti yɛl’ o, “N wum a suhigu shɛli a ni suhi ma la. M mali jɛmbu du’ shɛli a ni me ŋɔ ka di be kasi ni di nyɛ bɛ ni yɛn jɛmdi ma luɣ’ shɛli sahakam. N kul ni gul’ li ka chɛ ka n suhu be di ni sahakam. 4Ka a yi ni doli ma ni yɛlimaŋli ni ʒiɛyimtali a suhu ni kaman a ba Dauda ni daa doli ma shɛm la, ka doli n fukumsi zaligunim’ mini n zalikpana la ni n zaligu shɛŋa din pahi la zaa, 5 dindina n ni chɛ ka a ʒi Izraɛl nam ʒiishee sahakam kaman n ni daa pun lo a ba Dauda alikauli yɛli, ‘N kul ku chɛ ka ŋun ni ʒini Izraɛl nam ʒiishee kɔŋ o zuliya ni.’ 6Amaa a min’ a bihi yi zaɣisi ma dolibu, ka bi doli fukumsi zaligunim’ mini n zalikpan’ shɛŋa n ni zali ya la, ka ŋmaligi doli buɣa jɛmdi li, 7dindina n ni yihi Izraɛlnim’ tiŋgbɔn shɛli n ni zaŋ ti ba la ni, ka ŋmaligi n nini bahi kpaŋa ka chɛ n ni mali du’ shɛli ka di be kasi ni di nyɛ bɛ ni yɛn jɛmdi ma luɣ’ shɛli ŋɔ, ka Izraɛlnim’ leei dunia ŋɔ salinim’ zaa ni lihi ʒiɛm shɛba ka maani ba ansarisi. 8 Ka duu ŋɔ ni lu n-dahim, ka bɛnkam ti gariti nimaani yi nya li, di ni niŋ ba alahiziba, ka bɛ yɛli, wɛi, ka bɔhira, ‘Ka bɔ n-niŋ ka Yawɛ niŋ tiŋgbɔŋ ŋɔ mini duu ŋɔ lala?’ 9Di saha bɛ ni yɛli, ‘Bɛ ni zaɣisi Yawɛ ŋun nyɛ bɛ Naawuni ŋun daa yihi bɛ yaannim’ Ijipti tiŋgbɔŋ ni na, ka ŋmaligi doli buɣa n-jɛmdi li la zuɣu ka Yawɛ chɛ ka yɛl’ biɛri ŋɔ zaa paai ba maa.’ ”
Naa Sulemaana mini Taai Naa Hiram nol’ naabu
(2 Yɛlikura 8.1-2)
10Yuun’ pisi ka Sulemaana daa zaŋ me Yawɛ jɛmbu duu maa min’ o nam yil’ la. 11Taai Naa Hiram n-daa bo sida mini sipirɛs dari ni salim’ shɛli Naa Sulemaana ni daa bɔri ni o zaŋ tum o tuma maa ti o. Ka Sulemaana mi daa zaŋ Galili tiŋgbɔŋ ni fɔntinsi pisi ti Naa Hiram. 12Amaa Hiram ni daa ti yi Taai kana ni o ti nya tin’ shɛŋa Sulemaana ni zaŋ ti o maa, o nini daa bi tiɣi li. 13Dinzuɣu ka o daa bɔh’ o, “M mabia, tin’ bɔnim’ ka a lee zaŋ ti ma ŋɔ? Dinzuɣu ka bɛ daa boli tinsi maa yuli Keebal tiŋgbɔŋ hal ni zuŋɔ. 14Naa Hiram daa pun zaŋla salima din tibisim gari kilɔgiram tusaanahi n-timna ti ti naa.
Naa Sulemaana ni tum tuun’ shɛŋa pahi
(2 Yɛlikura 8.3-18)
15Naa Sulemaana daa zalila niriba tɔto ka bɛ tɔhi, ka lan chɛ ka bɛ tum tuun’ kpɛma bɛ nuu ni m-me Yawɛ jɛmbu duu la min’ omaŋmaŋ’ nam yili ni Millo ni Jɛrusalɛm gooni, ni Hazɔr ni Mɛgido ni Gɛza 16(Ijipti naa Firawuna daa pun chaŋ ti tuhi deela Gɛza ka ku Keenannim’ bɛn daa be tiŋ’ maa ni, ka nyo li buɣim; ka zaŋ li ti o bipuɣin’ so Sulemaana ni daa kpuɣila ka di leeg’ o daamiliya lɔbu pini; 17ka Sulemaana daa lab’ me Gɛza) mini Bɛtihɔrɔn din be tiŋli polo la 18ni Baalat ni Tama din be Juda tiŋgban’ ni mɔɣu ni la 19ni Sulemaana nɛma duri fɔntinsi ni o chɛchɛbunsi fɔntinsi ni o wɔribariba fɔntinsi m-pahi ŋun’ Sulemaana ni daa bɔri ni o me mɛr’ shɛŋa zaa zali Jɛrusalɛm ni Lɛbanɔn ni tiŋgbɔn shɛli o ni daa su maa zaa ni. 20Bɛ ni daa chɛ ninvuɣ’ shɛb’ bɛn zaa daa nyɛ Amɔrinim’ mini Hitinim’ ni Pɛrizinim’ ni Hivinim’ ni Jɛbusinim’ bɛn daa pa Izraɛlnim’ la 21yaansi bɛn daa doli bɛ nyaaŋa m-be tiŋgbɔŋ maa ni, ka nyɛ Izraɛlnim’ ni daa bi tooi ku shɛb’ zaa la, ka Sulemaana daa zaŋ leei daba ka bɛ tum dabitim tuun’ kpɛma, ka lala ka bɛ na kul nyɛ daba hal ni zuŋɔ. 22Amaa Sulemaana daa bi zaŋ Izraɛlnim’ leei daba. Bɛna n-daa nyɛ o tɔbbihi min’ o kpamba ni o sapashinnim’ ni o sapashin’ kpamba ni o chɛchɛbunsi duhiriba kpamba ni o wɔribariba.
23Zuɣulaannim’ bɛn daa su Sulemaana tuma fukumsi m-bɔŋɔ, bɛ daa nyɛla ninvuɣ’ kɔbisinu ni pihinu bɛn lihiri ninvuɣ’ shɛb’ bɛn tumd’ o tuma.
24Amaa ka Firawuna bipuɣiŋga la daa yiɣisi Dauda tiŋ’ la ni n-kul’ omaŋmaŋ’ yil’ shɛli Sulemaana ni daa me n-ti o la ni. Di nyaaŋa ka o daa me ŋ-ŋari luɣ’ shɛli din yuli booni Millo la.
25 Sulemaana daa yi maanila sara maligu shɛli bɛ ni daa zaŋdi nyɔri buɣim la mini suhudoo sara maligu m-par’ o ni daa me sara maligu bimbin’ shɛli ti Yawɛ la zuɣu, ka tuɣindi tulaale zim Yawɛ tooni buta yuuni kam puuni. Lala ka o daa niŋ hal ti me Naawuni jɛmbu duu maa naai.
26Naa Sulemaana daa lan kpahi ŋarima din zɔri pam zali Ɛziɔngɛba din miri Ɛlat, ka be Ɛdom tiŋgbɔŋ ni Teeku Ʒiɛɣu kulinol’ ni la. 27Ka Hiram daa chɛ ka o tumtumdiba bɛn mi teeku kom yɛtɔɣa mini Sulemaana tumtumdiba daa zaŋ ŋariŋ din zɔri pam 28chaŋ Ofiri nti zaŋ salima din tibisim gari kilɔgiram tuhi’ pinaanahi na nti ti Naa Sulemaana.",https://www.bible.com/bible/2264/1KI.9.DBWDB
1 NANIMA 10,"Shiiba naa ŋun nyɛ paɣa ka Naa Sulemaana sanna
(2 Yɛlikura 9.1-12)
1 Shiiba naa ŋun nyɛ paɣa daa wum Sulemaana yɛla zaŋ chaŋ Yawɛ jɛmbu polo, ka kana nti bɔh’ o bɔhigu shɛŋa din kpɛma ni o buɣis’ o nya. 2O daa ʒila niriba pam pahi laakumnim’ bɛn ʒiri tulaale zim mini salima pam ni kuɣ’ viɛla n-ka Jɛrusalɛm na. O ni daa paai Sulemaana sani, o daa yɛl’ o din be o suhu ni zaa. 3Ka Sulemaana daa garigi paɣ’ maa ni bɔh’ o bɔhigu shɛŋa zaa; ka shɛli daa kani ka naa kɔŋ li kahigi wuh’ o. 4Ka Shiiba naa ŋun nyɛ paɣ’ maa ni daa nya Sulemaana yɛm tuma maa zaa min’ o ni daa me yil’ shɛl’ la 5ni o ni daa diri bindir’ shɛŋa ni o kpambaliba ni ʒiini shɛm ni nayili bihi ni jɛmd’ o shɛm ni bɛ situra ni bɛn kpuɣir’ o bindirigu min’ o binnyura na ti tir’ o ni sara maligu shɛŋa o ni daa maani n-zaŋdi nyɔri buɣim Yawɛ jɛmbu duu la, ka di gar’ o pam ka o liɣi ʒiya. 6Di nyaaŋa ka o daa yɛli naa, “N ni daa be n ya ka wum a yɛla ni a yɛm yɛla shɛm shiri nyɛla yɛlimaŋli, 7amaa n daa bi niŋ n ni wum shɛm maa yɛda hal ti kana ka mmaŋmaŋ’ nini ti dii nya li ŋɔ. Nyama, hal bɛ ni daa yɛli ma di yɛla shɛm bi paai di pirigili gba. A yɛm min’ a tɔŋbu yɛla gari n ni wum di yɛla shɛm. 8A paɣiba ni mali suhupiɛlli! Ka a nayili bihi bɛn kul ʒiini a tooni wumd’ a yɛm yɛtɔɣa ŋɔ gba mali suhupiɛlli! 9Yawɛ ŋun nyɛ a Naawuni ŋun nini tiɣ’ a, ka zaŋ a ʒili Izraɛl nam ʒiishee ŋɔ simdi paɣibu. Yawɛ ni kul yuri Izraɛlnim’ saha shɛlikam la zuɣu ka o piig’ a leei bɛ naa ni a doli yɛlimaŋli mini wuntia soli su ba.”
10Di saha ka o daa zaŋ pin’ shɛŋa o ni ʒina ka di nyɛ salima din tibisim gari kilɔgiram tusaanahi mini tulaale pam ni kuɣ’ viɛla ti naa. Ka so n-daa bi ti Naa Sulemaana tulaale ka di galisi paai Shiiba naa ŋun nyɛ paɣ’ maa ni daa ti o tulaale shɛli maa.
11Ka Naa Hiram ŋariŋ shɛli din daa chaŋ Ofiri nti ʒi salima la na daa lan ʒi alimug dari pam mini kuɣ’ viɛla gba n-yi Ofiri maa na. 12Ka naa daa zaŋ alimug dari maa sa n-tuɣi tab’ gili Yawɛ jɛmbu duu min’ o yil’ la, ka zaŋ shɛli m-mali mɔɣilɔnim’ mini goonjɛnima n-ti baansi; ka so m-bi lan nya alimug dari maa tatabo hal ni zuŋɔ.
13Ka Sulemaana daa ti Shiiba naa ŋun nyɛ paɣ’ maa o ni daa suh’ o shɛlikam m-pahi ŋun’ Naa Sulemaana ni daa pun niŋ o nirilim ti o pin’ shɛŋa zuɣu. Di nyaaŋa ka o min’ o niriba daa lab’ kul o ya Shiiba.
Naa Sulemaana daazichi yɛla
(2 Yɛlikura 9.13-29)
14Sulemaana daa nyarila salima din tibisim nyɛ kaman kilɔgiram tuhi’ pisinaata yuun’ yini puuni 15m-pah’ o ni daa deeri salima shɛli daabihi mini kɔhigɔriba ni Areebia tiŋgbɔŋ ni nanim’ zaa ni Izraɛl tiŋgbɔŋ ni gomnanim’ san’ la zuɣu.
16Ka Naa Sulemaana daa chɛ ka bɛ zaŋ salim’ zim mali nyɔtaɣirisi zaɣ’ yɛlima kɔbisiyi. Ka bɛ ni daa zaŋ salim’ paɣila mali di zaɣ’ yini kam tibisim daa nyɛ kaman kilɔgiram ayopɔin. 17Ka o daa ti lan chɛ ka bɛ zaŋ salim’ zim mali nyɔtaɣirisi kɔbisita. Ka bɛ ni daa zaŋ salim’ zim shɛli mali di zaɣ’ yini kam tibisim daa nyɛ kaman kilɔgiram ayi. Ka naa daa zaŋ li niŋ Lɛbanɔn Nyɔŋ ni Yil’ la ni.
18Ka naa daa lan chɛ ka bɛ zaŋ wɔbinyina m-mali nam ʒiishee zaɣ’ titali, ka chɛ ka bɛ dooi salima din nyɛ zaɣ’ viɛlli zaa m-pa di zuɣu. 19-20Nam ʒiishee maa daa malila dunɔdura ayɔbu, ka bɛ mali gbuɣima pinaayi kɔtomsi n-tamtam dunɔdura maa yaɣ’ ayi maa zaa naŋgbaŋgbirima zuɣu; ka mali naɣilaa zuɣu kɔtomsi tabili nam ʒiishee maa nyaaŋa polo. Ka di kuɣ’ maa mali nuhi pabu shee, ka bɛ mali gbuɣima kɔtomsi tabili nuhi pabu shee maa. Ka nam ʒiishee maa tatabo daa ka nam tin’ shɛli ni.
21Naa Sulemaana kɔnyuri kopunim’ min’ o binnyura kopunim’ zaa daa nyɛla bɛ ni zaŋ salima mali shɛŋa. Hal Lɛbanɔn tiŋgbɔŋ ni Nyɔŋ puuni Yil’ la gba puuni kopunim’ zaa daa nyɛla bɛ ni zaŋ salima din nyɛ alali mali shɛŋa. Ka bɛ daa bi zaŋ anzinfa mali di shɛli, dama Sulemaana ʒiɛmani maa ni, bɛ daa bi lihi anzinfa ka di nyɛ shɛli. 22Naa daa malila ŋariŋ shɛŋa din yi Tarishish na m-pahi Hiram ŋarima zuɣu ka di be teeku ni, ka nyɛ din zɔri pam. Ka ŋarima din daa yi Tarishish na maa daa yi ʒirila salima mini anzinfa ni wɔbinyina ni kpara ni noon’ shɛb’ bɛn ŋmani tɔrotɔronim’ na.
23Naa Sulemaana daa nyɛla bundana ni yɛndana n-gari dunia ŋɔ ni nanim’ zaa. 24Ka dunia ŋɔ salinim’ zaa daa bɔri ni bɛ ka Sulemaana sanna nti wum Naawuni ni ti o yɛm shɛli maa yɛtɔɣa. 25Ka ninvuɣ’ shɛb’ bɛn daa kanna maa zaa daa yi ʒirila bɛ pina din nyɛ anzinfa mini salima ni kpariti ni mɛɛr ni tulaale ni yuri ni buntaansi na ti tir’ o yuuni kam.
26 Sulemaana daa laɣim chɛchɛbunsi mini wɔribariba. O daa malila chɛchɛbunsi tuhili ni kɔbisinahi mini wɔribariba tuhi’ pinaayi, ka daa zaŋ chɛchɛbunsi maa shɛŋa zali tin’ shɛŋa ni, ka zaŋ di shɛŋa mi zali Jɛrusalɛm ŋun’ naa sani. 27 Naa daa chɛ ka anzinfa kul yɛrigila Jɛrusalɛm kaman kuɣa la, ka chɛ ka sida dari gba yɛrigi nimaani kaman Shɛfɛla sinsabisi la. 28 Sulemaana daa dari yuri la Ijipti mini Silisia. O kɔhigɔriba n-daa dari ba Silisia na kaman bɛ daa ni nyɛ shɛm. 29Bɛ daa dari chɛchɛbunsi Ijipti la anzinfa laɣibaligu kɔbisiyɔbu; ka dari yuri mi anzinfa laɣibaligu kɔbiga ni pihinu. Ka naa kɔhigɔriba maa mi daa mali yuri maa n-tomdi kɔhiri Hitinim’ mini Siria nanim’ zaa zuɣu.",https://www.bible.com/bible/2264/1KI.10.DBWDB
1 NANIMA 11,"Naa Sulemaana ŋmaligiya ka chɛ Naawuni
1 Naa Sulemaana daa yuri tinzun paɣiba pam. O ni daa kpuɣi Ijipti Firawuna bipuɣiŋga la nyaaŋa, o daa lan kpuɣi Mɔab paɣiba mini Ammɔn paɣiba ni Hiti paɣiba ni Sidɔn paɣiba ni Ɛdom paɣiba 2 bɛn nyɛ zuliya shɛb’ Yawɛ ni daa pun yɛli Izraɛlnima “Miriya ka yi kpuɣi bɛ bipuɣinsi n-niŋ yi paɣiba bee n-chɛ ka bɛ gba kpuɣi yi bipuɣinsi n-niŋ bɛ paɣiba; dama biɛhiŋ kani, bɛ ni ti ŋmaligi yi suhuri labisi bɛ buɣa jɛmbu polo.” Amaa ka Sulemaana ŋun’ daa yu ba pam. 3O daa malila paɣiba kɔbisiyopɔin bɛn nyɛ nabipuɣinsi, ka mali mamanim’ mi kɔbisita; ka o paɣiba maa daa ti chɛ ka o birigi. 4Saha shɛli Sulemaana ni daa ti kurigi, o paɣiba maa daa shiri ŋmalig’ o suhu n-labisi buɣa jɛmbu polo; ka o daa bi lan doli Yawɛ ŋun nyɛ o Naawuni ŋɔ o suhu ni ni yɛlimaŋli kaman o ba Dauda la. 5Dama Sulemaana daa ŋmaligi dolila Sidɔnnim’ buɣili Asitati din nyɛ paɣ’ la mini Ammɔnnim’ buɣili Milikom din nyɛ daɣiri la. 6Sulemaana daa tum din nyɛ alahichi Yawɛ sani, ka daa bi lan doli Yawɛ viɛnyɛliŋga kaman o ba Dauda la. 7Ka Sulemaana daa me Mɔabnim’ buɣili Chɛmɔshi din nyɛ daɣiri la jɛmbu shee mini Ammɔnnim’ buɣili Molɛk din nyɛ daɣiri la jɛmbu shee zali Jɛrusalɛm wulimpuhili polo zoli zuɣu. 8Lala ka o daa me buɣa jɛmbu shee ti o tinzun paɣiba la zaa, ka bɛ daa kɔriti biŋkɔbiri m-maani bɛ buɣa maa, ka tuɣindi li tulaale zim.
9-10Yawɛ ŋun nyɛ Izraɛlnim’ Naawuni ŋɔ ni daa ka o sanna siɣimsiɣim buyi nti yɛl’ o ni o miri ka o jɛm buɣa la zaa yoli; Sulemaana daa zaɣisi Yawɛ noli ka ŋmaligi ka chɛ o jɛmbu. Ka Yawɛ daa je suli niŋ Sulemaana, 11ka yɛl’ o, “Di ni nyɛ a suhuyubu ni ka a zaɣis’ a ni daa lo ma alikauli shɛl’ la mini n ni daa zal’ a zaligu shɛŋa la dolibu zuɣu, n ni deeg’ a nam maa n-zaŋ li ti a kpambal’ so. 12Amaa a ba Dauda zuɣu, n ku niŋ li a ʒiɛmani ŋɔ ni, n ni ti darigi deei nam maa la a bia nuu ni. 13Amaa n ti ku darigi deei nam maa zaa o nuu ni, dama n ni ti zaŋ zuliya yini ti a bia maa n dabili Dauda mini Jɛrusalɛm din nyɛ n ni pii shɛli leegi n tiŋ’ la zuɣu.”
Naa Sulemaana dimnim’ yɛla
14Di saha ka Yawɛ daa chɛ ka Hadad ŋun daa nyɛ Ɛdom nabia la leei Sulemaana dima n-yiɣisi lu o zuɣu. 15Dama saha shɛli Dauda ni daa be Ɛdom la, ka Jɔab ŋun daa nyɛ o sapashin’ kpɛm’ la daa chaŋ nimaani ni o ti sɔɣi bɛ ni daa ku ninvuɣ’ shɛba, 16ka o daa ku doo kam ŋun be Ɛdom (dama Jɔab mini Izraɛlnim’ zaa daa niŋla chira ayɔbu nimaani, hal ka o ti ku doo kam ŋun be Ɛdom); 17amaa ka Hadad min’ o ba tumtumdiba shɛb’ bɛn daa nyɛ Ɛdomnim’ la shɛba daa tiligi n-zo n-kuli Ijipti. (Di saha maa Hadad daa na nyɛla bia.) 18Bɛ daa yila Midian chaŋ Paran ti zaŋ ninvuɣ’ shɛba m-pahi bɛmaŋ’ zuɣu, ka bɛ mini ba zo n-kuli Ijipti nti chaŋ Ijipti naa Firawuna sani. Ka naa maa daa ti Hadad yili mini tiŋgbani ni bindirigu. 19Ka Firawuna suhu daa yu Hadad pam hal ka o ti gbaag’ o paɣ’ Tapɛnis tizo n-ti o paɣ’ pini. 20Ka paɣ’ maa daa dɔɣi bidibiga n-ti Hadad, ka bɛ bol’ o yuli Gɛnubat, ka napaɣ’ maa daa wums’ o nayili maa; ka bia maa mini Firawuna bidibisi daa laɣim be nayili maa.
21Amaa ka Hadad daa be Ijipti maa ka ti wum ni Dauda min’ o sapashin’ kpɛm’ Jɔab zaa kpiya, ka o daa yɛli Firawuna, “Tim ma soli ka n lab’ kuli n ya.”
22Ka Firawuna daa bɔh’ o, “Bɔ m-poog’ a n sani ka a bɔri ni a kul’ a ya pumpɔŋɔ?” Ka Hadad yɛl’ o, “Kul chɛ ka n kuli.”
23Ka Naawuni daa lan chɛ ka Ɛliada bia Rɛzɔn ŋun daa zo o lan’ Zɔba Naa Hadadɛza san’ la leei Sulemaana dima. 24Ka o daa laɣim ninvuɣ’ yoya pah’ omaŋ’ zuɣu n-leei bɛ salo maa zuɣulana. Dauda ni daa ku o dimnim’ Sirianim’ la nyaaŋa ka dimbɔŋɔ daa niŋ maa. Ka Rɛzɔn min’ o niriba maa daa chaŋ ti ʒini Damaskus, ka bɛ daa zaŋ o leei Damaskus naa. 25Rɛzɔn daa nyɛla Izraɛlnim’ dima Naa Sulemaana ʒiɛman’ ni, ka daa tumdi ba din bie kaman Hadad ni daa niŋdi ba shɛm la; ka daa zaɣisi Izraɛlnima, ka di nam su Sirianima.
Naawuni lo Jɛrɔbɔam alikauli
26Ka Nɛbat bia Jɛrɔbɔam ŋun daa nyɛ Ifriim zuliya ni nir’ ŋun yi Zɛrɛda na, ka nyɛ Sulemaana kpambala, ka o ma nyɛ pako’ so ŋun yuli daa booni Zɛrua la gba daa leei naa dima. 27Ka daliri din chɛ ka o daa leei Naa Sulemaana dim’ maa m-bɔŋɔ:
Sulemaana daa mɛla Millo gooni ŋari foliŋga din daa be o ba Dauda tiŋ’ la ni la. 28Jɛrɔbɔam daa nyɛla nachimbil’ so ŋun mali kpiɔŋ, ka Sulemaana daa kpahim nya o ni nyɛ tumtumdi’ biiŋa maa, ka zaŋ o leei Yisifu zuliya niriba tuun’ kpɛma zaa zuɣulana. 29Di saha maa ka Jɛrɔbɔam daa ti yi Jɛrusalɛm chana, ka anabi Ahija ŋun daa nyɛ Shilo nir’ la chirig’ o sol’ ni. Anabi Ahija daa yɛla binyɛr’ palli; ka bɛ niriba ayi maa kɔŋko daa be mɔɣu maa ni chana. 30Ka Ahija daa ti gbaag’ o ni ye binyɛr’ shɛli maa n-dari tɔhi li zaɣ’ tolima pinaayi, 31ka yɛli Jɛrɔbɔam, “Piim’ di ni zaɣ’ tolima pia, dama Yawɛ ŋun nyɛ Izraɛlnim’ Naawuni ŋɔ yɛliya, ‘Nyama, n dari tɔhila Izraɛl nam Sulemaana nuu ni, 32ka zaŋ zuliya pia ti a, ka zaŋ zuliya yini n-ti o n dabili Dauda mini Jɛrusalɛm din nyɛ n ni pii tin’ shɛli Izraɛl tiŋgbɔŋ zaa ni la zuɣu. 33Ka di nyɛla o ni zaɣisi ma ka jɛmdila Sidɔnnim’ buɣili Asitati din nyɛ paɣ’ la mini Mɔabnim’ buɣili Chɛmɔshi ni Ammɔnnim’ buɣili Milikom, ka bi doli n soya n-tumdi din tuhi n sani ni n zaligunim’ mini n kaya kaman o ba Dauda ni daa niŋdi shɛm la zuɣu. 34Dimbɔŋɔ zaa yoli, n ku deei nam maa zaa o nuu ni, n ni chɛ ka o kul nyɛ naa hal ni o nyɛvili tariga n dabili Dauda ŋun nyɛ n ni daa pii so ka o doli n zalikpana mini n zaligu shɛŋa din pahi la zuɣu. 35Amaa n ni ti deei nam maa o bia nuu ni n-zaŋ li ti nyin’ ŋun su zuliya pia ŋɔ. 36Amaa n ni ti zaŋ zuliya yini n-ti o bia maa, ka di chɛ ka n dabili Dauda zuliya kul diri nam Jɛrusalɛm din nyɛ n ni pii tin’ shɛli leei n jɛmbu shee la. 37N ni zaŋ a leei Izraɛl naa, ka chɛ ka a su a suhu ni bɔri tiŋgbani shɛm tariga zaa. 38Ka a yi ni doli n ni zal’ a zaligu shɛŋa zaa, ka doli n soya ka niŋdi din tuhi n sani, ka doli n zalikpana mini n zaligu shɛŋa din pahi kaman n dabili Dauda ni daa niŋ shɛm la, n ni be a sani, ka chɛ ka a zuliya yɛligi kaman n ni daa chɛ ka Dauda zuliya yɛligi shɛm la, ka n zaŋ Izraɛl ti a. 39Ka n ni darigi Dauda zuliya tibili, amaa m bi yɛn darigi li hal ni saha din ka bahigu.’ ”
40Ka Sulemaana daa ti lo nia ni o ku Jɛrɔbɔam, amaa ka Jɛrɔbɔam daa zo n-kuli Ijipti Naa Shishak sani nti be Ijipti maa hal ka Sulemaana ti kpi.
Naa Sulemaana kum yɛla
(2 Yɛlikura 9.29-31)
41Sulemaana ni daa pun tum tuun’ shɛŋa zaa min’ o ni daa tum tuun’ shɛŋa din pahi ni o yɛm tuma la yɛla sab’ be Sulemaana tuma litaafi ni. 42Sulemaana daa di nam m-be Jɛrusalɛm n-su Izraɛlnim’ zaa la yuun’ pihinahi. 43Ka Sulemaana daa ti vuhi ka bɛ zaŋ o ti sɔɣ’ o ba Dauda tiŋ’ la ni; ka o bia Rɛhɔbɔam daa di nam zan’ o zaashee.",https://www.bible.com/bible/2264/1KI.11.DBWDB
1 NANIMA 12,"Izraɛlnim’ bɛn be nuzaa polɔnim’ taai duŋ
(2 Yɛlikura 10.1-19)
1Di saha ka Rɛhɔbɔam daa chaŋ Shɛkɛm, dama nimaani ka Izraɛlnim’ zaa daa laɣim ni bɛ leeg’ o nam. 2Ka Nɛbat bia Jɛrɔbɔam ŋun daa zo n-kuli Ijipti ni o yi Naa Sulemaana nuu ni ka o ku paag’ o ku o la daa wum di yɛla, ka yi Ijipti maa kuna. 3Ka Izraɛlnim’ maa daa tim ti boli Jɛrɔbɔam na, ka Jɛrɔbɔam mini Izraɛlnim’ maa zaa ti chaŋ Rɛhɔbɔam sani ti yɛl’ o, 4“A ba daa ʒil’ ti ʒi’ tibisili pam, dinzuɣu pumpɔŋɔ, filimm’ a ba ni daa chɛ ka ti tumdi tuun’ kpeen’ shɛŋa la, ka lan filim o ni daa ʒil’ ti ʒitibisi’ shɛl’ la; ka ti jɛm a.”
5Ka o yɛli ba, “Kulimiya ka labina dabisi’ shɛli din pahir’ ata dali.” Ka niriba maa daa kuli.
6Di saha ka Naa Rɛhɔbɔam daa mali ninkur’ shɛb’ bɛn daa pun ʒiini o ba Sulemaana tooni o ni daa na be o nyɛvil’ ni saha shɛl’ la saawara ka bɔhi ba, “Yi lee tɛhiya ni di simdi ni n yɛli niriba maa la wula?”
7Ka bɛ yɛl’ o, “A yi ni jɛm niriba maa zuŋɔ, ka zaŋ zilin’ balli yɛtɔɣa n-tɔɣisi ba, bɛ ni jɛmd’ a sahakam.”
8Amaa ka o daa zaɣisi ninkura maa yɛligu maa wumbu, ka dolila o bipalitab’ bɛn min’ o laɣim zooi ka bɛ be o san’ la yɛligu. 9O daa bɔh’ o bipalitab’ maa mi, “Yi lee tɛhiya ni wula ka di simdi ni ti yɛli niriba bɛn yɛli ma, ‘Filimmi ʒi’ tibisi’ shɛl’ a ba ni daa ʒil’ ti la’? ”
10Ka o bipalitab’ bɛn min’ o daa laɣim zooi maa yɛl’ o, “Di ni simdi ni a yɛli ninvuɣ’ shɛb’ bɛn yɛl’ a, ‘A ba daa ʒil’ ti ʒi’ tibisa pam, amaa nyin’ filimmi li ti ti la’ shɛm m-bɔŋɔ, yɛlim’ ba, ‘Man’ nubil’ kpaliŋga bari gari m ba shee! 11M ba daa ʒili ya ʒi’ tibisili, amaa pumpɔŋɔ man’ yɛn maan pahi li la tibisim. M ba daa malila barazim fiɛbiri ya, amaa man’ yɛn zaŋla nɔnsi fiɛb’ ya!’ ”
12Ka dabisi’ shɛli din pahir’ ata maa dali daa ti paai, ka Jɛrɔbɔam mini niriba maa zaa ka Rɛhɔbɔam sanna kaman o ni daa pun yɛli ba ni bɛ labina dabisi’ shɛli din pahir’ ata dali shɛm la. 13Ka naa daa zaɣisi ninkura la yɛligu la, ka zaŋla halibiɛɣu yɛtɔɣa n-tɔɣisi niriba maa. 14O daa zaŋla o bipalitab’ la ni daa yɛl’ o shɛm la yɛli ba. O daa yɛli ba mi, “M ba daa ʒili ya ʒi’ tibisili, amaa man’ maan yɛn pahi li la tibisim. M ba daa malila barazim fiɛbiri ya, amaa nɔnsi ka man’ yɛn zaŋ fiɛb’ ya.” 15Yawɛ ni daa chɛ ka Ahija ŋun nyɛ Shilo nir’ la yɛli Nɛbat bia Jɛrɔbɔam shɛm la palibu zuɣu n-daa chɛ ka Rɛhɔbɔam bi saɣi ti niriba maa.
16 Izraɛlnim’ ni daa nya ka naa zaɣisi bɛ ni yɛli shɛm maa ka bɛ daa yɛli, “Ti malila tarili Dauda yilinim’ sani? Ti mi bi diri Jɛsi bia fali. Dinzuɣu Izraɛlnima, Kulimiya yi yinsi. Dauda yilinim’ lihim’ bɛmaŋ’ yɛla.”
Ka Izraɛlnim’ daa ŋmaligi kuli. 17Ka Rɛhɔbɔam daa sula Izraɛlnim’ shɛb’ bɛn daa be Juda tinsi ni la kɔŋko.
18Ka Naa Rɛhɔbɔam daa ti tim Adɔram ŋun daa su o tuun’ kpɛma tumbu fukumsi la Izraɛlnim’ sani, ka Izraɛlnim’ zaa daa pihi kuɣa lab’ ku o. Ka Naa Rɛhɔbɔam daa niŋ yomyom kpe o chɛchɛbuŋ’ lɔɣu ni n-zo kuli Jɛrusalɛm. 19Dinzuɣu n-chɛ ka Izraɛlnim’ na kul mali duŋ ni Dauda yilinim’ hal ni zuŋɔ.
20Ka Izraɛlnim’ zaa ni daa ti wum ni Jɛrɔbɔam kuna, ka bɛ daa laɣim ka tim ti bol’ o na nti zaŋ o leei Izraɛlnim’ zaa naa. Dinzuɣu Juda zuliya niriba la kɔŋko n-daa doli Dauda yilinim’ maa, amaa ka bɛn kpalim la zaa daa zaɣisi ba dolibu.
Shɛmaya anabitali yɛtɔɣa
(2 Yɛlikura 11.1-4)
21Rɛhɔbɔam ni daa paai Jɛrusalɛm, o daa laɣimla Juda mini Bɛnjamin zuliya niriba tɔbbihi tuhi’ kɔbiga ni tusaanii ni bɛ chaŋ ti tuhi Izraɛlnima n-fa nam maa ti ŋun’ Naa Sulemaana bia Rɛhɔbɔam. 22Amaa ka Naawuni daa yɛli anabi Shɛmaya, 23“Yɛlim’ Naa Rɛhɔbɔam ŋun nyɛ Sulemaana bia ka nyɛ Juda naa la mini Juda zuliya niriba ni Bɛnjamin zuliya niriba zaa ni man’ Yawɛ yɛliya, 24‘Di chaŋya ti tuhi Izraɛlnim’ bɛn nyɛ yi mabihi maa. Labimiya kuli, n sani ka din niŋ maa yina.’ ” Ka bɛ daa wum Yawɛ ni yɛli shɛm maa ka lab’ kuli kaman Yawɛ ni daa shiri yɛli ba shɛm maa.
Jɛrɔbɔam ŋmaligiya ka chɛ Naawuni
25Di saha ka Jɛrɔbɔam daa mali Shɛkɛm din be Ifriim zuliya niriba tiŋgban’ ni zoya ni la me m-be nimaani; ka daa ti lan yi nimaani n-chaŋ ti me Pɛnuɛl. 26Jɛrɔbɔam daa yɛlila o suhu ni, “N yi bi baŋ, nam ŋɔ ni bahi lab’ Dauda daŋ niriba ŋɔ sani. 27Niriba ŋɔ yi chani Jɛrusalɛm ti maani sara Yawɛ jɛmbu duu, bɛ suhuri ni ti ŋmaligi kpa bɛ dan’ Rɛhɔbɔam ŋun nyɛ Juda naa la polo; ka bɛ ku ma, ka ŋmaligi labi Rɛhɔbɔam ŋun nyɛ Juda naa maa polo.”
28 Ka naa maa daa mali saawara, ka zaŋ salima mali naɣilabih’ ayi zali; ka yɛli niriba maa, “Yi chani Jɛrusalɛm ka di saha wɔɣa. Izraɛlnima, nyamiya yi buɣa bɛn daa yihi ya Ijipti tiŋgbɔŋ ni na la.” 29Ka o daa zaŋ salima naɣibil’ yino zali Bɛtɛl, ka zaŋ yino mi zali Dan. 30Ka niriba maa daa chani Bɛtɛl ti jɛmdi salima naɣibil’ din be nimaani la; ka shɛb’ mi chani hal Dan nti jɛmdi salima naɣibil’ ŋun’ la. Ka niriba maa ni daa niŋ shɛm maa leeg’ alahichi. 31Ka Jɛrɔbɔam daa lan me duri zali buɣa jɛmbu shee, ka pii niriba maa ni shɛb’ bɛn pa Lɛvi zuliya n-leei maligumaaniba.
Naawuni galim buɣijɛmbo
32 Ka Jɛrɔbɔam daa zali chuɣu puhibu gol’ so ŋun pahir’ anii la biɛɣ’ pinaanu dali, ka di be kaman bɛ ni daa puhiri chu’ shɛli Juda tiŋgbɔŋ ni la; ka o daa kɔri biŋkɔbiri mali sara, sara maligu bimbini zuɣu. O daa lan niŋ lala Bɛtɛl gba n-kɔri biŋkɔbiri mali salima naɣilabihi shɛba o ni daa mali zal’ la. Ka o daa lan bo tindaannim’ zali Bɛtɛl luɣ’ shɛŋa zaa o ni daa me buɣa zali. 33Ka o daa ti chaŋ bimbin’ shɛli o ni daa me n-zali Bɛtɛl la gbini gol’ so ŋun pahir’ anii biɛɣ’ pinaanu dali din nyɛ omaŋmaŋ’ ni daa zali dabisi’ shɛli la ni o ti tuɣili tulaale zim o ni daa zali chu’ shɛli n-ti Izraɛlnim’ la puhibu dali.",https://www.bible.com/bible/2264/1KI.12.DBWDB
1 NANIMA 13,"1Jɛrɔbɔam ni daa ʒe bimbini maa gbini ni o tuɣili tulaale zim maa saha shɛli ka anab’ so daa yi Juda n-zaŋ Yawɛ yɛligu ka Bɛtɛl na. 2 Ka anab’ maa daa zaŋ Yawɛ yɛligu n-kuhi galim bimbini maa yɛli, “Wɛi bimbini, bimbini, Yawɛ ni yɛli shɛm m-bɔŋɔ, ‘Nyama, bɛ ni ti dɔɣi bidibiga Dauda zuliya ni ka o yuli booni Jɔsia. O ni ti zaŋ tindaan’ shɛb’ bɛn tuɣindi tulaale zim a zuɣu m-mali sara pa a zuɣu, ka ti zaŋ ninsalinim’ kɔba pa a zuɣu nyo li buɣim.’ ” 3Anab’ maa daa lan tɔɣisi shihirili shɛli yɛla dindali maa yɛli, Yawɛ ni yɛli shihirili shɛli yɛla m-bɔŋɔ: “Nyama, bimbini ŋɔ, a ni ti wurim, ka tampiligim din pa a zuɣu kpaai bahi.”
4Naa ni daa wum Naawuni nir’ maa ni yɛli Bɛtɛl bimbini maa shɛm maa, ka o zani bimbini maa gbini ka teeg’ o nuu tiri ka yɛli, “Gbaamiy’ o!” Ka o ni daa teeg’ o nu’ shɛli tir’ o ka yɛl’ lala maa dii kpaŋ dilinli ka o kɔŋ li pɔribu. 5Ka bimbini maa gba daa shiri wurim, ka tampiligim maa kpaai bahi kaman Naawuni nir’ maa ni daa pun wuhi ni Yawɛ yɛliya ni o ni chɛ ka di niŋ shɛm maa. 6Ka naa daa yɛli Naawuni nir’ maa, “Balimmi Yawɛ ŋun nyɛ a Naawuni maa, ka suh’ o ti ma ka o chɛ ka n nuu ŋɔ lan lab’ di bebu ni yaha.”
Ka Naawuni nir’ maa daa suhi Yawɛ, ka naa maa nuu maa nya alaafee n-lan be kaman di ni daa pun be shɛm. 7Ka naa daa yɛli Naawuni nir’ maa, “Ti kulimi n yiŋa ka n ti niŋ bindirigu ti a ka a di, ka n ti a yɔri.”
8Ka Naawuni nir’ maa daa garigi yɛli naa, “Hal a yi zaŋ a yiŋ’ pirigili ti ma, n ku dol’ a kuli. Ka m mi ku di bindirigu bee n-nyu kom kpe; 9dama Yawɛ yɛli ma, ‘Miri ka a di bindirigu bee n-nyu kom nimaani bee n doli so’ shɛli a ni di doli kana labi.’ ” 10Ka o daa shiri taɣi doli so’ shɛli, ka bi lan dol’ o ni daa pun doli so’ shɛli ka Bɛtɛl na maa.
Bɛtɛl anab’ kurili ni niŋ shɛm
11Anabi ninkur’ so daa be Bɛtɛl di saha maa. Ka o bidibisi daa kuli ti yɛl’ o Naawuni nir’ maa ni niŋ shɛlikam zaa Bɛtɛl dindali maa yɛla; ka lan yɛl’ o o ni daa yɛli Naa Jɛrɔbɔam shɛlikam zaa la gba yɛla. 12Ka bɛ ba bɔhi ba, “So’ dini ka o lee doli?” Ka o bidibisi maa daa wuh’ o anab’ so ŋun daa yi Juda na maa ni doli so’ shɛli. Ka o yɛl’ o bidibisi maa, 13“Pamiya buŋ’ nyaampara ti ma.” Ka bɛ daa pa buŋ’ maa nyaampara ti o ka o ba. 14Ka o daa lu soli n-kariti anab’ maa naba nti nya o ka o ʒila oki tia gbini, ka o bɔh’ o, “Nyini n-nyɛ anab’ so ŋun yi Juda na la?”
Ka o garigi yɛli “Iin, mani.”
15Ka o yɛl’ o, “Doli ma ka ti kuli n yiŋa, ka a ti di bindirigu.”
16Ka o yɛl’ o, “N ku dol’ a kuli bee n-kpe a yiŋa bee n-di bindirigu bee n-nyu kom kpe; 17dama Yawɛ yɛli ma, ‘Miri ka a di bindirigu bee n-nyu kom nimaani bee n-dol’ a ni doli so’ shɛli kana.’ ”
18Di saha ka anabi ninkurili maa yɛl’ o, “Man’ gba nyɛla anabi kaman a ni nyɛ anabi shɛm maa; ka Yawɛ chɛ ka malaika yɛli ma, ‘Cham’ ti zaŋ anab’ maa n-lab’ a yiŋa ka o ti di bindirigu ka nyu kom.’ ” (Amaa ʒiri ka o daa ŋma o maa).
19Di saha ka o daa yiɣisi dol’ o lab’ kul’ o yiŋa nti di bindirigu ka nyu kom. 20Bɛ ni daa ʒiya diri bindirigu maa saha shɛli, ka Yawɛ yɛligu daa ka anabi kurili ŋun bol’ anab’ ŋuni maa labisina maa sanna, 21ka o kuhi yɛl’ anab’ so ŋun daa yi Juda na maa, “Yawɛ yɛliya ni a ni zaɣis’ o noli, ka bi doli ŋun’ Yawɛ ŋun nyɛ a Naawuni ŋɔ ni zal’ a zaligu shɛŋa, 22amaa ka labina nti di bindirigu ka nyu kom luɣ’ shɛli o ni yɛl’ a, ‘Miri ka a di bindirigu bee n-nyu kom la zuɣu, o ku chɛ ka bɛ zaŋ a sɔɣi pah’ a yaannim’ ni.’ ”
23O ni daa di bindirigu maa ka nyu kom naai nyaaŋa ka o daa pa buŋ’ nyaampara ti o ni daa bol’ a anab’ so labisina maa. 24Ka o daa ba buŋ’ maa n-yi soli chani ha ka gbuɣinli chirig’ o n-gbaag’ o ku o, ka vu o sɔŋ sol’ ni; ka buŋ’ maa ʒe m-baɣ’ o; ka gbuɣinli maa gba ʒe m-baɣ’ o. 25Nyama, ka niriba daa gariti nya ka o do sol’ ni, ka gbuɣinli ʒe m-baɣ’ o. Ka bɛ daa ka anabi kurili maa ni be tin’ shɛli maa ni na nti yɛli bɛ ni nya shɛm.
26Ka anab’ so ŋun daa goog’ o labisina maa daa wum li, ka yɛli, “Anab’ so ŋun zaɣisi Yawɛ nol’ la m-bala. Lala zuɣu n-chɛ ka Yawɛ zaŋ o niŋ gbuɣinli maa nuu ni ka o gbaag’ o ku kaman ŋun’ Naawuni ni daa pun yɛl’ o shɛm.” 27Di saha ka o daa yɛl’ o bidibisi, “Pamiya buŋ’ nyaampara ti ma.” Ka bɛ daa niŋ lala. 28Ka o daa chaŋ ti nya ka anab’ maa dola sol’ ni, ka buŋ’ la mini gbuɣinli maa ʒe m-baɣ’ o. Ka gbuɣinli maa bi ŋub’ o bee n-ku buŋ’ maa. 29Ka anabi kurili maa daa kpuɣi anab’ ŋuni maa pa buŋ’ zuɣu n-zaŋ o kuli yiŋa ni bɛ ti kum o kuli ka sɔɣ’ o. 30Ka o daa zaŋ o sɔɣ’ omaŋmaŋ’ gballi ni. Ka bɛ daa kum o kuli yɛra, “Mbaye, m mabia!” 31O ni daa sɔɣ’ o maa nyaaŋa ka o daa yɛl’ o bidibisi, “N yi ti kpi, yin’ zaŋmiya ma sɔɣi ti ni sɔɣi anabi ŋɔ gbal’ shɛli ni ŋɔ n-zaŋ n kɔba sɔŋ baɣil’ o kɔba. 32Dama Yawɛ ni daa chɛ ka o yɛli Bɛtɛl bimbin’ la mini buɣa jɛmbu duri din be Samaria tinsi ni shɛm la shiri ni ti niŋ pali.
Jɛrɔbɔam alahichi tumbu yɛla
33Dimbɔŋɔ nyaaŋa, Jɛrɔbɔam daa na kul bi ŋmaligi ka chɛ o daalahichi tumbu soli maa, amaa ka na kul lihirila niriba maa zaa ni m-piiri ninvuɣ’ shɛb’ bɛn ni saɣi n-leei buɣa tindaannima. 34Ka dimbɔŋɔ daa leeg’ alahichi Jɛrɔbɔam daŋ ni; ka di zuɣu daa chɛ ka di simdi ni bɛ yaag’ o daŋ maa n-kpihim di birili dunia ŋɔ ni.",https://www.bible.com/bible/2264/1KI.13.DBWDB
1 NANIMA 14,"Naa Jɛrɔbɔam bia kpiya
1Di saha maa ka dɔro daa gbaai naa bia Abija. 2Ka Jɛrɔbɔam daa yɛl’ o paɣa, “Yiɣisima n-taɣ’ a biɛhigu ka so ku baŋ ni a nyɛla Jɛrɔbɔam paɣa n-chaŋ Shilo Anabi Ahija ni be luɣ’ shɛl’ la. Nyama, Anabi Ahija ŋun daa yɛli ma ni n ni leei Izraɛlnim’ naa la be nimaani. 3Ʒim’ bɔrɔbɔro kpil’ pia mini maha ni shi’ luɣuluɣu n-chaŋ o sani, o ni ti yɛl’ a din yɛn niŋ bia maa.”
4Ka Jɛrɔbɔam paɣ’ maa daa shiri niŋ lala n-yiɣisi chaŋ Shilo nti chaŋ Ahija yiŋa. Di saha maa Ahija ni daa kurigi zuɣu daa chɛ ka o nina niŋla liti ka o bi lan tooi nyari viɛnyɛliŋga. 5Ka Yawɛ daa yɛli Ahija, “Nyama, Naa Jɛrɔbɔam paɣ’ kanna ni o ti bɔh’ a nya din yɛn niŋ o bia ŋun ka alaafee. A ni ti yɛn yɛl’ o shɛm m-bɔŋɔ:”
O ni daa ti paai, o daa taɣila o biɛhigu ni o be kaman paɣ’ so la. 6Amaa o ni daa ti kul kpɛri ha m-be dunol’ ni, ka Ahija wum o naba vubu ka yɛli, “Jɛrɔbɔam paɣa, kpɛmina; bɔ n-niŋ ka a taɣ’ a biɛhigu ni a be kaman paɣ’ so la. M mali yɛtɔɣ’ kpɛma ni n yɛl’ a. 7Cham’ ti yɛli Jɛrɔbɔam ni Yawɛ ŋun nyɛ Izraɛlnim’ Naawuni ŋɔ ni yɛli shɛm m-bɔŋɔ: ‘Mani n-daa duh’ a niriba ni, ka piig’ a leei n niriba Izraɛlnim’ naa. 8N daa darigi deei nam maa la Dauda daŋ ni ti a, amaa ka a ti bi be kaman n dabili Dauda ŋun daa doli n zalikpana, ka doli ma ni o suhu zaa ka tumdi din tuhi n san’ la. 9Amaa nyin’ tum alahichi n-gari ninvuɣ’ shɛb’ bɛn daŋ a tooni. A daai ma baɣil’ a nyaaŋa ka me buɣa, ka mali binnana zali n-chɛ ka n suhu yiɣisi. 10 Dinzuɣu nyama, n ni chɛ ka zaɣ’ biɛɣu niŋ Jɛrɔbɔam daŋ niriba. N ni ku Jɛrɔbɔam daŋ puuni dɔbba bɛn nyɛ bilichinnim’ mini daba zaa Izraɛl tiŋgbɔŋ ni. N ni kpihim Jɛrɔbɔam daŋ birili, ka di be kaman nir’ ni yi niŋ buɣim nyo naɣibindi ka di di li zaa shɛm la. 11Ka Jɛrɔbɔam daŋ ni ŋunkam kpi yiŋa, bahi ni ŋub’ o; ka ŋunkam mi kpi mɔɣu ni, juri ni di o.’ Man’ Yawɛ n-yɛli lala maa.”
12Dinzuɣu yiɣisim’ kuli. A napɔŋ yi ti kul zani tiŋ’ puuni, bia maa ni leei Naawuni dini. 13Ka Izraɛlnim’ zaa ni kum o kuli, ka sɔɣ’ o, dama o kɔŋko n-nyɛ Jɛrɔbɔam bi’ so bɛ ni yɛn zaŋ sɔɣi gballi ni; dama o kɔŋko ka Yawɛ ŋun nyɛ Izraɛlnim’ Naawuni ŋɔ nini tiɣi Jɛrɔbɔam daŋ ni. 14Ka din pahi nyɛla, Yawɛ ni pii so n-leei naa ka o su Izraɛlnima; ka lala naa maa kpihim Jɛrɔbɔam daŋ niriba birili zuŋɔ.
15“Ka pumpɔŋɔ zaŋ chana, Naawuni ni darigi Izraɛlnim’ tibili, ka bɛ ni sɔhiri kaman gbiŋgbaŋ din sa kom ni la, ka yihi ba tiŋgban’ sun’ shɛli o ni daa zaŋ ti bɛ yaannim’ ŋɔ ni; ka wurim ba ka bɛ chaŋ ti be Yufretiiz Mɔɣili duli ha, bɛ ni ŋmaligi jɛmdi buɣili Ashɛrim n-chɛ ka o suhu yiɣisi la zuɣu. 16Jɛrɔbɔam ni tum alahichi shɛŋa min’ o ni chɛ ka Izraɛlnim’ gba tum alahichi shɛŋa la zuɣu ka o yɛn chɛ Izraɛlnim’ bahi.”
17Di saha ka Jɛrɔbɔam paɣ’ maa daa yiɣisi kuli Tiriza. O ni daa kul mali ti kpɛri bɛ yiŋ’ dunol’ ni, ka bia maa dii leei Naawuni dini. 18Ka Izraɛlnim’ zaa daa kum o kuli, ka zaŋ o ti sɔɣi kaman Yawɛ ni daa chɛ ka o dabili anabi Ahija yɛli shɛm la.
Naa Jɛrɔbɔam kum yɛla
19Jɛrɔbɔam ni daa tum tuun’ shɛŋa zaa pahi min’ o ni daa tuhi tɔbu shɛm ni o ni daa di nam shɛm zaa yɛla sab’ niŋ Izraɛl nanim’ Litaafi ni. 20Jɛrɔbɔam daa di nam n-niŋ nam maa ni la yuun’ pisinaayi, ka naanyi yi dunia yili; ka o bia Nadab daa di nam zan’ o zaani.
Juda Naa Rɛhɔbɔam yɛla
(2 Yɛlikura 11.5—12.15)
21Sulemaana bia Rɛhɔbɔam daa nyɛla yuun’ pihinahi ni yini nir’ saha shɛl’ o ni daa di nam su Judanima. O daa di nam maa ʒini Jɛrusalɛm la yuun’ pinaayopɔin. Jɛrusalɛm daa nyɛla Yawɛ ni pii tin’ shɛli Izraɛl tinsi ni n-leeg’ o jɛmbu shee. O ma ŋun daa nyɛ Ammɔn paɣ’ la yuli n-daa booni Naama.
22Judanim’ daa tum din bie Naawuni sani. Bɛ daa tum alahichi gari bɛ yaannim’ ni daa tum shɛm n-chɛ ka Yawɛ suhu yiɣisi pam. 23 Dama bɛ daa lan mɛla buɣa jɛmbu shee mini binchunchuna zali, ka me buɣili Ashɛrim binnana n-tamtam zoli kam zuɣu; ka me shɛŋa mi zali timahili kam gbini. 24 Ka din pahi nyɛla, dɔbba gba daa tumdila dagɔr’ tuma bɛ buɣa maa malibu shee. Judanim’ daa tum din chihiri shɛlikam ninvuɣ’ shɛb’ bɛn daa pun be tiŋgbɔŋ maa ni, ka Yawɛ ti kari ba ka chɛ ka Izraɛlnim’ maa kana ti ʒini maa ni daa tumdi la. 25 Rɛhɔbɔam ni daa di nam zaŋ ti paai di yuma anu saha, ka Ijipti Naa Shishak daa kana ti tuhi Jɛrusalɛmnima. 26 Ka o daa kpuɣi neen’ shɛŋa din be Yawɛ jɛmbu duu mini neen’ shɛŋa din be nayili zaa chaŋ; ka daa lan kpuɣi salima nyɔtaɣirisi shɛŋa Sulemaana ni daa chɛ ka bɛ mali la. 27Ka Naa Rɛhɔbɔam daa chɛ ka bɛ zaŋ daanya mali nyɔtaɣirisi zali di zaani, ka o zaŋ li niŋ tɔbbi’ shɛb’ bɛn daa ʒe n-guli nayili dunol’ la kpamba nuu ni. 28Ka naa daa yi ti kul chani Yawɛ jɛmbu duu saha shɛlikam, tɔbbi’ shɛb’ bɛn guli nayili dunoli maa kpuɣirila nyɔtaɣirisi maa dol’ o chaŋ, ka ti lan zaŋ li ti niŋ bɛ duu yaha.
29Ka Rɛhɔbɔam tuma din pahi min’ o ni daa pun tum shɛlikam zaa, bɛ sab’ di yɛla niŋ Juda nanim’ litaafi ni. 30Rɛhɔbɔam mini Jɛrɔbɔam daa kul tuhirila tab’ tɔbu waawaayili. 31Ka Rɛhɔbɔam daa ti paɣ’ Naawuni, ka bɛ zaŋ o sɔɣi pah’ o yaannim’ zuɣu Dauda tiŋ’ la ni. O ma ŋun daa nyɛ Ammɔn paɣ’ la yuli n-daa booni Naama. Ka o bia Abijam daa di nam zan’ o ba zaani.",https://www.bible.com/bible/2264/1KI.14.DBWDB
1 NANIMA 15,"Juda Naa Abijam yɛla
(2 Yɛlikura 13.1—14.1)
1Naa Jɛrɔbɔam ŋun daa nyɛ Nɛbat bia la ni daa di nam zaŋ chaŋ yuun’ pisaayika saha ka Abijam daa leei Juda naa. 2O daa diya ʒini Jɛrusalɛm la yuma ata. O ma daa nyɛla Absalom bia, ka o yuli booni Maaka. 3O daa tum alahichi shɛŋa zaa o ba ni daa tum la, ka o suhu daa bi ʒe Yawɛ ŋun nyɛ o Naawuni la yim kaman o yab’ Dauda suhu ni daa ʒiɛya shɛm la. 4 Amaa Dauda zuɣu ka Yawɛ ŋun nyɛ o Naawuni daa ti Abijam firila Jɛrusalɛm n-chɛ ka o bia di nam zan’ o zaani gbib’ Jɛrusalɛm. 5 Dauda ni daa tum din tuhi Yawɛ sani, ka bi zaɣis’ o noli o ni zal’ o zaligu shɛŋa zaa ni, naɣila Yuria Hiti nir’ la yɛla la zuɣu ka o daa niŋ lala maa. 6 Abijam mini Jɛrɔbɔam daa kul tuhirila tab’ tɔbu hal ni o nyɛvili tariga. 7Abijam ni daa tum tuun’ shɛŋa pahi min’ o ni daa pun tum shɛlikam zaa bɛ sab’ di yɛla niŋ Juda nanim’ litaafi ni. Abijam mini Jɛrɔbɔam daa kul tuhirila tab’ tɔbu.
8Ka Abijam daa ti leei ŋun kani, ka bɛ zaŋ o sɔɣi Dauda tiŋ’ la ni; ka o bia Asa daa di nam zan’ o zaani.
Juda Naa Asa yɛla
(2 Yɛlikura 15.16—16.6)
9Izraɛl Naa Jɛrɔbɔam ni daa di nam zaŋ chaŋ yuun’ pisi saha ka Asa daa leei Juda naa. 10O daa dila nam maa yuun’ pihinahi ni yini Jɛrusalɛm. O yabipaɣa n-daa nyɛ Absalom bipuɣiŋga Maaka. 11Ka Asa daa tum din tuhi Yawɛ sani kaman o yab’ Dauda ni daa tum shɛm la. 12 O daa kari dɔbba dagɔr’ tuma tiŋgbani maa ni, ka wurim buɣ’ shɛŋa zaa o yaannim’ ni daa me n-zal’ la. 13O daa lan yih’ o yabipaɣ’ Maaka napaɣ’ nam ni, o ni daa me Ashɛra binnan’ shɛli din chihiri zal’ la zuɣu. Ka Asa daa ŋme n kab’ o binnani maa luhi n-zaŋ li ti nyo buɣim Kidirɔn kulibɔŋ ni. 14Asa daa bi wurim luɣ’ shɛŋa bɛ ni daa jɛmdi buɣa la, amaa di zaa yoli, o daa ʒe Yawɛ yim o suhu ni hal ni o nyɛvili tariga. 15O daa zaŋ o ba ni daa zaŋ pin’ shɛŋa la min’ omaŋmaŋ’ ni daa zaŋ pin’ shɛŋa ti Yawɛ ka di nyɛ anzinfa mini salima ni lahi la ti zali Naawuni jɛmbu duu.
16Asa mini Izraɛl Naa Baasha daa kul tuhirila tab’ tɔbu hal ni bɛ nyɛviya tariga. 17Izraɛl Naa Baasha daa ti chaŋmi ti liri Judanima, ka me Rama zali ni o chɛ ka so ku lan tooi yi Juda Naa Asa sani chaŋ luɣ’ shɛli bee n-yi shɛli polo ka o sanna. 18Di saha ka Asa daa zaŋ anzinfa mini salima din zaa be Yawɛ jɛmbu duu mini nayili n-ti o kpambaliba n-tim ba ni bɛ zaŋm’ li ti ti Siria Naa Bɛnhadad ŋun daa nyɛ Tabirimmɔn bia, ka nyɛ Hɛziɔn yaaŋa ka be Damaskus la, ka yɛl’ o, 19“Chɛ ka ti laɣ’ tab’ zɔri m-be kaman m ba min’ a ba ni daa be shɛm la. Nyama, n zaŋla anzinfa mini salima ŋɔ ti a pini. Saɣimm’ a mini Izraɛl Naa Baasha zɔtal’ la, ka di zuɣu chɛ ka o zaŋ o tɔbbihi yiɣisi ka chɛ ma.”
20Ka Bɛnhadad daa wum Naa Asa ni yɛli shɛm maa, ka tim o sapashin’ kpamba mini bɛ tɔbbihi ka bɛ chaŋ ti liri Izraɛlnim’ fɔntinsi n-tuhi nyaŋ Ijɔn mini Dan ni Ɛbɛlibɛtimaaka ni Kinɛrɔt zaa zaŋ tabili Naftali tiŋgbani zaa. 21Baasha ni daa wum lala, ka o chɛ Rama mɛbu, ka be Tiriza.
22Ka Naa Asa daa chɛ ka bɛ moli molo Juda tiŋgbɔŋ ni zaa, o mi daa bi yihi so nuu. Ka bɛ daa va Baasha ni daa mali kuɣ’ shɛŋa mini da’ shɛŋa mɛri Rama maa na, ka ŋun’ Naa Asa daa chɛ ka bɛ zaŋ li me Gɛba din be Bɛnjamin tiŋgban’ ni la mini Mizipa.
23Asa tuun’ shɛŋa din pahi min’ o kpiɔŋ ni o ni daa tum shɛlikam zaa ni o ni daa me tin’ shɛŋa zaa, bɛ sab’ di yɛla niŋ Juda nanim’ litaafi ni. Amaa o ni daa ti kurigi, naba polo dɔro n-daa gbaag’ o. 24Ka Asa daa ti niŋ ŋun kani, ka bɛ zaŋ sɔɣi pah’ o yaannim’ zuɣu o yab’ Dauda tiŋ’ la ni. Ka o bia Jɛhɔshafat daa di nam zan’ o zaani.
Izraɛl Naa Nadab yɛla
25Naa Asa ni daa di nam zaŋ chaŋ yuma ayi saha, ka Nadab Jɛrɔbɔam bia daa leei Izraɛl naa. O daa diya su Izraɛlnim’ la yuma ayi. 26O daa tum alahichi Yawɛ sani, ka dol’ o ba soli tum alahichi ka chɛ ka Izraɛlnim’ gba tum alahichi.
27Ka Baasha ŋun daa nyɛ Ahija ŋun yi Isaka zuliya ni na bia la daa lo nia n-chaŋ ti liri Nadab n-ku o Gibɛtɔn din be Filistia tiŋgbɔŋ ni la; dama Nadab mini Izraɛlnim’ zaa daa teei gilila Gibɛtɔn. 28Juda Naa Asa ni daa di nam zaŋ chaŋ yuma ata saha ka Baasha daa ku Nadab, ka di nam zan’ o zaani. 29 Baasha ni daa kul di nam maa, di daa bi yuui ka o ku Jɛrɔbɔam yiŋnim’ zaa kaman Yawɛ ni daa chɛ ka anabi Ahija Shilo nir’ la yɛli shɛm la. O daa bi chɛ hal bɛ ni ninvuɣ’ yino gba; o daa kula bɛ zaa. 30Jɛrɔbɔam ni daa tum alahichi shɛŋa la min’ o ni daa chɛ ka Izraɛlnim’ tum alahichi ni o ni daa niŋ shɛm n-chɛ ka Yawɛ ŋun nyɛ Izraɛlnim’ Naawuni ŋɔ suhu yiɣisi la zuɣu ka lala daa niŋ maa.
31Nadab ni daa tum tuun’ shɛŋa pahi min’ o ni daa pun tum tuun’ shɛlikam zaa, bɛ sab’ di yɛla niŋ Izraɛl nanim’ litaafi ni. 32Asa mini Izraɛl Naa Baasha daa kul tuhirila tab’ tɔbu hal ni bɛ nyɛviya tariga.
Izraɛl Naa Baasha yɛla
33Juda Naa Asa ni daa di nam zaŋ chaŋ yuma ata saha, ka Ahija bia Baasha daa leei Izraɛlnim’ zaa naa n-ʒi Tiriza. O daa niŋla nam maa ni yuun’ pisinaanahi. 34O daa tum alahichi Yawɛ sani, ka daa doli Jɛrɔbɔam daalahichi tumbu soli min’ o ni daa chɛ ka Izraɛlnim’ tum alahichi shɛl’ la soli.",https://www.bible.com/bible/2264/1KI.15.DBWDB
1 NANIMA 16,"1Ka Yawɛ daa chɛ ka o yɛligu paai Hanani bia Jɛhu zaŋ chaŋ Baasha polo yɛli, 2“A daa pala shɛli ka n duh’ a ka piig’ a leei n niriba Izraɛlnim’ zuɣulana. Ka a mi ti dolila Jɛrɔbɔam soli n-chɛ ka n niriba Izraɛlnim’ maa tum alahichi, ka bɛ ni tum alahichi shɛŋa maa zuɣu chɛ ka n suhu yiɣisi. 3Nyama, n ni kpihim nyin’ Baasha min’ a daŋ niriba zaa birili; ka niŋ a yiŋa kaman n ni daa niŋ Nɛbat bia Jɛrɔbɔam yiŋ’ shɛm la. 4Ka ninvuɣ’ so ŋun nyɛ Baasha daŋ ni nir’ yi kpi yiŋa, bahi n-yɛn ŋub’ o; ka ŋun mi kpi mɔɣu ni, juri n-yɛn di o.”
5Ka tuun’ shɛŋa Baasha ni daa tum pahi min’ o ni daa pun tum tuun’ shɛŋa ni o kpiɔŋ yɛla, bɛ sab’ li niŋ Izraɛl nanim’ litaafi ni. 6Ka Baasha daa ti kani, ka bɛ sɔɣ’ o Tiriza; ka o bia Ɛla daa di nam zan’ o zaani.
7Ka din pahi nyɛla, Yawɛ daa zaŋ o ni bɔri ni o yɛli Baasha min’ o daŋ niriba shɛm n-yɛlila Hanani bia anabi Jɛhu, o ni daa tum alahichi shɛŋa Yawɛ san’ la zaa min’ o nuhi tuun’ shɛŋa o ni daa tum n-chɛ ka Yawɛ suhu yiɣisi, ka daa doli Jɛrɔbɔam biɛhigu soli, ka lan nyɛ ŋun daa ku Jɛrɔbɔam min’ o daŋ niriba la zuɣu.
Izraɛl naa Ɛla yɛla
8Juda Naa Asa ni daa di nam zaŋ chaŋ yuun’ pisinaayɔbu saha, ka Baasha bia Ɛla daa di Izraɛl nam ʒi Tiriza. O daa niŋla nam maa ni yuma ayi. 9Amaa ka Zimiri ŋun daa nyɛ o sapashin’ so ŋun su o chɛchɛbunsi pirigili fukumsi la daa lo nia biɛɣu zaŋ chaŋ o polo. Dahin shɛli ka Naa Ɛla daa ti chaŋ Tiriza, do’ so ŋun yuli booni Ariza ka o su nayili fukumsi la yiŋa nti nyu dam kuli, 10ka Zimiri daa kana nti ŋme o luhi ku o; ka daa di nam zan’ o zaani. Juda Naa Asa ni daa di nam zaŋ chaŋ yuun’ pisinaayopɔin saha ka dimbɔŋɔ daa niŋ maa.
11Zimiri ni daa kul di n-ʒin’ o nam ʒiishee, di daa bi yuui ka o ku Baasha daŋ niriba zaa. O daa ku dɔbba bɛn nyɛ o daŋ ni niriba min’ o zɔnim’ zaa. 12Zimiri daa ku Baasha daŋ niriba maa zaa kaman Yawɛ ni daa chɛ ka anabi Jɛhu yɛli shɛm zaŋ chaŋ Naa Baasha polo la. 13Ka di nyɛla Baasha min’ o bia Ɛla ni daa tum alahichi shɛŋa zaa la mini bɛ ni daa chɛ ka Izraɛlnim’ jɛm buɣa n-tum alahichi shɛŋa ka di yiɣisi Yawɛ ŋun nyɛ Izraɛlnim’ Naawuni ŋɔ suhu la zuɣu. 14Ka Naa Ɛla ni daa tum tuun’ shɛŋa pahi min’ o ni daa pun tum tuun’ shɛlikam zaa, bɛ sab’ di yɛla niŋ Izraɛl nanim’ litaafi ni.
Izraɛl naa Zimiri yɛla
15Juda Naa Asa ni daa di nam zaŋ chaŋ yuun’ pisinaayopɔin saha, ka Zimiri daa di nam ʒini Tiriza daba ayopɔin. Di saha maa Izraɛl tɔbbihi daa chaŋ ti teei gilila Gibɛtɔn din be Filistia tiŋgbɔŋ ni la. 16Tɔbbihi bɛn daa doya maa ni daa wum li, bɛ yɛlimi, “Zimiri lo nia biɛɣu n-ku naa.” Dinzuɣu ka Izraɛlnim’ zaa daa zaŋ Omri ŋun daa nyɛ sapashin’ kpɛm’ la n-leei Izraɛl naa sansani maa ni dindali maa. 17Ka Omri mini Izraɛl tɔbbihi zaa daa yi Gibɛtɔn n-chaŋ ti teei gili Tiriza. 18Zimiri ni daa baŋ ni bɛ nyaŋ bɛ tiŋ’ maa nim’ maa, ka o daa du nayili birini nti niŋ buɣim nyo nayili maa, ka di di n-ku omaŋmaŋa. 19O ni daa tum alahichi shɛŋa din nyɛ o ni daa tum tuumbiɛ’ shɛŋa Yawɛ san’ la zuɣu, ka o daa kpi lala maa. O daa dolila Jɛrɔbɔam soli min’ o daalahichi shɛŋa o ni daa tum n-chɛ ka Izraɛlnim’ tum alahichi la soli. 20Ka Zimiri ni daa tum tuun’ shɛŋa pahi min’ o ni daa lo nia biɛ’ shɛli maa, bɛ sab’ di yɛla niŋ Izraɛl nanim’ litaafi ni.
Izraɛl Naa Omri yɛla
21Dimbɔŋɔ nyaaŋa Izraɛlnim’ daa pirigila buyi; bɛ pirigili daa bɔri ni bɛ zaŋla Ginat bia Tibini leei naa, ka pirigili mi bɔri ni bɛ zaŋla Omri leei naa. 22Amaa ka ninvuɣ’ shɛb’ bɛn daa ʒe Omri nyaaŋa daa nyaŋ ninvuɣ’ shɛb’ bɛn ʒe Ginat bia Tibini nyaaŋa, ka Tibini daa kpi; ka Omri leei naa. 23Juda Naa Asa ni daa di nam zaŋ chaŋ yuun’ pihita ni yini saha, ka Omri daa leei Izraɛl naa maa. O daa niŋla o nam maa ni yuun’ pinaayi. O daa diya ʒinila Tiriza yuma ayɔbu. 24Di nyaaŋa ka o daa zaŋ anzinfa laɣibaligu tusaayɔbu n-da Samaria daboli Shɛmɛr sani m-me tiŋ’ tam di zuɣu, ka boli di yuli Samaria ŋ-ŋmahindi Shɛmɛr ŋun daa su daboli maa yuli.
25Ka Omri daa ti tum alahichi Yawɛ sani n-gari na’ shɛb’ bɛn zaa daa daŋ o tooni la. 26Dama o daa dolila Nɛbat bia Jɛrɔbɔam soli, ka tumdi alahichi shɛŋa o ni daa tum n-chɛ ka Izraɛlnim’ jɛm buɣa n-tum alahichi, ka di chɛ ka Yawɛ ŋun nyɛ Izraɛlnim’ Naawuni ŋɔ suhu yiɣisi la. 27Ka Omri ni daa tum tuun’ shɛŋa pahi min’ o ni daa wuhi kpiɔŋ shɛm, bɛ sab’ di yɛla niŋ Izraɛl nanim’ litaafi ni. 28Ka Omri daa ti kani, ka bɛ sɔɣ’ o Samaria; ka o bia Ɛhab daa di nam zan’ o zaani.
Izraɛl Naa Ɛhab yɛla
29Juda Naa Asa ni daa di nam zaŋ chaŋ yuun’ pihinahaayika saha, ka Omri bia Ɛhab daa leei Izraɛl naa. O daa diya ʒinila Samaria n-su Izraɛlnim’ la yuun’ pisinaayi. 30Ka Ɛhab ŋun daa nyɛ Omri bia la daa tum alahichi Yawɛ sani n-gari na’ shɛb’ bɛn zaa daa daŋ o tooni la. 31O daa bi nya ka di nyɛ shɛli ni o tum Nɛbat bia Jɛrɔbɔam ni daa tum alahichi shɛŋa la tatabo. O daa kpuɣila Sidɔn Naa Ɛtibaal bipuɣiŋga Jɛzibɛl n-niŋ o paɣa, ka daa jɛmdi buɣili Baal. 32O daa mɛla buɣili Baal maligu bimbini zali o ni daa me Baal jɛmbu du’ shɛli zali Samaria la puuni. 33Ɛhab daa lan mɛla buɣili Ashɛra gba binnani zali. O daa tum din ni yiɣisi Yawɛ ŋun nyɛ Izraɛlnim’ Duuma Naawuni ŋɔ suhu n-gari Izraɛl na’ shɛb’ bɛn zaa daa daŋ o tooni la. 34 O ʒiɛman’ ni ka Hiɛl ŋun daa yi Bɛtɛl na daa lab’ me Jɛriko zali. Amaa o ni daa zali di tanzaa, ka o bidib’ kpɛm’ Abiram kpi; ka o daa ti mali duno’ yɔra n-yo li, ka o bidibiga Sɛgub ŋun nyɛ biasani kpi. Dimbɔŋɔ daa niŋmi kaman Yawɛ ni daa chɛ ka Jɔshua Nan bia yɛli shɛm la.",https://www.bible.com/bible/2264/1KI.16.DBWDB
1 NANIMA 17,"Ilaija mini sanzali yɛla
1 Di saha ka Ilaija ŋun daa nyɛ Tishibi nira ka yi Tishibi din be Giliad na la daa yɛli Naa Ɛhab, “Yawɛ ŋun nyɛ Izraɛlnim’ Duuma Naawuni ŋun be ka nyɛ n ni ʒe so tooni ŋɔ zuɣu, di ni niŋ yuma shɛm ka saa bee maligim ku lan tɔɣisi lu tiŋ’ na, naɣila mani nti yɛli ni di niŋm’ lala yaha.”
2Ka Yawɛ daa yɛli Ilaija, 3“Yim’ kpe n-zaŋ kpa wulimpuhili polo n-chaŋ ti sɔɣi dɔni miri Chɛrit kulibɔŋ din be Jɔɔdɛn Mɔɣili wulimpuhili polo la. 4Kom be kulibɔŋ maa ni ka a ni nyura, ka n zali kahiŋkɔri ni bɛ tahiri bindirigu na ti tir’ a.”
5Ka Ilaija daa chaŋ ti dɔni miri Chɛrit kulibɔŋ din be Jɔɔdɛn Mɔɣili wulimpuhili polo maa kaman Yawɛ ni daa yɛl’ o shɛm maa. 6Ka kahiŋkɔri maa daa shiri tahiri bindirigu mini nimdi na nti tir’ o asiba ni zaawuni; ka o daa nyuri kulibɔŋ maa ni kom. 7Ka di daa niŋ daba ayi ha, ka kulibɔŋ maa kom maa nyuui, saa ni daa bi lan miri bɛ tiŋgbɔŋ maa ni la zuɣu.
8Di saha ka Yawɛ daa yɛli Ilaija, 9 “Yiɣisim’ chaŋ Zarɛfat din be Sidɔn tiŋgban’ ni la nti be ni. Nyama, n yɛli pako’ so ŋun be nimaani ni o tim a bindirigu.” 10Ka Ilaija daa yiɣisi chani Zarɛfat nti yɛn kpe tiŋ’ maa ni ka nya pako’ so ka o be nimaani pihiri dari, ka o bol’ o yɛl’ o, “Kpɛm’ ti tooi kom biɛla niŋ pipia ni ti ma na ka n nyu.” 11Pakoli maa ni da kpɛri ni o ti tooi kom maa na, ka o lan bol’ o yɛli, “Piim’ mahili mali ma na.”
12Ka pakoli maa yɛl’ o, “Yawɛ ŋun nyɛ a Naawuni ŋun be ŋɔ zuɣu, m bi mali maha zali. Zim din ni pali nukurigu kɔŋko m-be duɣu ni ni kpam biɛla din be kpaŋman’ ni. Dina ka m pihiri dari biɛla ŋɔ ni n kpe nti mali ka m mini m bidibiga ŋɔ zaŋ ŋub’ ka naanyi kpi.”
13Ka Ilaija yɛl’ o, “Di chɛ ka a suhu zɔhira; cham’ ti niŋ a ni yɛli shɛm maa, amaa lee daŋ mali mahili zaɣ’ bila n-ti ma na, ka naanyi chaŋ ti mal’ a min’ a bidibiga maa mi dini. 14Dama Yawɛ ŋun nyɛ Izraɛlnim’ Naawuni ŋɔ yɛliya ni zim maa ku naai di duɣu ni, ka kpam la gba ku naai di ŋman’ ni hal ti paai dahin’ shɛli ŋun’ Yawɛ ni yɛn chɛ ka saa mi.”
15Ka pakoli maa daa kpe nti shiri niŋ kaman Ilaija ni yɛli shɛm maa, ka o min’ o bidibiga maa ni o yiŋnim’ zaa kul nyari bindirigu diri dabisi’ gbaliŋ. 16Ka zim maa daa shiri bi naai di duɣu maa ni; ka kpam la gba daa bi naai di ŋmani maa ni kaman Yawɛ ni daa chɛ ka Ilaija pun yɛli shɛm la.
17Dimbɔŋɔ nyaaŋa ka pakoli ŋun su yili maa bidibiga maa daa ti biɛra, ka di muɣis’ o hal ka o ti tarigi. 18Ka pakoli maa daa bɔhi Ilaija, “Bɔ ka n lee niŋ nyini ŋun nyɛ Naawuni nir’ ŋɔ? A kamina ni a ti teei ma n daalahichi yɛla ka chɛ ka m bidibiga ŋɔ kpi?”
19Ka Ilaija yɛl’ o, “Zaŋm’ a bia maa ti ma.” Ka o daa deei bia maa paɣ’ maa sani n-zaŋ o du jirambisa zuɣusaa o ni daa be du’ shɛl’ ni nti zaŋ o sɔŋ omaŋmaŋ’ garo zuɣu; 20ka duh’ o yee suhi Naawuni bɔh’ o, “Yawɛ ŋun nyɛ n Naawuni ŋɔ, bɔ n-niŋ ka a chɛ ka n ni kana ti be pako’ so sani ŋɔ bidibiga ŋɔ kpi n-ti o suhusaɣiŋgu?” 21 Di saha ka o daa teeg’ omaŋ’ pa bia maa zuɣu napɔŋ buta, ka suhi Yawɛ, yɛli, “Yawɛ ŋun nyɛ n Naawuni ŋɔ, chɛ ka bia ŋɔ nyɛvili lab’ o ni na yaha.” 22Ka Yawɛ daa deei Ilaija suhigu, ka chɛ ka bia maa nyɛvili lab’ o ni na ka o neei.
23Ka Ilaija daa zaŋ bia maa yi jirambisa maa zuɣu n-siɣina kpɛhi yili maa ni nti ti o ma maa ka yɛli, “Nyama, a bia maa lan leei nyɛvililana yaha!”
24Ka paɣ’ maa yɛli Ilaija, “Pumpɔŋɔ n yipa baŋya ni a nyɛla Naawuni nira, ka Yawɛ yɛligu shɛli a ni mali tɔɣisiri nyɛla yɛlimaŋli.”",https://www.bible.com/bible/2264/1KI.17.DBWDB
1 NANIMA 18,"Ilaija mini Baal tindaannima
1Ka di daa niŋ daba ayi ha yuun’ shɛli din pahir’ ata ni, ka Yawɛ daa ti yɛli Ilaija, “Cham’ ti zaŋ amaŋ’ wuhi Ɛhab, ka n chɛ ka saa mi dunia ni.” 2Ka Ilaija daa yiɣisi chaŋ ni o ti zaŋ omaŋ’ wuhi Naa Ɛhab.
Kum daa mii Samarianim’ pam di saha maa. 3Ka Ɛhab daa boli Obadia ŋun daa su nayili tuma fukumsi la na. (Obadia daa nyɛla ninvuɣ’ so ŋun jɛmdi Yawɛ viɛnyɛliŋga; 4ka Jɛzibɛl ni daa ti kuri Yawɛ daanabinim’ la, ŋuna n-daa zaŋ anabinim’ kɔbiga m-pirigi ba pihinunu n-sɔɣi vokaba ni, ka tiri ba bindirigu mini kom). 5Ka Ɛhab daa yɛl’ o, “Cham’ gili tiŋgbɔŋ ŋɔ kulibɔna mini vinvama zaa ni nti lihi nya ti ni nya mɔri ti ti yuri mini ti buntaansi ŋɔ n-tiligi ba din ni chɛ ka ti ku kɔŋ bɛ shɛba.” 6Ka bɛ daa pirigi bɛ ni yɛn kpa tiŋgbani maa yaɣ’ shɛŋa polo ti taba. Ɛhab kɔŋko daa kpala yaɣ’ yini polo; ka Obadia mi kɔŋko kpa yaɣ’ din’ la polo.
7Obadia ni daa gbaai chandi, o nini nyabu yim ka o ti nya Ilaija m-baŋ o, ka teei dɔni n-zaŋ o nina kpa tiŋa ka yɛli, “N dan’ Ilaija, nyini m-bala?”
8Ka o garigi yɛl’ o, “Mani m-bala, Cham’ ti yɛl’ a dana ‘Nyama, Ilaija be kpe.’ ”
9Ka Obadia bɔhi Ilaija, “Tuumbiɛ’ bɔ ka n lee tum ka a bɔri ni a chɛ ka Ɛhab ku man’ ŋun nyɛ a dabili ŋɔ? 10Hal ka Yawɛ ŋun nyɛ a Naawuni ŋun be ŋɔ zuɣu, zuliya shɛba bee na’ so n-kani ka n dan’ naa bi tim nimaani nti bɔ a; ka bɛ yi yɛli ni a kani, faashee ka dilan’ chɛ ka lala zuliya maa nim’ po ni bɛ shiri bi nya a. 11Ka pumpɔŋɔ ka a ti yɛli ma, ‘Cham’ ti yɛli a dan’ naa, “Nyama, Ilaija be kpe.” ’ 12Ka n yi kul yi a sani chaŋ, Yawɛ shia ni kana nti kpuɣ’ a kpa shɛli polo n ni ʒi, ka n chaŋ ti yɛli Ɛhab ka o ti bi nya a, o ni ku ma, hal man’ ŋun nyɛ a dabili ŋɔ ni kul nyɛ ŋun doli Yawɛ viɛnyɛliŋga m bilim ni ha la zaa yoli. 13Bɛ bi yɛli nyini n dana Jɛzibɛl ni daa ti kuri Yawɛ daanabinim’ la ka n niŋ shɛm? N daa zaŋla anabinim’ kɔbiga m-pirigi ba pihinunu n-sɔɣi vokaba ni, ka niŋdi bindirigu mini kom ti tiri ba. 14Ka pumpɔŋɔ ka a ti yɛli ma, ‘Cham’ ti yɛl’ a dan’ naa, “Nyama, Ilaija be kpe, ka o ku ma?” ’
15Ka Ilaija garigi yɛl’ o, “Yawɛ ŋun nyɛ Tɔbbihi Naa ŋun be, ka nyɛ n ni ʒe so tooni ŋɔ zuɣu, n shiri ni zaŋ mmaŋ’ wuhi Ɛhab zuŋɔ dabisili ŋɔ.”
16Ka Obadia daa ŋmaligi chaŋ ti yɛli Ɛhab, ka o daa chaŋ ni o ti nya Ilaija. 17Ɛhab ni daa nya Ilaija, o daa bɔh’ o mi, “Nyin’ ŋun nahindi Izraɛlnim’ maa m-bala?”
18Ka Ilaija garigi yɛl’ o, “Pa mani n-nyɛ ŋun nahindi Izraɛlnima, amaa a min’ a daŋ niriba n-nahindi Izraɛlnima. Dama yinima n-zaɣisi Yawɛ zaligunim’ dolibu, ka jɛmdila Baal buɣa. 19Dinzuɣu pumpɔŋɔ timmi laɣim Izraɛlnim’ zaa mini Baal anabinim’ kɔbisinahi ni pihinu ni Ashɛra anabinim’ kɔbisinahi bɛn diri Jɛzibɛl yiŋ’ la n-zaŋ ba ka n sanna Kamɛl Zoli zuɣu.
20Ka Ɛhab daa tim ti laɣim Izraɛlnim’ zaa mini anabinim’ maa na Kamɛl Zoli zuɣu. 21Ka Ilaija daa kana ti zani miri niriba maa zaa ka bɔhi ba, “Bɔ saha ka yi leei kul yɛn chɛ yi tɛha buyiyi ŋɔ? Yawɛ n-yi nyɛ Naawuni, yin’ doliy’ o, ka Baal n-yi nyɛ Naawuni, yin’ doliy’ o.” Ka niriba maa daa bi garigi yɛl’ o shɛli. 22Di saha ka Ilaija daa lan yɛli niriba maa, “N kɔŋko n-kul kpalim nyɛ Yawɛ daanabi, amaa ka Baal ŋun’ mali anabinim’ kɔbisinahi ni pihinu. 23Timiya ti naɣilah’ ayi, ka chɛ ka bɛ pii naɣila’ yino kɔrigi ŋ-ŋmahiŋmah’ o pa dari zuɣu, ka di niŋ buɣim niŋ li; ka n gba kɔrigi naɣila’ ŋun’ la ŋ-ŋmahiŋmah’ o pa dari zuɣu ka ku niŋ buɣim niŋ li. 24Ka yi suhi yi Naawuni maa, ka n gba suhi Yawɛ, ka Naawuni so ŋun chɛ ka buɣim taai nimdi maa, ŋuna n-nyɛ Naawuni.”
Ka Niriba maa zaa yɛli, “A ni yɛli shɛm maa viɛla.”
25Di saha ka Ilaija daa yɛli Baal anabinim’ maa, “Yi ni galisi maa zuɣu, daŋmiya pii yi naɣilaa kɔrigi ŋ-ŋmahiŋmah’ o pa, ka suhi yi buɣili maa; amaa ka lee di niŋ buɣim niŋ li. 26Ka bɛ daa zaŋ bɛ ni zaŋ naɣila’ so ti ba kɔrigi ŋ-ŋmahiŋmahi pa, ka gbaai Baal maa suhibu asiba hal ni wuntaŋ’ zuɣusaa saha n-kul yɛra, “Baal, garigim’ ti!” Ka bɛ daa kul yiɣirimi jɛmdi gindi bimbin’ shɛli bɛ ni me n-zali maa, amaa ka bi wum so kukoli, ka so mi bi garigi ba.
27Ka di daa mali ti paai wuntaŋ’ zuɣusaa saha, ka Ilaija gbaai ba ansarisi malibu yɛra, “O nyɛla Naawuni, dinzuɣu suhimiya pampam, dama di pa shɛli o na bɔhirila o suhi bee o na yimi bee o go n-chaŋla tinshee katiŋa bee ŋun’ gbihirimi, ka di simdi ni yi neeg’ o.” 28Ka anabinim’ maa daa kul kuhiri pampam, ka mali suhi mini kpana ŋ-ŋmari bɛmaŋa ka chɔhiri bɛmaŋa kaman bɛ taara ni daa nyɛ shɛm hal ka ʒim ti puhiri yiri bɛ niŋgbuna ni na. 29Ka bɛ daa kul niŋdi lala hal ka wuntaŋ’ zuɣusaa saha ti gari, ka bɛ kul mali lala hal ti paai zaawuni sara malibu saha, ka bi wum so kukoli, ka so mi bi garigi ba.
30Di saha maa ka Ilaija daa yɛli niriba maa zaa, “Mirimiya ma na” ka niriba maa zaa daa vu m-mir’ o. Ka o daa mali me Yawɛ sara maligu bimbin’ shɛli bɛ ni daa daai luhi la zali. 31 O daa piila kuɣa pinaayi n-saɣisi Yaakubu so Yawɛ ni daa yɛli, “A yuli n-nyɛ Izraɛl” la bidibisi kalinli 32n-daa zaŋ kuɣa maa me Yawɛ jɛmbu sara maligu bimbini maa zali, ka chɛ ka bɛ gaai bɔɣili gil’ li; ka bɔɣili maa ni tooi deei kom kaman lita pinaanahi laasabu. 33Ka o daa kab’ dari pa bimbin’ maa zuɣu, ka ŋmahiŋmahi naɣilaa maa nimdi pa dari maa zuɣu, ka yɛli ba, “Niŋmiya kom pali koyuya anahi n-kpaai li tɛli sara shɛli bɛ ni zaŋdi nyɔri buɣim ŋɔ mini dari maa.” 34Ka o lan yɛli, “Niŋmiya lala pahi buyi.” Ka bɛ niŋ lala pahi buyi. Ka o lan yɛli, “Niŋmiya lala pahi buta.” Ka bɛ niŋ lala pahi buta. 35Ka kom maa daa zo n-gili bimbini maa, ka pali bɔɣili la gba.
36Ka sara malibu saha daa ti paai, ka anabi Ilaija vu m-miri sara maligu bimbini maa ka suhi Naawuni yɛli, “Yawɛ ŋun nyɛ Ibrahimma mini Yisahaku ni Izraɛl Naawuni ŋɔ, zuŋɔ dabisili ŋɔ, chɛ ka niriba ŋɔ baŋ ni nyini n-nyɛ Naawuni Izraɛl tiŋgbɔŋ ŋɔ ni; ka baŋ ni n nyɛla a dabili, ka lan baŋ ni a ni wuhi ma shɛm ka n niŋ ŋɔ. 37Yawɛ, Garigim’ ma, garigim’ ma din ni chɛ ka niriba ŋɔ baŋ ni nyini Yawɛ n-nyɛ Naawuni, ka lan nyɛ ŋun ŋmaligi bɛ suhuri labis’ a sanna.”
38Ka Yawɛ daa chɛ ka buɣim kana ti taai di nimdi maa mini dari maa ni kuɣa ni taŋkpaɣu, ka chɛ ka ko’ shɛli din daa be bɔɣili maa ni farifari nyuui. 39Ka niriba maa zaa ni daa nya lala maa, ka bɛ teei dɔni n-zaŋ bɛ nina kpa tiŋa ka yɛra, “Yawɛ n-shiri nyɛ Naawuni, Yawɛ n-shiri nyɛ Naawuni.”
40Ka Ilaija daa yɛli niriba maa, “Gbahimiya Baal daanabinim’ maa, ka di chɛliya ka bɛ ni so zo n-tiligi.” Ka bɛ daa gbahi ba, ka Ilaija zaŋ ba sirigi Kishɔn kulibɔŋ ni nti ku ba nimaani.
Saa mibu yɛla
41Di saha ka Ilaija daa yɛli Ɛhab, “Cham’ ti di ka nyu, dama saa vura.” 42 Ka Ɛhab ni daa chaŋ ni o ti di ka nyu saha shɛli maa, ka Ilaija daa du Kamɛl Zoli zuɣu nti kurim n-zaŋ o nini kpa o duna; 43ka yɛl’ o tumo, “Cham’ ti lihi teeku polo.”
Ka o daa chaŋ ti lihi ka yɛli, “M bi nya shɛli.” Ka Ilaija yɛl’ o, “Labimi yaha n-niŋ lala hal ti paai siɣimsiɣim buyopɔin.” 44Napɔŋ din pahir’ ayopɔin maa ni, ka o daa ti yɛli, “N nya sagban’ bila ka di be kaman ninsal’ nuu la n-yi teeku polo na.”
Ka o yɛl’ o, “Cham’ ti yɛli Ɛhab, ‘Malim’ a chɛchɛbuŋ’ shili n-yiɣisi kuli, di yi pa lala saa ni taɣ’ a sɔŋ.’ ”
45Di daa bi yuui ka saa ku n-zibigi, ka pɔhim gbaai ʒiɛbu, ka sa’ kurili dii piligi mibu. Ka Ɛhab daa kpe o chɛchɛbuŋ’ ni n-zo nti kpe Jɛziriil. 46Ka Yawɛ yiko daa kpe Ilaija ni, ka o voog’ o shɛlɔrigu lo n-zo n-daŋ Ɛhab tooni ti paai Jɛziriil dunɔdali gbini.",https://www.bible.com/bible/2264/1KI.18.DBWDB
1 NANIMA 19,"Ilaija du Sinai Zoli zuɣu
1Dimbɔŋɔ nyaaŋa ka Ɛhab daa yɛl’ o paɣ’ Jɛzibɛl Ilaija ni niŋ shɛlikam zaa min’ o ni zaŋ takɔbi ku Baal daanabinim’ zaa shɛm yɛla. 2Ka Jɛzibɛl daa tim ti yɛli Ilaija, “Biɛɣuni ŋ-ŋɔ tasaha n yi sa bi ku a kaman a ni ku anabinim’ ŋɔ shɛm maa, n wuna bɛn’ kum’ ma.” 3Ka dabiɛm daa gbaai Ilaija, ka o yiɣisi zo ni o tilig’ o nyɛvili. O daa zaŋla o tumo la n-zo n-kuli Bɛrishiiba din be Juda tiŋgbɔŋ ni la nti chɛ o nimaani. 4 Amaa ka ŋun’ maŋmaŋ’ daa kpe mɔɣu chaŋ dabisi’ muni chandi nti teei ʒini ti’ shɛli gbini n-suhiri Naawuni bɔri ni o kpi. O daa yɛlimi, “Yawɛ, di saɣiya, deemi n nyɛvili pumpɔŋɔ, dama m bi so n yaannima.”
5Ka o daa dɔni tia maa gbini gbihi. Ka malaika daa shih’ o ka yɛl’ o, “Yiɣisim’ di bindirigu.” 6Ka o yiɣisi lihi nya ka bɛ ni she mahi’ kpil’ shɛli kuɣ’ tula zuɣu mini kɔgaɣili n-ʒe o zuɣu polo. Ka o daa di ka nyu, ka lan lab’ dɔni. 7Ka Yawɛ malaika maa daa ti lan labina pahi buyi nti shih’ o ka yɛli, “Yiɣisim’ di ka nyu, di yi pa lala a chandi maa ni ti nyaŋ a.” 8Ka Ilaija daa yiɣisi di ka nyu, ka bindirigu maa daa ti o kpiɔŋ wuntaŋ’ ni mini yuŋ biɛɣ’ pihinahi, ka o chaŋ hal ti paai Sinai Zoli din nyɛ Naawuni zol’ la zuɣu. 9Ka o daa kpe vokabili puuni zoli maa zuɣu nti gbe nimaani.
Ka Yawɛ daa bɔh’ o, “Ilaija, bɔ ka a lee niŋdi kpe?”
10 Ka Ilaija garigi yɛli, “N zabirila nyuli tiri nyin’ Yawɛ ŋun nyɛ Tɔbbihi Naawuni ŋɔ; dama Izraɛlnim’ yi a mini ba daalikauli la nyaaŋa; ka daag’ a sara maligu bimbina luhi; ka zaŋ takɔbi ku a daanabinima; ka n kɔŋko nti kpalim, ka bɛ bɔri ni bɛ ku man’ gba.”
11Ka o yɛl’ o, “Cham’ ti du n-tam zoli din do man’ Yawɛ tooni ŋɔ zuɣu. Dama Yawɛ yɛn garila nimaani.” Ka sanʒiɛ’ titali din mali kpiɔŋ daa yiɣisi ʒiɛri wurindi zoli maa, ka ŋmari kuɣa sɔŋdi Yawɛ tooni, amaa ka Yawɛ daa ka di ni. Ka tiŋgbani dambu daa doli sanʒiɛɣu maa nyaaŋa na, amaa ka Yawɛ ka tiŋgbani dambu maa ni. 12Ka buɣim daa doli tiŋgbani dambu maa nyaaŋa na, amaa ka Yawɛ daa ka buɣim maa gba ni. Ka kukol’ balli zaɣ’ bilifu daa ti doli buɣim maa dibu nyaaŋa na.
13Ilaija ni daa wum li saha shɛli, o daa zaŋla o binyɛrigu pɔb’ o nina yi nti ʒe vokabili maa dunol’ ni. Nyama, ka kukoli maa daa bɔh’ o, “Ilaija, bɔ ka a lee niŋdi kpe?”
14Ka o garigi yɛli, “N zabirila nyuli tiri nyin’ ŋun nyɛ Tɔbbihi Naawuni ŋɔ, dama Izraɛlnim’ yi a mini ba daalikauli la nyaaŋa, ka daag’ a sara maligu bimbina luhi, ka zaŋ takɔbi ku a daanabinim’ zaa, ka n kɔŋko nti kpalim, ka bɛ bɔri ni bɛ ku man’ gba.”
15 Ka Yawɛ daa yɛl’ o, “Labimi mɔɣu ni luɣ’ shɛli din miri Damaskus la. A yi paai nimaani, nyin’ boom’ kpam bahi Hazaɛl zuɣu ni ka o leei Siria naa; 16 ka booi kpam bahi Nimshi bia Jɛhu zuɣu ni ka o leei Izraɛl naa; ka lan booi kpam bahi Shafat ŋun nyɛ Ɛbɛlimɛhola nir’ la bia Ilaisha zuɣu ni, ka o mi leeg’ anabi zani a zaani. 17Ka ninvuɣ’ so ŋun ti zo n-yi Hazaɛl takɔbi kubu ni, Jɛhu ŋun’ kum’ o; ka ŋun ti zo n-yi Jɛhu takɔbi kubu ni, Ilaisha mi ŋun’ kum’ o. 18 Amaa n ni chɛ ninvuɣ’ tusa ayopɔin bɛn zaa na bi gbani jɛm Baal bee n-zaŋ bɛ noya mɔɣis’ o kuɣa la Izraɛl tiŋgbɔŋ ni.
Ilaisha bolibu
19Ka Ilaija daa ŋmaligi nimaani chaŋ ti nya Shafat bia Ilaisha maa ka o malila naɣikɔra siɣimsiɣim bupinaayi zuɣu ka bɛ be o tooni kɔra; omaŋmaŋ’ n-daa mali bɛn pahiri bupinaayi maa kɔra. Ka Ilaija daa chaŋ ti gar’ o sani ka pirig’ o binyɛrigu pa o zuɣu. 20Ka Ilaisha daa chɛ naɣikɔra maa, ka guui doli Ilaija nti yɛl’ o, “Chɛ ka n chɛbisi m ba mini m ma pɔi ka naanyi dol’ a.”
Ka Ilaija yɛl’ o, “Labima, ka n yɛl’ a la wula?
21Ka Ilaisha daa lab’ o naɣikɔra maa sani nti zaŋ ba kɔrigi, ka zaŋ bɛ dapuhi m-mali buɣim duɣi ba n-zaŋ ti niriba ka bɛ ŋubi. Di nyaaŋa ka o daa chaŋ ti doli Ilaija n-sɔŋd’ o.",https://www.bible.com/bible/2264/1KI.19.DBWDB
1 NANIMA 20,"Izraɛlnim’ mini Sirianim’ zabili
1Ka Siria Naa Bɛnhadad daa ti laɣim’ o tɔbbihi m-pahi nanim’ pihitanaayi bɛn ʒe o nyaaŋa ni bɛ yuri mini bɛ chɛchɛbunsi n-kana ti liri Samarianima n-teei gili ba ni bɛ tuhi ba. 2Ka o daa tim tuumba tiŋ’ maa puuni Izraɛl Naa Ɛhab sani nti yɛl’ o, “Bɛnhadad 3ni o bɔrila a daanzinfa min’ a salima ni a paɣ’ viɛla ni a bihi.”
4Ka Izraɛl naa garigi yɛli, “Yɛlimiya n dan’ naa ni o ni yɛli shɛm maa nyɛla pali, mmaŋmaŋ’ zaŋ tabili n ni mali shɛlikam nyɛla o dini.”
5Ka tuumba maa daa ti lan labina nti yɛl’ o, “Bɛnhadad ni yɛli shɛm m-bɔŋɔ, ‘N daa timna ti yɛl’ a ni a zaŋ a daanzinfa min’ a salima ni a paɣiba ni a bihi ti ma na, 6amaa biɛɣuni ŋ-ŋɔ tasaha n sa ni tim n tuumba na ka bɛ ti kpe a min’ a kpambaliba yinsi nti vihi, ka bɛ yi kul nya binshɛlikam ka di tiɣi bɛ nini, bɛn’ kpuɣim’ li.’ ”
7Di saha ka Izraɛl naa daa laɣim Izraɛl kpamba zaa na nti yɛli ba, “Pumpɔŋɔ, nyamiya doo ŋɔ ni bɔri ti vuri shɛm. O daa pun timna nti yɛli ma ni o bɔrila m paɣiba mini m bihi ni n daanzinfa ni n salima, ka m bi mɔŋ o.”
8Ka kpamba maa mini niriba maa zaa daa yɛl’ o, “Di garig’ o shɛli bee n-saɣ’ o ni yɛli shɛm maa.”
9Dinzuɣu ka o daa yɛli Bɛnhadad tuumba maa, “Yɛlimiya n dan’ naa, ‘A ni daa daŋ bɔri ni man’ ŋun nyɛ a dabili ŋɔ niŋ shɛlikam zaa la, n saɣiya ni n ni niŋ li, amaa dimbɔŋɔ dindina, n ku tooi niŋ li.’ ”
Ka tuumba maa daa ŋmaligi kuli nti lan ʒi yɛtɔɣ’ shɛli labina yaha. 10Naa Bɛnhadad daa timmina nti yɛl’ o, “Samaria taŋkpaɣu yi ni tooi pali n niriba bɛn doli ma zaa nukurigu yimyim, m buɣa bɛn niŋm’ ma zaɣ’ biɛɣu, hal n niŋ ma zaɣ’ biɛɣu pam gba.”
11Ka Izraɛl Naa daa garigi yɛli, “Yɛlimiy’ o, ‘Tɔbbi’ so ŋun na lɔri kpara bi simdi ka o nyuri bara kaman tɔbbi’ so ŋun lɔrigi kpara ni nyuri bara shɛm.’ ”
12Bɛnhadad min’ o natab’ bɛn daa ʒe o nyaaŋa la daa bela bɛ suɣa ni nyuri dam, ka bɛ zaŋ o ni daa yɛli shɛm maa na ti yɛli Bɛnhadad. Ka o daa yɛl’ o tɔbbihi ni bɛ malim’ shili n-chaŋ ti liri Samarianim’ maa, ka bɛ daa teei zani.
13Nyama, ka anabi so daa kana ti yɛli Izraɛl Naa Ɛhab, “Yawɛ ni yɛli shɛm m-bɔŋɔ, ‘Yi nya ninvuɣ’ gbaliŋ ŋɔ zaa bebɔ? Nyama, n ni zaŋ ba niŋ a nuu ni zuŋɔ dabisili ŋɔ, ka a baŋ ni mani n-shiri nyɛ Yawɛ.’ ”
14Ka Ɛhab bɔh’ o, “Ka banima n-lee yɛn gari tooni chaŋ ti liri ba?”
Ka anab’ maa garigi yɛli, “Yawɛ ni yɛli shɛm m-bɔŋɔ, bɔba ni yaɣa ni gomnanim’ tɔbbihi la n-yɛn gari tooni.”
Ka Ɛhab lan bɔh’ o, “Ka ŋuni nti lee yɛn piligi tɔb’ maa?”
Ka o yɛl’ o, “Nyini.”
15Di saha ka o daa laɣim bɔba ni yaɣa ni gomnanim’ maa tɔbbihi maa, ka bɛ kalinli daa yiɣisi kɔbisiyi ni pihitanaayi. Di nyaaŋa ka o daa laɣim Izraɛl tɔbbihi zaa, ka bɛ kalinli yiɣisi tusaayopɔin.
16Ka bɛ daa chaŋ wuntaŋ’ zuɣusaa saha nti liri ba, saha shɛli Bɛnhadad mini nanim’ pihitanaayi bɛn daa sɔŋd’ o la ni daa nyu dam buɣi be bɛ suɣa ni. 17Bɔba ni yaɣa ni gomnanim’ maa ni daa su tɔbbi’ shɛb’ fukumsi la n-daa daŋ tooni. Ka Bɛnhadad daa tim o naazɔnim’ ni bɛ yina ti nya, ka bɛ daa yina ti nya ka lab’ ti yɛl’ o, “Niriba n-yi Samaria kanna.” 18Ka o yɛli ba, “Bɛ yi kanimina ni bɛ ti tuhi ti bee bɛ yi kanimina ni bɛ ti niŋ sandaani niŋ ti yin’ gbahimiya ba zaɣ’ nɛma.”
19Ka bɔba ni yaɣa ni gomnanim’ tɔbbihi mini tɔbbi’ shɛb’ bɛn daa dol’ ba daa yi n-chaŋ. 20Ka bɛ zaɣ’ yino kam daa ku o mini ŋun nyɔɣu yo taba. Ka Sirianim’ maa daa ŋmaligi guui, ka Izraɛlnim’ kari doli ba, amaa ka Siria Naa Bɛnhadad daa ba wɔhu pahi wɔribariba ni n-zo n-tiligi. 21Ka Izraɛl naa daa kari doli ba nti fa bɛ yuri mini bɛ chɛchɛbunsi, ka ku Sirianim’ maa pam.
22Di nyaaŋa ka anabi la daa lan lab’ Izraɛl naa sanna ti yɛl’ o, “Lan malimiya shili gu, ka baŋ yi ni yɛn niŋ shɛm, dama zaŋ chaŋ shɛɣuni, Siria naa ni lan labina ti liri ya.”
Sirianim’ lan liri Izraɛlnim’ pahi buyi
23Di saha ka Siria naa kpambaliba daa yɛl’ o, “Izraɛlnim’ Naawuni nyɛla zoya zuɣu Naawuni, dina n-chɛ ka bɛ mali kpiɔŋ gari ti maa, amaa chɛliya ka ti tuhi ba la bɔpiɛligu ni, biɛhiŋ kani, ti ni nyaŋ ba. 24Dinzuɣu a ni yɛn niŋ shɛm m-bɔŋɔ, yihim’ nanim’ pihitanaayi la zaa nam ni, ka zaŋ sapashin’ kpamba zali bɛ zaashɛhi maa 25ka bo tɔbbihi bɛn galisi kaman a ni daa kɔŋ tɔbbi’ shɛb’ la zaashee, ka bo yuri zali wɔr’ shɛb’ bɛn daa kan’ la zali bɛ zaashee, ka ti mini ba ti zaŋ ti nyɔri yo taba bɔpiɛligu ni; ka biɛhiŋ kani ti ni nyaŋ ba.”
Ka o daa saɣi bɛ ni yɛli shɛm maa, ka shiri niŋ lala. 26Ka di daa ti niŋ shɛɣuni, ka Bɛnhadad laɣim Siria tɔbbihi n-chaŋ Afɛk ni o ti tuhi Izraɛlnima. 27Ka bɛ daa laɣim Izraɛl tɔbbihi na nti ti ba bidibbina ni bɛ yi n-chaŋ ti tuhi ba. Bɛ daa pirigila buyi dɔni kaman buhi biɛla la, amaa ka Siria tɔbbihi maa bɛn’ kul yɛrigila luɣilikam zaa.
28Ka Naawuni nir’ daa ka Izraɛl naa sanna ti yɛl’ o, “Yawɛ ni yɛli shɛm m-bɔŋɔ, ‘Sirianim’ ni yɛli ni man’ Yawɛ nyɛla zoya zuɣu Naawuni ka pa vinvama ni Naawuni la zuɣu, n ni chɛ ka yi nyaŋ tɔbbi’ gbaliŋ maa zaa, ka yi baŋ ni mani n-shiri nyɛ Yawɛ.’ ”
29Ka bɛ zaa daa do bɛ sansana ni n-lihiri taba daba ayopɔin. Ka bɛ daa ti gbaai tab’ tuhibu daba ayopɔin maa dali. Ka Izraɛlnim’ daa ku Sirianim’ tɔbbihi bɛn chan’ tiŋ’ tuhi’ kɔbiga dindali maa. 30Ka bɛn kpalim daa zo nti kpe Afɛk, ka tiŋ’ maa gooni daa lu bɛ zuɣu n-ku bɛ ninvuɣ’ tuhi’ pisinaayopɔin bɛn kpalim.
Ka Bɛnhadad gba daa zo nti kpe tiŋ’ maa ni sɔɣi. 31Ka o kpambaliba daa yɛl’ o, “Nyama, ti wumya ni Izraɛl nanim’ nyɛla nambɔzɔriba, dinzuɣu chɛ ka ti zaŋ buri so, ka zaŋ gabisi n-kaŋka n-vili ti zuɣuri chaŋ Izraɛl Naa maa sani, di pa shɛli ka o tilig’ a nyɛvili.” 32Ka bɛ daa zaŋ buri maa so, ka zaŋ gabisi maa vili bɛ zuɣuri chaŋ Izraɛl naa maa sani ti yɛl’ o, “A dabili Bɛnhadad yɛliya ni o suhirila o nyɛvili.”
Ka Naa Ɛhab daa garigi bɔhi ba, “O na be o nyɛvil’ ni? O nyɛla m mabia.”
33Di saha maa, niriba maa daa kpahindimi ni bɛ nya shihirili shɛli. Ka bɛ daa dii deeg’ o ni yɛli shɛm maa, ka yɛli, “Iin, a mabia Bɛnhadad.”
Ka o yɛli ba, “Chamiya ti zaŋ o na.” Ka Bɛnhadad daa ka o sanna, ka o ti chɛ ka o kpe chɛchɛbuŋ’ ni pah’ o zuɣu. 34Ka Bɛnhadad daa yɛl’ o, “M ba ni daa fa tin’ shɛŋa a ba san’ la, n ni labisi li ti a. Ka a ni tooi ka Damaskus na nti me feeranim’ zali kaman m ba ni daa niŋ shɛm Samaria la.”
Ka Izraɛl naa maa daa yɛl’ o, “A ni yɛli shɛm ŋɔ zuɣu, n ni bah’ a.” Ka daa lo o alikauli, ka chɛ ka o chaŋ.
Anab’ so galim Ɛhab
35Ka Yawɛ daa yɛl’ anabinim’ yino ni o yɛlim’ o kpee, “Ŋmɛm’ ma.” Amaa ka o kpee maa daa zaɣisi ni o ku ŋme o. 36 Di saha ka o daa yɛl’ o, “Nyama, a ni zaɣisi Yawɛ noli zuɣu, a yi ŋmaligi n sani chana, di ku yuui ka gbuɣinli gbaag’ a ku.” Ka o ni daa kul ŋmalig’ o sani, ka gbuɣinli shiri chirig’ o gbaag’ o ku.
37Ka anab’ maa daa lan chaŋ do’ so sani ti yɛl’ o, “Ŋmɛm’ ma.” Ka doo maa daa ŋme o, ŋ-ŋme n-ti o daŋa. 38Ka anab’ maa daa bo tani n-lo o nini n-taɣ’ o biɛhigu ŋ-ŋmaligi yi sol’ ni ti ʒiɛya guhiri naa. 39Ka naa maa daa ti garita, ka anab’ maa daa kuhi yɛli naa maa, “Man’ ŋun nyɛ a dabili ŋɔ daa ti chaŋ tɔb’ ni, ka tɔbbi’ so ti zaŋ do’ so na nti ti ma ka yɛli ma, ‘Gbib’ doo maa viɛnyɛliŋga, a yi chɛ ka o faai zo, a ni zaŋla a nyɛvili n-yo o nyɛvili samli, ka di yi pa lala, a ni yo anzinfa laɣibaligu tusaata.’ 40Amaa ka a dabili nini daa ti moog’ o tuma zuɣu, ka doo maa zo n-tiligi.”
Ka Izraɛl naa maa yɛl’ o, “A saria karibu ni nyɛ shɛm m-bala; dama amaŋmaŋ’ pun wuhi samli ni nyɛ shɛm.” 41Ka anab’ maa daa viligi tan’ shɛli o ni zaŋ lo o ninni maa, ka Izraɛl naa maa baŋ ni o nyɛla anabinim’ ni yino. 42Ka anab’ maa yɛl’ o, “Yawɛ yɛliya, ‘A ni zaŋ n ni yɛl’ a ni a ku do’ so la bahila zuɣu, a ni zaŋ a nyɛvili yo o nyɛvili samli; ka zaŋ a tɔbbihi gba nyɛviya yo o tɔbbihi nyɛviya samli.’ ”
43Ka Izraɛl naa maa daa kul’ o yiŋa Samaria ni sujee ti fo n-ʒiya.",https://www.bible.com/bible/2264/1KI.20.DBWDB
1 NANIMA 21,"Nabɔt puu yɛla
1Nabɔt ŋun daa nyɛ Jɛziriil nir’ la daa mal’ o wain tihi puu Jɛziriil, ka di miri Samaria Naa Ɛhab yiŋa. 2Dahin shɛli ka Naa Ɛhab daa ti yɛli Nabɔt, “Zaŋm’ a puu ŋɔ ti ma ka n zaŋ niŋ n ʒiɛvari puu, dama di miri n yiŋa; ka n ti a pu’ shɛli din viɛli gari dimbɔŋɔ bee a yi bɔra, n ni yo a di liɣiri ni nyɛ shɛm.”
3Amaa ka Nabɔt yɛli Ɛhab, “Yawɛ di wuhi gba, ka n zaŋ n yaannim’ fali ti a.”
4Ka Ɛhab daa kul’ o yiŋa ni sujee nti fo n-ʒiya, Nabɔt Jɛziriil nir’ maa ni daa yɛl’ o shɛm maa zuɣu. Dama o daa yɛl’ o mi, “N ku zaŋ n yaannim’ fali bini ti a.” Ka Naa Ɛhab dɔni o bindoo zuɣu ŋ-ŋmalig’ o nini bahi dukpini polo, ka zaɣisi bindirigu dibu. 5Ka o paɣ’ Jɛzibɛl daa kpe o sani nti bɔh’ o, “Bɔ n-niŋ ka a je suli, ka zaɣisi bindirigu dibu?”
6Ka o garigi yɛl’ o paɣ’ maa, “N yɛlila Nabɔt ŋun nyɛ Jɛziriil nir’ la, ‘Zaŋm’ a wain tihi puu ŋɔ n-kɔhi n zuɣu bee a yi bɔra, n ni taɣ’ a wain tihi pu’ shɛli, ka o yɛli ma, ‘N ku zaŋ n wain tihi ti a.’ ”
7Ka o paɣ’ Jɛzibɛl bɔh’ o, “Pa nyini n-nyɛ Izraɛl Naa? Yiɣisim’ di ni suhupiɛlli. N ni zaŋ Nabɔt ŋun nyɛ Jɛziriil nir’ maa wain tihi puu maa ti a.”
8Ka o daa zaŋ Ɛhab yuli sab’ gbana, ka zaŋ o dalinli dihi tabili li n-zaŋ li ti ti Jɛziriil kpamba mini ninvuɣ’ zuɣuri bɛn mini Nabɔt daa laɣim be tin’ yin’ ni la. 9Jɛzibɛl daa sabimi yɛli gbana maa ni, “Molimiya molo ni sokam lom’ noli, ka chɛ ka bɛ laɣimna ka yi ti chɛ ka Nabɔt ʒini jilima ʒiishee, 10ka zaŋ ninvuɣ’ biɛr’ ayi ʒil’ tuh’ o; ka chɛ ka bɛ fiɣis’ o yɛli, ‘A turi Naawuni mini naa;’ di saha ka yi zaŋ o yi nti lab’ o kuɣa ku.
11Ka o ya kpamba maa mini ninvuɣ’ zuɣuri bɛn min’ o daa laɣim be tin’ yini maa ni daa niŋ kaman Jɛzibɛl ni daa sab’ gbana wuhi ba shɛm maa. 12Ka bɛ daa shiri moli nolɔbo molo, ka zaŋ Nabɔt ʒili jilima ʒiishee niriba maa ni. 13Ka ninvuɣ’ biɛr’ ayi maa daa kana ti ʒin’ tuh’ o, ka fiɣisi Nabɔt yɛli, “Nabɔt turila Naawuni mini naa.” Ka bɛ daa zaŋ o yi tiŋ’ maa tariga nti lab’ o kuɣa ku. 14Ka bɛ daa tim ti yɛli Jɛzibɛl, “Ti lab’ Nabɔt kuɣa ku o.”
15Jɛzibɛl ni daa kul wum ni bɛ lab’ Nabɔt kuɣa ku o, ka o yɛli Ɛhab, “Yiɣisim’ chaŋ ti deei Nabɔt ŋun nyɛ Jɛziriil nir’ la wain tihi pu’ shɛli o ni daa zaɣisi ni o ku zaŋ kɔh’ a zuɣu la su, dama Nabɔt lan ka o nyɛvil’ ni, o kpiya.” 16Ɛhab ni daa kul wum ni Nabɔt ŋun nyɛ Jɛziriil nir’ maa kpiya maa, ka o daa dii yiɣisi chaŋ ni o ti deeg’ o puu maa su.
17Di saha ka Yawɛ daa yɛli Ilaija ŋun nyɛ Tishibi nir’ la, 18“Yiɣisim’ chaŋ Izraɛl Naa Ɛhab sani Samaria. O be Nabɔt wain tihi puu la ni ni o deei li su. 19Yɛlim’ o, ‘Yawɛ ni yɛli shɛm m-bɔŋɔ, “A kula nira, ka lan deeg’ o ni su shɛli?” ’ Ka lan yɛl’ o, ‘Yawɛ ni lan yɛli shɛm m-bɔŋɔ: “Bahi ni lɛli Nabɔt ʒim luɣ’ shɛli maa, nimaani ka bahi yɛn lɛl’ a gba ʒim.” ’ ” 20Ka Ɛhab daa bɔhi Ilaija, “Wɛi, n dima, a nya ma?”
Ka Ilaija garigi yɛl’ o, “A ni lo a suhu ni ni a tum tuun’ biɛɣu zaŋ chaŋ Yawɛ sani maa zuɣu n-chɛ ka n nya a maa. 21Nyama, n ni chɛ ka yɛl’ biɛɣu paag’ a n-kpims’ a zaa. N ni ku a daŋ ni doo kam ŋun nyɛ bilichina bee dabili Izraɛl tiŋgbɔŋ ni. 22N ni niŋ a daŋ niriba kaman n ni daa niŋ Nɛbat bia Jɛrɔbɔam daŋ niriba mini Ahija bia Baasha daŋ niriba shɛm la, a ni chɛ ka Izraɛlnim’ tum alahichi, ka chɛ ka n suhu yiɣisi la zuɣu. 23 Ka zaŋ chaŋ Jɛzibɛl mi polo, Naawuni yɛliya, ‘Bahi ni ŋub’ o Jɛziriil tiŋ’ puuni.’ 24Ka Ɛhab daŋ ni ŋunkam kpi yiŋa, bahi ni ŋub’ o; ka ŋunkam mi kpi mɔɣu ni, juri ni di o.”
25Ninvuɣ’ so daa kani n-lo o suhu ni n-tum zaɣ’ biɛɣu Yawɛ sani n-lan paai Ɛhab ŋun paɣ’ Jɛzibɛl daa kpaŋs’ o ka o tum zaɣ’ biɛɣu la. 26O daa tum din chihira n-chaŋ ti jɛmdi buɣa kaman Amɔrinim’ bɛn daa pun be tiŋgbɔŋ maa ni ni daa niŋdi shɛm ka di zuɣu chɛ ka Yawɛ kari ba ka chɛ ka Izraɛlnim’ ʒini di ni la.
27Ɛhab ni daa wum yɛtɔɣa ŋɔ, o daa gbaala o binyɛra n-dari tɔhi, ka zaŋ buɣu ye, ka lo noli. O daa kul yɛrila buɣu maa doona, ka chani gindi ni nandahima.
28Ka Yawɛ daa yɛli Ilaija ŋun nyɛ Tishibi nir’ la, 29“A nya Ɛhab ni siɣis’ omaŋ’ n sani shɛm bebɔ? O ni siɣis’ omaŋ’ n sani shɛm maa zuɣu, n ku lan chɛ ka yɛl’ biɛɣu maa paag’ o o ʒiɛmani ŋɔ ni, amaa o bia ʒiɛman’ ni ka n ni ti chɛ ka di paag’ o daŋ niriba.”",https://www.bible.com/bible/2264/1KI.21.DBWDB
1 NANIMA 22,"Anabi Makaya kpahi Naa Ɛhab zuɣu ni
(2 Yɛlikura 18.2-27)
1Di daa paai yuma ata ka Izraɛlnim’ mini Sirianim’ bi lan tuhi taba. 2Amaa yuun’ shɛli din daa pahiri yuma ata maa ni ka Juda Naa Jɛhɔshafat daa chaŋ Izraɛl naa sani. 3Ka Izraɛl naa daa yɛl’ o kpambaliba, “Yi mi ni Ramɔtigiliad nyɛla ti ni su luɣ’ shɛli, ka ti kul shini ka bi deei li Siria Naa sani maa.” 4Ka o daa bɔhi Jɛhɔshafat, “A ni saɣi pahi n zuɣu ka ti chaŋ ti tuhi Ramɔtigiliadnima?”
Ka Jɛhɔshafat garigi yɛli Izraɛl naa, “A ni be shɛm lala n-nyɛ ma. N niriba bemi ka a niriba, ka n yuri be ka a yuri.” 5Ka Jɛhɔshafat daa yɛli Izraɛl naa, “Daŋ bɔhi Yawɛ m-baŋ o ni yɛn yɛli shɛm.”
6Di saha ka Izraɛl naa daa laɣim anabinim’ kaman kɔbisinahi na nti bɔhi ba, “N cham’ ti tuhi Ramɔtigiliadnim’ bee n di chaŋ?” Ka bɛ garigi yɛl’ o, “Cham’ ti tuhi ba, Yawɛ ni zaŋ ba niŋ nyin’ naa nuu ni.”
7Amaa ka Jɛhɔshafat daa bɔhi, “Yawɛ daanab’ so lan ka tiŋgbani ŋɔ ni ka ti ni bɔh’ o nya?”
8Ka Izraɛl naa daa yɛli Naa Jɛhɔshafat, “Anabi yino na beni ka ti ni bɔh’ o baŋ Yawɛ ni yɛli shɛm, dilana n-nyɛ Imla bia Mikaya, amaa n je o, dama o bi tɔɣisiri anabitali yɛtɔɣa n-yɛri zaɣ’ viɛlli zaŋ chaŋ m polo naɣila zaɣ’ biɛɣu.” Ka Jɛhɔshafat yɛl’ o, “Naa, di bi simdi ni a yɛl’ lala.”
9Di saha ka Izraɛl naa daa bol’ o kpambal’ so na ti yɛl’ o, “Cham’ ti zaŋ Imla bia Mikaya maa na yomyom.”
10Di saha maa Izraɛl naa mini Juda Naa Jɛhɔshafat daa kul bɔbimi ʒi bɛ nam ʒiishɛhi m-miri Samaria dunoli kabɔɣili shee ka anabinim’ maa zaa be bɛ tooni tɔɣisiri ba anabitali yɛtɔɣa. 11Ka Zɛdɛkia ŋun daa nyɛ Chɛnaana bia la daa zaŋ kuriti kuri binyila kɔtomsi ka yɛli, “Yawɛ ni yɛli shɛm m-bɔŋɔ, ‘Dimbɔŋɔ ka yi yɛn zaŋ ʒe n-ku Sirianim’ maa zaa.’ ” 12Ka anabinim’ maa zaa daa tɔɣisi bɛ daanabitali yɛtɔɣa yɛl’ lala. Bɛ daa yɛl’ o mi, “Cham’ Ramɔtigiliad nti tuhi di nasara; Yawɛ ni zaŋ ba niŋ nyin’ naa nuu ni.”
13Ka kpambal’ so ŋun daa chaŋ ni o ti boli Mikaya na maa daa yɛl’ o, “Nyama, anabinim’ maa zaa ni naai noli yɛli shɛm nyɛla din doli naa suhu ni yu’ shɛm. A gba kul yɛlimi la din tiɣi naa nini kaman bɛ zaa ni yɛli shɛm maa.”
14Amaa ka Mikaya yɛli, “Yawɛ ŋun be ŋɔ zuɣu, ŋun’ Yawɛ ni yɛli ma shɛm, lala ka n yɛn yɛli.”
15O ni daa paai naa sani, ka naa bɔh’ o, “Mikaya, ti cham’ ti tuhi Ramɔtigiliadnim’ bee ti di chaŋ?”
Ka Makaya garigi yɛl’ o, “Chamiya, yi ni di nasara; Yawɛ ni zaŋ ba niŋ nyin’ naa nuu ni.”
16Amaa ka naa maa daa bɔh’ o, “Siɣimsiɣim bula ka n kul yɛr’ a ni a yi yɛn zaŋ Yawɛ yuli n-tɔɣisi ma yɛtɔɣa, nyin’ yɛlim’ ma yɛlimaŋli?”
17 Ka Mikaya garigi yɛl’ o, “N nya ka Izraɛlnim’ zaa kul yɛrigila zoya zuɣu m-be kaman piɛ’ shɛb’ bɛn ka gula. Ka Yawɛ yɛli, ‘Niriba ŋɔ ka zuɣulana; chɛ ka bɛ zaa yinoyino lab’ kuli ni suhudoo.’ ”
18Ka Izraɛl naa daa yɛli Jɛhɔshafat, “N di pun bi yɛl’ a ni o ku yɛli din nyɛ zaɣ’ viɛlli zaŋ chaŋ m polo naɣila zaɣ’ biɛɣu?” 19 Ka Mikaya lan yɛl’ o, “Dinzuɣu wummi Yawɛ yɛtɔɣa. N daa nyala Yawɛ ka o ʒi o nam ʒiishee alizanda ni, ka malaikanim’ zaa ʒe o nudirigu min’ o nuzaa polo; 20ka Yawɛ bɔhi, Ŋuni n-lee yɛn yɔhim Ɛhab ka o chaŋ ti lu Ramɔtigiliad?” Ka yino yɛli ni ŋ-ŋɔ, ka ŋun’ la mi yɛli ni ŋ-ŋɔ. 21Ka shi’ so daa tɔhi zani Yawɛ tooni na yɛli, ‘Man’ ni yɔhim’ o.’ 22Ka Yawɛ bɔh’ o, “Wula ka a lee yɛn niŋ yɔhim’ o?” Ka shia maa garigi yɛli, “N ni chaŋ ti leei ʒiri shia o daanabinim’ zaa noya ni.” Ka Yawɛ yɛl’ o, “Cham’ ti niŋ lala n-yɔhim’ o; a ni di nasara.”
23Dinzuɣu nyama, pumpɔŋɔ Yawɛ zaŋla ʒiri shia niŋ a daanabinim’ ŋɔ zaa noya ni. Yawɛ yɛlila din nyɛ zaɣ’ biɛɣu zaŋ chaŋ a polo!”
24Di saha ka Zɛdɛkia Chɛnaana bia la daa chaŋ ti lab’ Mikaya tapaɣa, ka bɔh’ o, “Wula ka Yawɛ shia niŋ yi n ni kana ti tɔɣis’ a yɛtɔɣa ŋɔ?”
25Ka Mikaya garigi yɛl’ o, “Nyama, dahin’ shɛli a ni ti yɛn zo nti sɔɣ’ a dudoonigu ni, ka a ni baŋ di ni nyɛ shɛm.”
26Ka Izraɛl naa daa yɛli, “Gbaamiya Mikaya maa n-tahi ti ti tiŋ’ ŋɔ ni gomna Amɔn mini naa bia Jɔash, 27ka yɛli ba, “Naa ni yɛli shɛm m-bɔŋɔ, ‘Zaŋmiya doo ŋɔ niŋ sarika ni, ka tir’ o bɔrɔbɔro biɛlabiɛla mini kom hal ka n ti labina ni alaafee.’ ”
28Ka Mikaya yɛl’ o, “A yi labina ni alaafee, dindina pa Yawɛ n-wuhi ma n ni yɛli shɛm maa.” Ka lan yɛli, “Yinim’ salo ŋɔ zaa, wummiya n ni yɛli shɛm maa.”
Naa Ɛhab kum yɛla
(2 Yɛlikura 18.28-34)
29Di saha ka Izraɛl naa mini Juda Naa Jɛhɔshafat daa chaŋ Ramɔtigiliad. 30Ka Izraɛl naa daa yɛli Naa Jɛhɔshafat, “Man’ ni ye binyar’ shɛŋa taɣi m biɛhigu chaŋ ti kpe tɔb’ maa ni, amaa nyin’ yɛm’ a nam binyɛra.” Ka Izraɛl naa maa daa shiri ye binyara n-taɣ’ o biɛhigu chaŋ ti kpe tɔb’ gɔɣu maa ni.
31Siria Naa daa pun bahila o sapashinnim’ pihitanaayi bɛn su o chɛchɛbunsi fukumsi noli yɛli, “Di ti tuhiya wɔɣiri so bee tarim’ so, naɣila Izraɛl naa kɔŋko.” 32Sapashinnim’ maa ni daa ti nya Jɛhɔshafat bɛ daa yɛlimi, “Biɛhiŋ kani, Izraɛl naa maa m-bala.” Ka bɛ daa chaŋ ni bɛ ti tuh’ o; ka Jɛhɔshafat daa kuhi pam. 33Ka sapashinnim’ bɛn daa su chɛchɛbunsi fukumsi maa ni daa nya ka di pala Izraɛl naa maa ka bɛ ŋmaligi ka chɛ o. 34Amaa ka do’ so daa to piɛm ka di chaŋ ti nyɔɣi Izraɛl naa kurigu gbaɣino tuɣibu shee, ka ŋun to li maa bi mi; dinzuɣu ka o daa yɛl’ o chɛchɛbun’ duhira, “N nya daŋa, ŋmaligim’ zaŋ ma yi tɔb’ gɔɣu ŋɔ ni.” 35Ka tɔb’ maa daa mii pam dindali maa, ka naa maa daa ʒiya dalim o chɛchɛbuŋ’ maa ka o nini kpa Sirianim’ maa polo. Ka o daŋ’ maa ʒim daa yi n-zo n-tiɛli chɛchɛbuŋ’ lɔɣu maa puuni zaa. Ka di daa ti niŋ zaawun’ mahili saha, ka o leei Naawuni dini. 36Ka wuntaŋ’ daa ti miri lubu ka bɛ ŋme kuŋ’ yɛli Izraɛl tɔbbihi, “Sokam lab’ kul’ o ya o tiŋgbɔŋ ni!”
37Lala ka naa maa daa kpi; ka bɛ daa zaŋ o kuli Samaria ti sɔɣi. 38Ka bɛ daa paɣ’ o chɛchɛbuŋ’ maa sɔŋ miri Samaria biaŋ, ka bahi daa kana ti lɛl’ o ʒim; ka pagɔra gba kana nti su di kom kaman Yawɛ ni daa pun yɛli shɛm la.
39Ɛhab ni daa tum tuun’ shɛŋa zaa pahi min’ o ni daa pun tum shɛlikam zaa ni o ni daa zaŋ wɔb’ nyina n-dih’ o nam yil’ shɛli nachiinsi la ni o ni daa me tin’ shɛŋa zaa la, bɛ sab’ di yɛla niŋ Izraɛl nanim’ litaafi ni. 40Ɛhab ni daa kpi maa, o bia Ahazia n-daa di nam zan’ o zaani.
Juda Naa Jɛhɔshafat yɛla
(2 Yɛlikura 20.31—21.1)
41Izraɛl Naa Ɛhab ni daa di nam zaŋ chaŋ yuma anahi saha, ka Asa bia Jɛhɔshafat daa di Juda nam. 42Jɛhɔshafat yuma daa nyɛla yuun’ pihitanaanu saha shɛl’ o ni daa di nam maa. O daa diya n-ʒila Jɛrusalɛm. O daa niŋla o nam maa ni yuun’ pisinaanu. O ma daa nyɛla Shilihi bipuɣiŋga; ka o yuli booni Azuba. 43O daa dolila o ba Asa naba, o daa tum din tuhi Yawɛ sani, ka bi ŋmaligi ka chɛ li, naɣila bɛ ni daa jɛmdi buɣa luɣ’ shɛŋa la ka o daa bi wurim; ka niriba daa na kul chani ti maani li, ka tuɣindi tulaale zim nimaani. 44Jɛhɔshafat daa lan chɛ ka tɔɣisigu niŋ o mini Izraɛl naa sunsuuni.
45Jɛhɔshafat ni daa tum tuun’ shɛŋa zaa pahi min’ o ni daa wuh’ o kpiɔŋ shɛm ni o ni daa tuhi tɔb’ shɛŋa zaa, bɛ sab’ di yɛla niŋ Juda nanim’ litaafi shɛli bɛ ni booni Yɛlikura litaafi la ni. 46O daa ku do’ shɛb’ bɛn daa kpalim be o ba Asa ʒiɛman’ ni, ka nyɛ bɛn laɣim tumdi dagɔr’ tuma la.
47Ɛdom daa ka naa; wulana n-daa nyɛ naa.
48Ka Jɛhɔshafat daa chɛ ka Tarishish ŋarima tatabo chaŋ Ofiri ni bɛ ti ʒi salima na; amaa ka di daa bi paai, dama ŋarima maa daa saɣimla Ɛziɔngɛba. 49Di saha ka Ɛhab bia Ahazia daa yɛli Jɛhɔshafat, “Chɛ ka n niriba pah’ a niriba zuɣu ka bɛ zaŋ ŋarima maa chaŋ; amaa ka Jɛhɔshafat daa bi saɣi.
50Ka Jɛhɔshafat daa ti kani, ka bɛ sɔɣ’ o o yab’ Dauda tiŋ’ la ni; ka o bia Jɛhɔram daa di nam zan’ o zaani.
Izraɛl Naa Ahazia yɛla
51Juda Naa Jɛhɔshafat ni daa di nam zaŋ chaŋ yuun’ pinaayopɔin saha ka Ɛhab bia Ahazia daa di Izraɛl nam ʒi Samaria. O daa diya n-sula Izraɛlnim’ yuma ayi. 52O daa tum alahichi Yawɛ sani, ka dol’ o ba min’ o ma ni Nɛbat bia Jɛrɔbɔam bɛn daa chɛ ka Izraɛlnim’ tum alahichi la naba. 53O daa jɛmdila Baal, ka dol’ o ba ni daa niŋ shɛlikam la soli n-chɛ ka Yawɛ ŋun nyɛ Izraɛl Naawuni suhu yiɣisi pam.",https://www.bible.com/bible/2264/1KI.22.DBWDB
2 NANIMA PILIGU,"PILIGU
Nanim’ litaafi din pah’ ayi ŋɔ yɛtɔɣa zaŋla Izraɛl nama ayi la kurimbuni yɛtɔɣa tuɣ’ taba luɣ’ shɛli Nanim’ litaafi din daŋ tooni ni zaŋ li zali. Litaafi maa yɛla ni tooi pirigi ʒiibuyi: 1) Nama ayi maa yɛtɔɣa din zaŋ yuun’ shɛli din pahiri kɔbisiwɛi sunsuuni chani pɔi ka bɛ naanyi dɔɣi Masia la n-lan zal hal ni saha shɛli Samaria ni daa lu la ni nuzaa polo nam la ni daa zani tariga saha shɛli din daa niŋ yuun’ kɔbisiyopɔin ni pisiniyini saha pɔi ka bɛ naanyi dɔɣi Masia la. 2) Juda nam yɛla ni daa nyɛ shɛm Izraɛl nam lubu saha la zaŋ hal ni saha shɛli Babilɔn Naa Nɛbukadnɛza ni daa kana ti tuhi fa Jɛrusalɛm ka saɣim li yuun’ kɔbisinu ni pihiniinaayɔbu din daa niŋ pɔi ka bɛ naanyi dɔɣi Masia la. Litaafi ŋɔ naabu wuhirila Gɛdalia ŋun daa nyɛ gomna saha shɛli Babilɔnnim’ ni daa su ba la mini bɛ ni daa yihi Juda Naa Jɛhɔyachin sarika ni Babilɔn la yɛla.
Yɛl’ biɛri ŋɔ zaa daa niŋla Izraɛl nanim’ mini bɛ niriba ni Juda nanim’ mini bɛ niriba bɛ ni daa bi ʒe yim zuɣu. Jɛrusalɛm saɣimbu mini bɛ ni daa gbahi Judanim’ pam kuli tinduya ni la n-daa nyɛ din chɛ ka Izraɛlnim’ kurimbuni ha yɛla taɣi.
Anab’ so ŋun yɛla nyɛ yɛlikpani Nanim’ litaafi din pah’ ayi ŋɔ ni n-nyɛ Ilaisha ŋun daa zani Ilaija zaani la.
Din be litaafi ŋɔ puuni
Nam din pirigi 1.1—17.41
a. Anabi Ilaisha 1.1—8.15
b. Juda mini Izraɛl nanima 8.16—17.4
c. Samaria lubu 17.5-41
Juda nam 18.1—24.20
a. Hɛzɛkia ʒiɛmani zaŋ ti paai Jɔsia ʒiɛmani 18.1—21.26
b. Jɔsia nam dibu 22.1—23.30
c. Juda nanim’ bɛn bahindi nyaaŋa 23.31—24.20
Jɛrusalɛm lubu 25.1-30",https://www.bible.com/bible/2264/2KI.INTRO1.DBWDB
2 NANIMA 1,"Ilaija mini Naa Ahazia yɛla
1Ɛhab kum nyaaŋa ka Mɔabnim’ daa zaɣisi Izraɛlnim’ jɛmbu.
2Di saha maa Ahazia daa yila o yiŋ’ jirambisa zuɣusaa duu luɣili ni dunɔdura zuɣu lu tiŋa o ya Samaria m-biɛri doya, ka daa tim tuumba ka yɛli ba, “Chamiya Baalizibub ŋun nyɛ Ɛkurɔn buɣili la sani nti bɔh’ o nya n ni nya alaafee dɔro ŋɔ ni, bee?” 3Amaa ka Yawɛ malaika daa yɛli Ilaija, Tishibi nir’ la, “Yiɣisim’ chaŋ ti tuhi Samaria naa tuumba ŋɔ soli m-bɔhi ba, ‘Naawuni n-lee ka Izraɛl tiŋgbɔŋ ŋɔ ni bee di chaŋ wula ka yi ti chanila Baalizibub ŋun nyɛ Ɛkurɔn buɣili la sani ni a ti bɔh’ o nya?’ 4Dinzuɣu pumpɔŋɔ Yawɛ yɛliya, ‘A ku lan yiɣis’ a ni do bindo’ shɛli zuɣu ŋɔ, amaa biɛhiŋ kani, a ni kpi.’ ”
Ka Ilaija daa chaŋ. 5Ka tuumba maa daa lab’ kuli, ka naa maa ti bɔhi ba, “Ka wula ka yi ŋmaligi labina?”
6Ka bɛ daa garigi yɛl’ o. “Do so n-tuhi ti soli yɛl’ ti, ‘Labimiya na’ so ŋun tim ya maa sani nti yɛl’ o, Yawɛ ni yɛli shɛm m-bɔŋɔ, Naawuni n-lee ka Izraɛl tiŋgbɔŋ ni bee di chaŋ wula ka a ti timdi ni bɛ cham’ ti bɔhila Baalizibub ŋun nyɛ Ɛkurɔn buɣili la nya? Dinzuɣu a ku lan yiɣis’ a ni do bindo’ shɛli zuɣu ŋɔ, amaa biɛhiŋ kani, a ni kpi.’ ”
7Ka o bɔhi ba, “Ninvuɣ’ bɔ n-lee tuhi ya soli n-yɛli ya lala maa?”
8 Ka bɛ garigi yɛl’ o, “Do so ŋun yɛl’ ti lala maa yɛla biŋkɔbigu kɔbiri binyɛrigu, ka zaŋ gbaŋ lo o shee ni.”
Ka o yɛli, “Ilaija ŋun nyɛ Tishibi nir’ la m-bala.”
9Di saha ka naa daa tim o sapashin’ so ŋun su tɔbbihi pihinu fukumsi min’ o tɔbbihi pihinu maa o sani. Ka sapashini maa daa chaŋ Ilaija sani ka o ti ʒila zoli zuɣu, ka o yɛl’ o, “Naawuni nira, naa yɛliya, ‘Siɣim’ na.’ ”
10 Amaa ka Ilaija daa garigi yɛli sapashin’ so ŋun su tɔbbihi pihinu fukumsi maa, “N yi shiri nyɛla Naawuni nira, Naawuni ŋun’ chɛ ka buɣim yi zuɣusaa luna n-di a min’ a tɔbbihi pihinu ŋɔ. Di saha ka buɣim daa shiri yi zuɣusaa luna n-di sapashini maa min’ o tɔbbihi pihinu maa.”
11Ka o daa lan tim sapashin’ so ŋun su tɔbbihi pihinu fukumsi min’ o tɔbbihi pihinu maa o sani. Ka o daa chaŋ ti yɛl’ o, “Naawuni nira, naa zaligu yɛliya, ‘Siɣim’ na yomyom!’ ”
12Amaa ka Ilaija daa garigi yɛli ba, “N yi shiri nyɛla Naawuni nira, Naawuni ŋun’ chɛ ka buɣim yi zuɣusaa luna n-di a min’ a tɔbbihi pihinu ŋɔ.” Di saha ka Naawuni buɣim daa shiri yi zuɣusaa luna n-di sapashini maa min’ o tɔbbihi pihinu maa.
13Ka naa daa lan tim sapashin’ so ŋun pah’ ata ka gba su tɔbbihi pihinu fukumsi min’ o tɔbbihi pihinu Ilaija sani. Ka sapashin’ so ŋun pah’ ata maa ŋun’ daa chaŋ ti du zoli maa zuɣu nti lu n-gbani Ilaija tooni ka balim o yɛli, “Naawuni nira, n suhir’ a, tiligim’ m min’ a daba pihinu ŋɔ nyɛviya. 14Nyama, buɣim pun yi zuɣusaa na ti di n-ku sapashinnima ayi la mini bɛ tɔbbihi pihinunu, amaa tiligim’ man’ nyɛvili.”
15Di saha ka Yawɛ malaika daa yɛli Ilaija, “Dol’ o chaŋ ka di zɔr’ o dabiɛm.” Ka Ilaija daa yiɣisi dol’ o chaŋ naa sani ti yɛl’ o, 16“Yawɛ yɛliya, Naawuni n-lee ka Izraɛl tiŋgbɔŋ ni bee di chaŋ wula ka a ti timdi ni bɛ cham’ ti bɔhi Baalizibub ŋun nyɛ Ɛkurɔn buɣili la nya a ni kpaŋ bee a ku kpaŋ? Dinzuɣu a ku yiɣis’ a bariŋ bindo’ shɛli zuɣu a ni doya ŋɔ, amaa biɛhiŋ kani a ni kpi.” 17Ka o daa shiri kpi kaman Yawɛ ni daa chɛ ka Ilaija yɛli shɛm maa. Ka o tizo Jɔram daa di nam zan’ o zaani, Juda Naa Jɛhɔram ŋun daa nyɛ Jɛhɔshafat bia la nam dibu yuma ayi saha, dama Ahazia daa ka bidibiga.
18Ka Ahazia ni daa tum shɛlikam zaa pahi, bɛ sab’ di yɛla niŋ Izraɛl nanim’ litaafi shɛli bɛ ni booni Yɛlikura litaafi la ni.",https://www.bible.com/bible/2264/2KI.1.DBWDB
2 NANIMA 2,"Naawuni kpuɣi Ilaija chaŋ alizanda ni
1Yawɛ ni daa yɛn chɛ ka pɔhim din mali kpiɔŋ kpuɣi Ilaija chaŋ alizanda ni saha shɛli, o mini Ilaisha daa yila Giligal m-be soli zuɣu chana. 2Ka Ilaija daa yɛli Ilaisha, “N suhir’ a, kpalimmi kpe; Yawɛ n-tim ma Bɛtɛl.”
Amaa ka Ilaisha yɛl’ o, “Yawɛ ŋun be ŋɔ mini nyini ŋun be ŋɔ zuɣu, n kul ku chɛ a dolibu.” Ka bɛ daa laɣim doli chaŋ Bɛtɛl.
3Ka anabinim’ shɛb’ bɛn daa be Bɛtɛl daa yina ti bɔhi Ilaisha, “A mi ni Yawɛ ni kpuɣ’ a zuɣulan’ maa zuŋɔ dabisili ŋɔ n-chaŋ ka chɛ a bebɔ?”
Ka Ilaisha garigi yɛli ba, “Iin, m mi. Amaa shiniya yi noli.”
4Ka Ilaija daa lan yɛl’ o, “Ilaisha, n suhir’ a, kpalimmi kpe; Yawɛ n-tim ma Jɛriko.”
Amaa ka Ilaisha yɛl’ o, “Yawɛ ŋun be ŋɔ mini nyini ŋun be ŋɔ zuɣu, n kul ku chɛ a dolibu.” Ka bɛ daa laɣim doli chaŋ Jɛriko.
5Ka anabinim’ bɛn daa be Jɛriko maa daa chaŋ Ilaisha sani ti bɔh’ o, “A mi ni Yawɛ ni kpuɣ’ a zuɣulan’ maa zuŋɔ dabisili ŋɔ n-chaŋ ka chɛ a bebɔ?”
Ka Ilaisha garigi yɛli ba, “Iin, m mi. Amaa shiniya yi noli.”
6Di nyaaŋa ka Ilaija daa lan yɛl’ o, “N suhir’ a, kpalimmi kpe; dama Yawɛ n-tim ma Jɔɔdɛn Mɔɣili ni.”
Amaa ka Ilaisha gba lan yɛl’ o, “Yawɛ ŋun be ŋɔ mini nyini ŋun be ŋɔ zuɣu, n kul ku chɛ a dolibu.” Ka bɛ niriba ayi maa daa doli chana. 7Ka anabinim’ maa pihinu daa doli ba chaŋ ti kaɣ’ ʒe kpaŋ’ ha ka chɛ ba. 8Ka Ilaija daa pirig’ o binyɛrigu m-pɔripɔri li zaŋ fiɛb’ kom maa, ka kom maa daa pirigi buyi n-daai ti dɔni di yaɣ’ ayi maa zaa hal ka bɛ niriba ayi maa zaa ti doli tiŋgban’ kuŋ zuɣu du duli. 9 Bɛ ni daa du duli maa ha, ka Ilaija yɛli Ilaisha, “Yɛlim’ ma a ni bɔri ni n niŋ shɛli ti a pɔi ka bɛ naanyi kpuɣ’ ma chaŋ ka chɛ a.”
Ka Ilaisha yɛl’ o, “N suhir’ a, chɛ ka a shia ŋun be a ni ŋɔ ʒiibuyi zuɣu be n ni.”
10Ka Ilaija yɛl’ o, “A ni suhi shɛli maa yɛla kpɛma, di zaa yoli, bɛ yi ti kpuɣ’ ma a sani chani ka a nya ma, a ni nya a ni bɔri shɛli maa, amaa a yi ti bi nya ma, a ku nya li.”
11Bɛ ni daa kul yɛri lala chani maa, yim, ka chɛchɛbuŋ’ din mali buɣim mini di yuri din mali buɣim dii kana ti kpe bɛ niriba ayi maa sunsuuni n-woligi ba, ka pɔhim din mali kpiɔŋ dii kpuɣi Ilaija du zuɣusaa. 12 Ilaisha ni daa nya lala maa, ka o kuhi yɛli, “M ba, m ba! Izraɛl chɛchɛbunsi mini di wɔribariba.” Ka o daa bi lan nya Ilaija yaha.
Di saha ka o daa gbaag’ omaŋmaŋ’ binyɛrigu darigi tooi li buyi.
13Ka o daa kpuɣi Ilaija binyɛr’ shɛli din daa yi o sani luna n-lab’ ti zani Jɔɔdɛn Mɔɣili naŋgbaŋgbiriŋ. 14Di saha ka o daa zaŋ Ilaija binyɛr’ shɛli din daa yi o sani luna maa n-fiɛb’ kom maa ka bɔhi, “Yawɛ ŋun nyɛ Ilaija Naawuni la lee be ya?” O ni daa fiɛb’ kom maa, ka di dii pirigi buyi n-daai ti dɔni di yaɣa ayi maa zaa, ka Ilaisha daa doli nimaani du duli. 15Anab’ shɛb’ bɛn daa be Jɛriko la ni daa nya Ilaisha ka o miri ba na ka bɛ yɛli, “Ilaija shia la shiri be Ilaisha ni.” Ka bɛ daa chaŋ ti tuh’ o soli n-damd’ o tiŋa, 16ka yɛl’ o, “Nyama, pumpɔŋɔ ninvuɣ’ pihinu bɛn mali yaa be tinim’ bɛn nyɛ a daba ŋɔ sani; ti suhir’ a, chɛ ka bɛ chaŋ ti lihi bo a zuɣulan’ maa, dama di pa shɛli ka Yawɛ shia maa kpuɣ’ o chaŋ ha nti zaŋ o bahi zo’ shɛli zuɣu bee vinvamli ni.”
Ka o yɛli ba, “Di chɛliya ka bɛ chaŋ.”
17Amaa ka bɛ daa kaɣil’ o hal ka di ti niŋ o vi, ka o bahi ba noli ni bɛ timma. Dinzuɣu ka bɛ daa tim ninvuɣ’ pihinu ka bɛ chaŋ ti lihi bɔ o dabisi’ muna ata zaa ka bi nya o. 18Ka bɛ daa lab’ Ilaisha sanna Jɛriko o ni daa be luɣ’ shɛli, ka o bɔhi ba, “N daa pun bi yɛli ya ni yi di chaŋ?”
Ilaisha tum alahiziba tuma
19Di saha ka Jɛrikɔnim’ daa kana ti yɛli Ilaisha, “Ti dana, yiya ŋɔ ni ʒe luɣ’ shɛli ŋɔ viɛli pam kaman a gba ni nya li shɛm, amaa di kom nyɛla ko’ biɛɣu, ka di zuɣu chɛ ka paɣiba zaŋdi bahira.”
20Ka Ilaisha yɛli ba, “Bomiya la’ palli n-niŋ yalim niŋ di ni ti ma na.” Ka bɛ daa bo li na ti ti o. 21Ka o daa chaŋ kuliga ni nti kpaai yalim maa bahi kom maa ni ka yɛli, “Yawɛ yɛliya, n chɛ ka kom maa leei ko’ viɛlli; ka pumpɔŋɔ zaŋ chana, di ku lan ku so bee n-chɛ ka paɣiba zaŋdi bahira.” 22Dinzuɣu kom maa na kul nyɛla ko’ viɛlli hal ni zuŋɔ kaman Ilaisha ni daa yɛli shɛm maa.
23Ka Ilaisha daa ti yi nimaani n-chani Bɛtɛl. O ni daa yi soli n-chani ha, ka bidibbihi nya o m-maani o ansarisi yɛra, “Zuɣupalo ŋɔ lana, chama! Zuɣupalo ŋɔ lana, chama!”
24Ka Ilaisha daa ŋmaligi nya ba, ka zaŋ Yawɛ yuli yɛli ba noli. Ka gbuɣin’ nyama ayi daa yi tibɔŋ ni na nti dim ku bidibbihi pihinahinaayi.
25Ka o daa yi nimaani chaŋ Kamɛl Zoli zuɣu, ka daa ti yi nimaani lab’ Samaria.",https://www.bible.com/bible/2264/2KI.2.DBWDB
2 NANIMA 3,"Tɔbu lu Izraɛlnim’ mini Mɔabnim’ sunsuuni
1Juda Naa Jɛhɔshafat ni daa di nam zaŋ chaŋ yuun’ pisaayika saha, ka Ɛhab bia Jɛhɔram daa di Izraɛl nam Samaria. O daa niŋ la o nam maa ni yuun’ pinaayi. 2O daa tum alahichi Yawɛ sani. Amaa o daa lee bi tummi kaman o ba min’ o ma ni daa tum shɛm la; dama o daa wurim o ba ni daa me Baal binwɔɣinli shɛli zal’ la. 3Amaa o daa tum Nɛbat bia Jɛrɔbɔam ni daa tum alahichi shɛli n-chɛ ka Izraɛlnim’ tum alahichi la tatabo. O daa bi lɔɣ’ li.
4Mɔab Naa Mɛsha daa wumsirila piɛri, ka di daa kpala talahi ni o tahiri piɛbihi polo tuhi’ kɔbiga mini piɛlahi tuhi’ kɔbiga kɔbiri yuuni kam nti tiri Izraɛl naa. 5Amaa Ɛhab kum nyaaŋa, ka Mɔab naa maa daa zaɣisi ni o ku lan niŋ lala ti Izraɛl naa. 6Ka Naa Jɛhɔram daa dii yiɣisi Samaria di saha maa n-chaŋ ti laɣim Izraɛl tɔbbihi zaa. 7Di saha maa ka o daa tim Juda Naa Jɛhɔshafat sani ti yɛl’ o, “Mɔab naa zaɣisi ma jɛmbu. A ni pahi n zuɣu ka ti chaŋ ti tuh’ o?”
Ka o garigi yɛl’ o, “N ni chaŋ. A ni be shɛm lala n-nyɛ ma. N niriba bemi ka a niriba, ka n yuri be ka a yuri.” 8Di nyaaŋa ka o daa bɔh’ o, “Ka ya polo ka ti lee yɛn doli chaŋ ti tuhi ba?”
Ka Jɛhɔram garigi yɛl’ o, “Ti yɛn dolila Ɛdom yɔɣu polo chaŋ.”
9Ka Izraɛl naa mini Juda naa ni Ɛdom naa daa laɣim chaŋ. Ka bɛ daa chaŋ ti paai daba ayopɔin chandi tariga ka kom pooi ba, hal ka shɛli kani ka bɛ tɔbbihi mini bɛ ni daa ʒiri biŋkɔb’ shɛb’ chani ni nyu. 10Di saha ka Izraɛl naa daa yɛli, “Mbaye! Yawɛ zaŋla ti nanima ata ŋɔ na ni o ti niŋ Mɔabnim’ nuu ni!”
11Ka Jɛhɔshafat bɔh’ o, “Yawɛ anab’ so ka kpe ka ti ni bɔh’ o baŋ Yawɛ ni yɛli shɛm?” Di saha ka Izraɛl naa sapashinnim’ ni yino daa garigi yɛli, “Shafat bia Ilaisha, ŋun daa nyɛ Ilaija sɔŋda la be kpe.”
12Ka Jɛhɔshafat yɛli, “Yawɛ yɛligu be o ni.” Dinzuɣu ka Izraɛl naa mini Jɛhɔshafat ni Ɛdom naa daa chaŋ o sani.
13Ka Ilaisha daa ti bɔhi Izraɛl naa, “M min’ a yɛla bi kpa. Cham’ a ba min’ a ma daanabinim’ la sani.”
Amaa ka Izraɛl naa maa yɛl’ o, “Aai, Yawɛ n-zaŋ ti nanima ata ŋɔ na ni o ti niŋ Mɔabnim’ nuu ni.”
14Ka Ilaisha yɛli, “N ni jɛmdi Yawɛ so ŋun nyɛ Tɔbbihi Naa ŋun be ŋɔ zuɣu, di yi di pala n ni ti Juda Naa Jɛhɔshafat jilima zuɣu, n naan ku ŋmaligi lih’ a bee nti nya a. 15Amaa bomiya baaŋa ti ma na pumpɔŋɔ.”
Baaŋa maa ni daa ti yiini yila saha shɛli, ka Yawɛ yiko siɣi Ilaisha zuɣu na, 16ka o yɛli, “Yawɛ ni yɛli shɛm m-bɔŋɔ, ‘N ni chɛ ka kom tɛli baa din kuui ŋɔ ni zaa.’ 17Yawɛ lan yɛli, ‘Yi ku nya pɔhim bee saa, amaa kom ni tɛli baa ŋɔ ni ka yi mini yi niɣi ni yi biŋkɔbiri nyu.’ ” 18Ka dimbɔŋɔ nyɛla yɛl’ bila Yawɛ sani. O ni lan zaŋ Mɔabnim’ niŋ yi nuu ni; 19ka yi ŋme n-nyaŋ bɛ ni me birininim’ gili bɛ tin’ shɛŋa la nim’ mini tiŋ’ gahinda la, ka ŋma bɛ ti’ suŋ kam zaa luhi; ka ŋari bɛ kɔbil’ nina zaa, ka kahi kuɣa sɔŋ luɣ’ shɛŋa din tam vuhiri shee zaa n-saɣim li.
20Dindali maa kaai biɛɣ’ asibaasi sara maligu saha, ka kom daa yi Ɛdom polo n-zo na ti tɛli tiŋgbani zaa.
21Mɔabnim’ zaa ni daa wum ni nanim’ shɛb’ kana ni bɛ ti tuhi ba, bɛ daa laɣimla bipola zaŋ tabili ninkura zaa bɛn ni tooi ye gbaɣinɔnim’ na nti sɔŋ bɛ tintariga. 22Ka Mɔabnim’ maa daa yiɣis’ asibaasi, ka wuntaŋ’ nyeei kpe kom maa, ka bɛ nya ka di do bɛ tooni ha m-mɔhi kaman ʒim la. 23Ka bɛ daa yɛli, “Ʒim m-bala. Nanim’ maa ŋ-ŋmaligi zabi n-ku tab’ maa! Dinzuɣu Mɔabnima, chamiya ti di nɛma!”
24Amaa ka bɛ daa mali ti paai Izraɛlnim’ sansan ni, ka Izraɛlnim’ maa daa yiɣisi lu bɛ zuɣu, ka Mɔabnim’ maa ŋmaligi guui, ka Izraɛlnim’ kari doli ba ŋ-ŋmɛri kuri ba chana. 25Ka Izraɛlnim’ daa saɣim Mɔabnim’ maa tinsi; ka sokam daa kahi kuɣa nti bahi bɛ tiŋgbani maa luɣ’ shɛŋa din vuhiri shee hal ka di zaa ti nyɛla kuɣa noli; ka ŋari bɛ kɔbil’ nina; ka ŋma bɛ ti’ suŋ kam zaa luhi. Ka bɛ tin’ titali din yuli booni Kiriharɛsɛt la kɔŋko n-daa ti kpalim, ka kuɣilɔnlabiriba daa chaŋ ti teei gil’ li ŋ-ŋme n-nyaŋ ba.
26Ka Mɔab naa daa ti nya ka tɔb’ maa mii taɣ’ o na, ka o daa zaŋ tɔbbihi kɔbisiyopɔin bɛn nyɛ takɔbinyaɣiriba m-pah’ omaŋ’ zuɣu n-tim Ɛdom naa polo ni o gari zo, amaa ka kɔŋ garibu. 27Di saha ka o daa zaŋ o zuu ŋun ti yɛn di nam zan’ o zaani mali maligu gooni zuɣu n-zaŋ o nyo buɣim. Ka suli daa gbaai Izraɛlnima, ka bɛ ŋmaligi lab’ bɛ ya ka chɛ o.",https://www.bible.com/bible/2264/2KI.3.DBWDB
2 NANIMA 4,"Ilaisha sɔŋ pakoli ŋun nyɛ nandana
1Anab’ so pakoli daa ti yɛli Ilaisha, “A dab’ so ŋun yi nyɛ n yidan’ la kpiya. Ka a mi mi ni a dabili maa daa nyɛla ŋun zɔri Yawɛ, amaa ka o sandana kana ni o ti zaŋ m bidibis’ ayi nti leeg’ o daba.”
2Ka Ilaisha bɔh’ o, “Ka bɔ ka a lee bɔri ni n niŋ ti a? Yɛlim’ ma a ni mali shɛl’ a yiŋa.” Ka o yɛl’ o, “A dabipaɣa ka shɛli; kulla kpaŋman’ yini kɔŋko ka m mali.”
3Ka Ilaisha yɛl’ o, “Cham’ a ʒiʒiinitab’ sani nti suhi kpaŋman’ kuma pam na, pa biɛla. 4Ka a chɛ ka a min’ a bidibisi maa kpe yi duu ka yo yimaŋ’ niŋ di puuni, ka zaŋ kpam maa m-boori niŋdi ŋmana maa ni; ŋman’ yini yi ti pali, ka yi vuui li zali kpaŋa.”
5Ka pakoli maa daa yi o sani kuli nti chɛ ka o min’ o bihi maa kpe duu ka yo bɛmaŋ’ niŋ di puuni; ka o bihi maa zaŋdi ŋmana n-zaan’ o, ka o boori kpam maa niŋdi di ni. 6Ka ŋmana maa zaa daa ti pali; ka o yɛl’ o bidibisi maa ni yino, “Zaŋm’ ŋman’ shɛl’ na.” Ka o yɛl’ o, “Ŋman’ shɛl’ lan kani.” Ka kpam maa mi dii ŋmaai, ka bi lan yirina. 7Ka pakoli maa daa lab’ ti yɛli Naawuni daanab’ maa. Ka Ilaisha yɛl’ o, “Cham’ ti zaŋ kpam maa kɔhi n-yo yi samli maa, ka chɛ din kpalim ka a min’ a bidibisi maa dira.”
Ilaisha mini Shunɛm paɣ’ bundan’ yɛla
8Dahin shɛli ka Ilaisha daa ti chaŋ Shunɛm ka paɣ’ bundaan’ so daa be nimaani m-balim o ni o dim’ bindirigu. Dinzuɣu o daa yi ti doli nimaani polo saha shɛlikam, o kpɛrila yili maa ni ti diri bindirigu. 9Ka paɣ’ bundan’ maa daa ti yɛl’ o yidana, “Nyama, pumpɔŋɔ m baŋya ni do’ so ŋun doli yiri ti sanna waawaayili ŋɔ nyɛla Naawuni ninvuɣ’ gahindili. 10Chɛ ka ti me dubil’ tam ti yil’ ŋɔ zuɣusaa, ka bo garo mini teebuli ni kuɣa ni firila zali di ni, o yi ti lan ka ti sanna ka o kpe nimaani.”
11Dahin’ shɛli ka Ilaisha daa ti chaŋ nimaani n-kpe duu maa ni ni o ti vuhi. 12Ka o daa ti yɛl’ o sɔŋda Gɛhaazi, “Bolim’ Shunɛm paɣ’ maa ti ma.” Ka o daa bol’ o, ka o kana ti zan’ o tooni. 13Ka o yɛli Gɛhaazi, “Yɛlim’ o, ‘Nyama, a niŋ wahala pam sɔŋ ti; ka bɔ ka a lee bɔri ni ti niŋ ti a? A bɔri ni ti yɛli naa bee sapashin’ kpɛm’ yɛtɔɣ’ shɛli ti a?’ ”
Ka paɣ’ maa garigi yɛli, “Mmaŋmaŋ’ niriba ni ka m be maa.”
14Ka o bɔhi, “Ka bɔ ka ti lee yɛn niŋ ti paɣa maa?”
Ka Gɛhaazi garigi yɛl’ o, “To, paɣ’ maa ka bidibiga, ka o yidana mi kurigi.”
15Ka Ilaisha yɛli, “Bolim’ o na.” Ka o daa boli paɣ’ maa, ka o kana ti zani dunol’ ni. 16 Ka Ilaisha yɛl’ o, “Zaŋ chaŋ yuuni na ŋ-ŋɔ tasaha a ni gbib’ bidibiga a nuu ni.”
Ka paɣ’ maa yɛli, “Aai. Wɛi, n dana, a nyɛla Naawuni nira, di yɔhim’ man’ ŋun nyɛ a dab’ paɣ’ ŋɔ!”
17Amaa ka paɣ’ maa daa shiri niŋ pua n-dɔɣi bidibiga shɛɣuni kaman Ilaisha ni daa yɛl’ o ni o ni dɔɣi saha shɛli maa.
18Ka bia maa daa mali ti zooi. Dahin shɛli ka o daa ti dol’ o ba chaŋ puu ni kachɛriba sani. 19Ka o daa ti yɛl’ o ba, “Wɛi, n zuɣu n-yaara, n zuɣu n-yaara!”
Ka bia maa ba yɛl’ o tumtumdi so, “Zaŋm’ bia maa kuli ti ti o ma.” 20Ka doo maa daa zaŋ bia maa nti ti o ma; ka o zaŋ o ʒil’ o naba zuɣu n-gbib’ o hal ti paai wuntaŋ’ zuɣusaa saha, ka o leei Naawuni dini. 21Ka paɣ’ maa daa zaŋ bia maa n-du n-kpɛhi ti sɔŋ Naawuni nir’ maa garo zuɣu; ka yina n-vooi dunoli yo. 22Ka o daa bol’ o yidana n-yɛl’ o, “Chɛ ka tumtumdi’ yino zaŋ bun’ yino ti ma na, ka n chaŋ yomyom ti nya Naawuni nir’ ŋɔ ka labina.”
23Ka o yidan’ maa bɔh’ o, “Bɔzuɣu ka a bɔri ni a chaŋ o sani zuŋɔ? Zuŋɔ pala gol’ palli dabisili bee Vuhim Dabisili.”
Ka paɣ’ maa yɛli, “Di bi galim.” 24Di saha ka o daa chɛ ka bɛ zaŋ buŋ’ nyaampara pa buŋa, ka o yɛl’ o tumtumda, “Niŋm’ buŋ’ maa ka o chani yomyom, ka di chɛ ka o baligi chandi naɣila mani nti yɛl’ a ni a chɛ ka o baligi chandi.” 25Ka o daa yiɣisi n-chaŋ Naawuni nir’ maa sani Kamɛl Zoli zuɣu.
Naawuni Nir’ maa ni daa nya paɣ’ maa ka o kanna ka o yɛl’ o sɔŋda Gɛhaazi, “Nyama, Shunɛm paɣ’ la m-be katiŋ’ kanna ŋɔ. 26Guum’ yomyom tuh’ o soli ti bɔh’ o, ‘A min’ a yidan’ ni yi bia la mal’ alaafee?’ ”
Ka o garigi yɛli Gɛhaazi, “Ti mal’ alaafee.” 27O ni daa mali ti paai Naawuni nir’ maa sani zoli maa zuɣu, o daa gbaala o napɔŋ, ka Gɛhaazi kana ni o ti daag’ o bahi, ka Naawuni nir’ maa yɛl’ o, “Chɛl’ o. O malila yɛli muɣisirili ka Yawɛ zaŋ li sɔɣi ma ka bi kahigi li wuhi ma.”
28Ka paɣ’ maa bɔhi Ilaisha, “N daa yɛli nyini n dana ni a tim ma bia? N daa pun bi yɛl’ a ni a di yɔhim ma?”
29Ka Ilaisha daa yɛli Gɛhaazi, “Malim’ shili kpuɣi n jaaŋgbee ŋɔ chaŋ. A yi ti nya so sol’ ni, nyin’ di puh’ o; ka so yi puh’ a, nyin’ di saɣi. A yi ti paai, nyin’ zaŋmi n jaaŋgbee maa pa bia maa ninni.”
30Ka bia maa ma maa daa yɛli Ilaisha, “Yawɛ ŋun be ŋɔ mini nyin’ ŋun be ŋɔ zuɣu, n ku chaŋ ka chɛ a.” Ka Ilaisha daa yiɣisi dol’ o. 31Ka Gɛhaazi daa daŋ tooni nti zaŋ jaaŋgbee maa pa bia maa ninni, amaa ka vuhim bee nyɛvili shɛhirili kani. Dinzuɣu ka o daa ŋmaligi labina ti tuhi Ilaisha soli n-yɛl’ o, “Bia maa bi neei.”
32Ka Ilaisha daa paai yili maa ni nti nya ka bia maa kpi n-dola o garo zuɣu. 33Ka o daa kpe duu maa ni, ka vooi dunoli yo bɛ niriba ayi maa niŋ, ka suhi Yawɛ. 34Di nyaaŋa ka o daa chaŋ ti teei dɔni bia maa zuɣu n-zaŋ o noli min’ o nina kpa bia maa noli ni o nina, ka zaŋ o nuhi pa o nuhi zuɣu; ka teeg’ omaŋ’ dolisi bia maa, ka o niŋgbuna piligi biibu. 35 Ka Ilaisha daa yiɣisi chaŋchaŋ gili duu maa ni, ka ti lan lab’ ti teei dɔni bia maa zuɣu yaha. Ka bia maa daa tihim siɣimsiɣim buyopɔin, ka neeg’ o nina. 36Di saha ka o daa boli Gɛhaazi na ti yɛl’ o, “Bolim’ Shunɛm paɣ’ maa na.” Ka o bol’ o. Ka paɣ’ maa kana, ka o ti yɛl’ o, “Kpuɣim’ a bia.” 37Ka paɣ’ maa daa kana ti lu n-gbani Ilaisha naba ni n-zaŋ o zuɣu silim tiŋa, ka kpuɣ’ o bia maa yi.
Alahiziba tumtumsa ayi din pahi
38Ka kum daa ti lu, ka Ilaisha lab’ Giligal na. Ka anabinim’ daa ti ʒi o sani, ka o yɛl’ o sɔŋda, “Zaŋm’ duɣ’ titali tam n-duɣi ʒiɛri ti anabinim’ ŋɔ.” 39Ka bɛ ni yino daa yi n-chaŋ ni o ti bo ʒiɛvari na nti nya mɔɣu ni yɔɣili m-pɔhi li buɣi na nti ŋmahiŋmahi li niŋ ʒɛduɣu maa ni, ka bi mi di ni nyɛ shɛli. 40Ka bɛ daa ti tooi li ti niriba maa ni bɛ piɛbi. Bɛ ni daa piɛbiri ʒiɛri maa ka bɛ ti kuhi yɛli, “Wɛi, Naawuni nira, Lɔɣu be duɣu maa ni!” Ka bɛ daa kɔŋ li piɛbbu. 41Ka o daa yɛli, “Dindina niŋmiya zim ti ma na.” Ka o daa zaŋ zim maa yuɣisi ʒiɛri maa ni ka yɛli ba, “Toomiya li ti niriba maa ka bɛ piɛbi.” Ka barina shɛli daa lan ka di ni yaha.
42Dahin shɛli ka do’ so daa ti yi Baalishalisha n-ʒi bindir’ pala din nyɛ kapala bɔrɔbɔro kpil’ pisi mini kawaan’ maha o kpalaŋ’ ni na nti ti Naawuni nir’ maa. Ka Ilaisha daa yɛl’ o sɔŋda, “Zaŋm’ li ti niriba maa ka bɛ ŋubi.” 43Amaa ka o sɔŋda maa bɔh’ o, “Wula ka n lee yɛn tooi niŋ zaŋ dimbɔŋɔ tari ninvuɣ’ kɔbiga?”
Ka Ilaisha daa lan garigi yɛl’ o, “Zaŋm’ li ti ba ka bɛ ŋubi, dama Yawɛ yɛliya, ‘Bɛ ni ŋub’ li tiɣi ka guui.’ ” 44Ka o sɔŋda maa daa zaŋ li ti ba. Ka bɛ daa shiri ŋub’ li ka guui kaman Yawɛ ni daa pun yɛli shɛm maa.",https://www.bible.com/bible/2264/2KI.4.DBWDB
2 NANIMA 5,"Naaman kpaŋya
1 Naaman ŋun daa nyɛ Siria naa sapashin’ kpɛma daa nyɛla ninvuɣ’ titali, ka mali jilima pam o naa maa sani, dama o zuɣu ka Yawɛ daa tiri Sirianim’ nasara. O daa mali kpiɔŋ pam, ka lan nyɛ tɔbutuhir’ biiŋa; amaa ka kɔŋ’ lee mal’ o. 2Sirianim’ daa ti chaŋ ti tuhi Izraɛlnima, ka gbaai bipuɣimbil’ so kuli ka o ti tumdi tuma sɔŋdi Naaman paɣa. 3Ka bipuɣimbil’ maa daa ti yɛli Naaman paɣa, “N di bi zaɣisi ka n dana chaŋ anab’ so ŋun be Samaria ŋɔ sani! O naan tib’ o kɔŋ’ ŋɔ.” 4Ka Naaman daa chaŋ o naa sani nti yɛl’ o, “Izraɛl bipuɣimbil’ la ni yɛli shɛm m-bɔŋɔ.” 5Ka Siria naa maa daa yɛl’ o, “Cham’ pumpɔŋɔ! N ni sab’ gbaŋ ti a ka a mali ti ti Izraɛl naa.”
Ka Naaman daa bo anzinfa laɣibaligu tuhi’ pia mini salima laɣibaligu tusaayɔbu ni binyɛr’ suma din nyɛ chuɣu binyɛra pia chaŋ. 6Ka o daa zaŋ gbaŋ maa nti ti Izraɛl naa. O ni daa sabi gbaŋ maa n-yɛli shɛm m-bɔŋɔ: “Gbaŋ ŋɔ yi paag’ a, nyin’ baŋmi ni mani n-chɛ ka Naaman ŋun nyɛ n tumtumda ŋɔ ka a sanna ni a ti tib’ o kɔŋ’ ŋɔ.”
7Izraɛl naa maa ni daa ti karim gbaŋ maa, o daa darigimi toog’ o binyɛrigu ka yɛli, “N nyɛla Naawuni ka ni tooi ku nir’ ka lan neeg’ o, ka doo ŋɔ ti yɛri ma ni n tibimi nir’ kɔŋa? Nir’ yi kpahim yɛlli maa, a ni baŋ ni vuri ka o bɔri ma maa!”
8Amaa ka Ilaisha ŋun nyɛ Naawuni nir’ maa daa wum Izraɛl naa ni darigi toog’ o binyɛrigu shɛm maa yɛla, ka tim ti bɔhi naa maa, “Bɔ n-niŋ ka a darigi toog’ a binyɛrigu? Chɛ ka doo maa ka n sanna nti baŋ ni anabi be Izraɛl tiŋgbɔŋ ŋɔ ni.”
9Ka Naaman daa zaŋ o yuri min’ o chɛchɛbuŋa ŋ-ŋmaligi chaŋ ti zani Ilaisha yiŋ’ dunol’ ni. 10Ka Ilaisha daa tim tumo ni o yim’ na ti yɛli Naaman ni o cham’ Jɔɔdɛn Mɔɣili ni nti mim di ni siɣimsiɣim buyopɔin ka o niŋgbuna lab’ dimaŋ’ ni ka o nya alaafee. 11Amaa ka Naaman daa je suli ŋ-ŋmaligi chani ka yɛra, “Man’ di mi ni o yɛn yimina nti zani n-suhi Yawɛ ŋun nyɛ o Naawuni maa, ka zaŋ o nuu gahigahi kpe, ka chɛ ka n kɔŋ’ maa naai. 12Abana mini Faaripa mɔɣa din be Damaskus la bi so koma zaa din be Izraɛl tiŋgbɔŋ ŋɔ ni? N naan dii ku chaŋ nimaani nti mim ka nya alaafee?” Dinzuɣu ka o suhu daa yiɣisi pam ka o ŋmaligi chaŋ.
13Ka o tumtumdiba daa chaŋ o sani nti yɛl’ o, “Ti ba, anab’ maa yi di yɛl’ a ni a niŋm’ binshɛli din to pam, a naan ku niŋ li? Di ni ti be ka o ni yɛl’ a mi, ‘Cham’ ti mim kom ni ka nya alaafee ŋɔ?’ ” 14Ka Naaman daa saɣi, ka chaŋ ti mim Jɔɔdɛn Mɔɣili ni siɣimsiɣim buyopɔin kaman Naawuni nir’ maa ni daa yɛl’ o shɛm maa, ka nya alaafee zaa. Ka o niŋgbuna lab’ dimaŋ’ ni m-be kaman bibil’ niŋgbuna la. 15Ka o mini bɛn daa dol’ o chaŋ maa zaa daa lab’ Naawuni nir’ maa sani ka o ti chaŋ ti zan’ o tooni ka yɛli, “M baŋya pumpɔŋɔ ni Naawuni ka dunia ŋɔ ni luɣ’ shɛli m-pahi Izraɛl tiŋgbɔŋ ŋɔ ni zuɣu; dinzuɣu deem’ pin’ shɛli man’ ŋun nyɛ a dabili ŋɔ ni yɛn ti a ŋɔ.”
16Ka Ilaisha yɛli, “Yawɛ ŋun be ka n jɛmd’ o ŋɔ zuɣu, n ku deei pin’ shɛli a sani.” Ka Naaman daa balim o ni o deem’ li, amaa ka o zaɣisi. 17Di saha ka Naaman daa yɛli Ilaisha, “A yi ku deei m pini, dindina, n suhir’ a, nyin’ chɛ ka bɛ tooi taŋkpaɣu ka di saɣi buntaans’ ayi ʒibu ti mani ŋun nyɛ a dabili ŋɔ ka n zaŋ kuli, dama pumpɔŋɔ zaŋ chana, mani ŋun nyɛ a dabili ŋɔ ku lan zaŋ binshɛli nyo buɣim bee m-mali sara ti buɣili kam yaha naɣila Yawɛ ka n ni jɛm. 18Ka dimbɔŋɔ puuni, m mali tahima ni n yi ti doli n naa chaŋ Siria buɣili Rimɔn jɛmbu duu nti damdi di tooni, biɛhiŋ kani, Yawɛ ni chɛ mani ŋun nyɛ a dabili ŋɔ taali.”
19Ka Ilaisha yɛl’ o, “Kulim’ ni suhudoo.”
Naaman ni daa chaŋ, o daa na bi paai shɛli, 20ka Naawuni nira Ilaisha sɔŋda Gɛhaazi yɛl’ o suhu ni, “N dana fa Naaman ŋun nyɛ Siria nir’ ŋɔ bahi, o ni zaɣis’ o ni ʒi pin’ shɛŋa na nti ti o la zuɣu. Yawɛ ŋun be ŋɔ zuɣu, n ni kar’ o naba ti deei shɛli o sani.” 21Dinzuɣu ka Gɛhaazi daa shiri yiɣisi kariti Naaman naba. Ka Naaman daa ti nya ka so zɔri dol’ o nyaaŋa na, ka o sheeg’ o chɛchɛbuŋ zuɣu n-chaŋ ti tuh’ o soli bɔh’ o, “Alaafee?”
22Ka Gɛhaazi yɛli, “Alaafee. N dana n-tim ma na ni nti yɛl’ a ni nachimbih’ ayi bɛn nyɛ anabinima n-yi Ifriim zoya tiŋ’ ni kana; ni o suhir’ a ni a ti ba anzinfa laɣibaligu tuhili mini binyɛr’ suma ayi din nyɛ chuɣu binyɛra na.”
23Ka Naaman yɛl’ o, “Chɛ ka n zaŋ anzinfa laɣibaligu tusaayi ti a.” Ka o daa balim o zaŋ anzinfa laɣibaligu tusaayi mini binyɛr’ suma ayi din nyɛ chuɣu binyɛra maa n-niŋ kpalans’ ayi ni lo n-zaŋ ʒil’ o tumtumdiba ayi, ka bɛ zaŋ li ʒi m-be Gɛhaazi tooni. 24Bɛ ni daa ti paai zoli maa gbini, ka o deei li bɛ sani n-zaŋ kpɛhi duu; ka chɛbisi ba ka bɛ ŋmaligi labi. 25Ka o daa kpe n-chaŋ ti zan’ o dan’ Ilaisha tooni, ka Ilaisha bɔh’ o, “Gɛhaazi, ya polo ka a lee chaŋ?”
Ka o garigi yɛl’ o, “Mani ŋun nyɛ a dabili ŋɔ bi chaŋ luɣ’ shɛli.” 26Amaa ka Ilaisha bɔh’ o, N shia di ka a sani saha shɛli doo la ni di yi o chɛchɛbuŋ’ ni n-kana ti tuh’ a sol’ la? Pumpɔŋɔ nyɛla saha shɛli di ni simdi ni a deeri liɣiri mini binyɛra ni olivi tihi ni tihi puri ni piɛri ni niɣi ni dabidɔbba ni dabipaɣiba? 27Dinzuɣu Naaman kɔŋ’ maa ni lu a min’ a bihi zuɣu n-kul maliya sahakam!
Ka Gɛhaazi daa ŋmalig’ o sani n-yi ni kɔŋa; ka o niŋgbuna dii paligi laɣilaɣi kaman gumbɔrigu la.",https://www.bible.com/bible/2264/2KI.5.DBWDB
2 NANIMA 6,"Bɛ nya lɛbiɛlim din lu kom ni
1Dahin shɛli ka anabinim’ shɛb’ daa ti yɛli Ilaisha, “Nyama, luɣ’ shɛli ti ni be ka a wuhiri ti ŋɔ pɔri pam. 2Chɛ ka ti chaŋ Jɔɔdɛn Mɔɣili ni, ka ti zaa ti ŋma dari na nti me duri pahi beni.”
Ka o garigi yɛli ba, “Chamiya.”
3Di saha ka bɛ ni yino daa yɛl’ o, “A yi di saɣi n-dol’ ti chaŋ.” Ka o garigi yɛli, “N ni chaŋ.” 4Ka o daa pahi bɛ zuɣu ka bɛ chaŋ. Ka bɛ daa paai Jɔɔdɛn Mɔɣili ni nti gbaai dari maa ŋmabu. 5Ka bɛ ni yino daa ŋmari daɣu ka o lɛbiɛlim ti kpaai lu kom ni. Ka o kuhi yɛli, “Mbaye, Ndana! N suhi li mi na!”
6Di saha ka Naawuni nir’ maa daa bɔh’ o, “Ya polo ka di lu?”
Ka o wuh’ o di shee, ka Ilaisha ŋmaai daɣu n-zaŋ bahi nimaani n-chɛ ka lɛbiɛlim maa puhi pan’ na. 7Ka o yɛli doo maa, “Yihim’ li,” ka o zaŋ o nuu tim ha yihi li.
Bɛ nyaŋ Siria tɔbbihi
8Siria naa daa ti lo tɔbu ni o tuhi Izraɛlnima, ka daa niŋ o sapashinnim’ saawara, yɛli, “Luɣili yaakaza ka n yɛn chaŋ ti dɔni.” 9Amaa ka Naawuni nir’ maa daa tim ti yɛli Izraɛl naa, “Miri ka a doli yaakaza polo, dama Sirianim’ yɛn chaŋ ti dɔni la nimaani.” 10Ka Izraɛl naa tim tuumba luɣ’ shɛli polo Naawuni nir’ maa ni yɛli maa. Lala ka o daa yi pun daŋdi yɛr’ o n-chɛ ka o tilig’ omaŋ’ nimaani n-gari buyi.
11Ka yɛlli maa daa muɣisi Siria naa maa pam ka o bol’ o sapashinnim’ na nti bɔhi ba, “Yi ni ŋuni n-lee be Izraɛl naa polo?”
12Ka bɛ ni yino garigi yɛl’ o, “N dan’ naa, ti ni so bi be o polo. Amaa anabi Ilaisha ŋun be Izraɛl tiŋgbɔŋ ni la n-yɛri Izraɛl naa a ni be a duu tɔɣisiri yɛtɔɣ’ shɛlikam.”
13Ka o yɛli ba, “Chamiya ti nya o ni be luɣ’ shɛli ka n tim ka bɛ ti gbaag’ o na.”
Ka bɛ daa ti yɛl’ o, “O be Dɔtan.” 14Ka o daa tim tɔbbihi pam, ka bɛ zaŋ yuri mini chɛchɛbunsi n-chaŋ yuŋ ti teei gili tiŋ’ maa. 15Ka biɛɣu daa ti neerina asibaasi, ka Ilaisha sɔŋda yina nti nya ka tɔbbihi mini yuri ni chɛchɛbunsi n-kul teei gili bɛ tiŋ’ maa zaa. Ka Ilaisha sɔŋda maa kuhi yɛli, “Mbaye, n dana! Ka wula ka ti lee yɛn niŋ?”
16Ka Ilaisha garigi yɛl’ o, “Di chɛ ka dabiɛm mal’ a, dama bɛn be ti sani gari bɛn be bɛ sani.” 17Di saha ka Ilaisha daa suhi Yawɛ yɛli, “Neem’ o nina ka o nya.” Ka Yawɛ daa neei nachimbil’ maa nina ka o lihi nya ka yuri mini buɣim chɛchɛbunsi n-kul pali zoli zuɣu n-teei gili Ilaisha.
18Ka Sirianim’ maa daa kana ni bɛ ti liri Ilaisha, ka Ilaisha suhi Yawɛ yɛli, “N suhir’ a, chɛ ka niriba ŋɔ zom!” Ka o daa chɛ ka bɛ shiri zom kaman Ilaisha ni daa suh’ o yɛli shɛm maa. 19Ka Ilaisha daa yɛli ba, “Pa yi ni chani tin’ shɛli maa soli m-bɔŋɔ; pa yi mi ni chani tin’ shɛli maa m-bɔŋɔ. Doliya ma ka n zaŋ ya tahi yi ni bɔri so maa sani.” Ka o daa zaŋ ba tahi Samaria.
20Bɛ ni daa ti kul kpe Samaria puuni, ka Ilaisha suhi Yawɛ yɛli, “Neem’ niriba ŋɔ nina n-chɛ ka bɛ nya.” Ka Yawɛ daa neei bɛ nina maa, ka bɛ lihi nya ka bɛ bela Samaria puuni.
21Izraɛl naa ni daa nya ba, o daa bɔhila Ilaisha, “M ba, n kum ba? N kum ba?”
22Ka Ilaisha garigi yɛl’ o, “Di ku ba. A ni ku a ni zaŋ a takɔb’ min’ a tɔbu n-gbahi shɛb’ leeg’ a daba? Bomi la bindirigu ti ba ka bɛ di ka nyu kom, ka lab’ bɛ naa sani.” 23Ka Izraɛl naa maa daa chɛ ka bɛ duɣi bindira pam ti ba, ka bɛ di ka nyu n-naai, ka o chɛ ka bɛ lab’ kuli bɛ naa sani. Ka Sirianim’ daa bi lan kana ti liri Izraɛlnim’ yaha.
Naa Bɛnhadad min’ o tɔbbihi teei gili Samaria
24Dimbɔŋɔ nyaaŋa ka Siria Naa Bɛnhadad daa ti zaŋ o tɔbbihi zaa n-chaŋ ti teei gili Samaria. 25Ka bɛ ni daa teei gili Samaria maa zuɣu chɛ ka kum lu Samaria tiŋ’ puuni nim’ zuɣu hal ka bɛ daa ti kɔhiri buŋ’ zuɣu la anzinfa laɣibaligu pihinii; ka kɔhiri bɛ ni daa booni binshɛli ŋmani bindi la din tibisim nyɛ giram kɔbisiyi anzinfa laɣibaligu diba anu.
26Ka Izraɛl naa daa ti doli tiŋ’ maa gooni zuɣusaa n-chani garita, ka paɣ’ so kuhi yɛl’ o, “N dan’ naa, sɔŋm’ ma!”
27Ka naa maa yɛl’ o, “Yawɛ yi bi sɔŋ a, wula ka man’ ni tooi sɔŋ a? M malila chi bee wain?” 28Ka bɔh’ o, “Bɔ n-lee muɣis’ a?”
Ka paɣ’ maa yɛl’ o, “Paɣ’ ŋɔ n-daa yɛli ma, ‘Zaŋm’ a bidibiga ŋɔ ka ti duɣi ŋubi zuŋɔ; ka sa zaŋ m mi bidibiga duɣi ŋubi biɛɣuni.’ 29 Ka ti zaŋ m bia duɣi ŋubi n-kaai biɛɣu, ka n yɛl’ o, ‘Zaŋm’ a bidibiga la na ka ti duɣi ŋub’, ka ŋun’ zaŋ o bidibiga maa ti sɔɣi.’ ”
30Naa maa ni daa wum paɣ’ maa yɛtɔɣa maa, ka o darigi toog’ omaŋmaŋ’ binyɛrigu, ka doli gooni maa zuɣu garita. Ka niriba nya o ka o yɛla buɣu ka di be o binyɛrigu tiŋli. 31Ka o daa yɛli, “N yi bi ŋma Shafat bia Ilaisha la zuɣu zuŋɔ dabisili ŋɔ, Naawuni ŋun’ niŋm’ ma din gari lala.” 32Ka o daa tim ni bɛ ti gbaai Ilaisha na.
Di saha maa Ilaisha mini kpeen’ shɛba n-daa ʒi o yiŋa. Ka naa tumo maa daa na bi paana ka Ilaisha yɛli kpamba maa, “Nyamiya, ninvuɣ’ kur’ la ni tim ni bɛ kana ti ŋma n zuɣu shɛm. Nyamiya, Tumo maa yi paana, yin’ yomiya dunoli n-dihi li gbibi ka di chɛliya ka o kpe na. O dan’ napɔn chichiba n-kul vuri dol’ o nyaaŋa ŋɔ na.” 33O noli daa na bi lu tiŋa, ka naa maa paag’ o sanna ti yɛl’ o, “Ti muɣisigu ŋɔ yila Yawɛ sanna! Ka bɔzuɣu ka n lan yɛn guhi ŋun’ Yawɛ yaha?”",https://www.bible.com/bible/2264/2KI.6.DBWDB
2 NANIMA 7,"1Amaa ka Ilaisha daa yɛl’ o, “Wummi Yawɛ ni yɛli shɛm. O yɛliya ni biɛɣuni ŋ-ŋɔ tasaha, bɛ sa ni kɔhi zim balli din tibisim nyɛ kilɔgiram ata anzinfa laɣibaligu zaɣ’ yini, ka kɔhi chi kilɔgiram ayɔbu mi anzinfa laɣibaligu zaɣ’ yini Samaria ŋɔ dunɔdal’ ni.”
2Ka sapashin’ so ŋun daa guli naa maa yɛli Naawuni nir’ maa, “Hal Yawɛ yi yooi zuɣusaa soya bahi gba, lala ku tooi niŋ!”
Ka Ilaisha yɛl’ o, “A nini sa ni nya li, amaa ka a nol’ lee ku to li.”
Siria tɔbbihi zoya
3Niriba anahi bɛn daa nyɛ kɔnsi daa do Samaria sambani polo dunol’ shee. Ka bɛ daa ti bɔhi taba, “Bɔzuɣu ka ti lee yɛn ʒi kpe hal ti kpi? 4Ti yi yɛli, ‘Chɛliya ka ti kpe tiŋ’ ŋɔ puuni,’ kum be di ni, ka ti ni kpi; ka ti mi yi ʒi kpe, ti ni kpi. Dinzuɣu chɛliya ka ti chaŋ Sirianim’ sansani ŋɔ ni, bɛ yi ti chɛ ti, ti ni be; ka bɛ yi ti ku ti, ka ti dii kpi.” 5Ka bɛ daa yiɣisi zaawuni saha n-chaŋ Sirianim’ sansani maa ni. Amaa ka bɛ daa mali ti paai Sirianim’ sansani maa ni n-nya ka so ka nimaani. 6Dama ti Duuma n-daa chɛ ka Siria tɔbbihi maa wum tɔbbihi pam chɛchɛbunsi mini yuri kandina vuri ka bɛ yɛli taba, “Izraɛl naa dala Hiti nanim’ mini Ijipti nanim’ bahi ti na.” 7Ka bɛ daa yiɣisi zaawuni maa n-zo ni bɛ tiligi, ka chɛ bɛ tanti suɣa mini bɛ yuri ni bɛ bunsi. Bɛ daa kul zomi ka chɛ bɛ sansani maa kaman di ni daa kul be shɛm.
8Kɔnsi maa ni daa mali ti paai sansani maa ni, bɛ daa chaŋ ti kpɛla tanti suɣ’ yin’ ni nti di ka nyu, ka kpuɣi anzinfa mini salima ni situra n-chaŋ ti sɔɣi; ka lan lab’ ti kpe tanti suɣ’ shɛl’ ni yaha nti kpuɣi neen’ shɛŋa ti lan sɔɣi. 9Di saha ka bɛ daa yɛli taba, “Ti bi niŋ din tuhi. Zuŋɔ nyɛla lahiba’ suŋ dabisili. Ka ti yi zaŋ li shini hal ni biɛɣu ti neei, tibidarigibo shɛli ni ti paai ti. Dinzuɣu pumpɔŋɔ chɛliya ka ti chaŋ ti yɛli nayilinima.” 10Ka bɛ daa chaŋ ti boli ninvuɣ’ shɛb’ bɛn guli tiŋ’ maa dunɔdali n-yɛli ba, “Ti chaŋla Sirianim’ sansan’ la ni nti bi nya so bee n-wum so damli, amaa ka bɛ tanti suɣa la beni; ka bɛ yuri mini bɛ bunsi gba loya pahi.”
11Ka ninvuɣ’ shɛb’ bɛn daa guli tiŋ’ maa dunɔdali maa daa moli bahi ha, ka bɛ daa zaŋ li yɛli nayilinima. 12Ka naa daa yiɣisi yuŋ’ maa n-yɛl’ o kpambaliba, “N ni yɛli ya Sirianim’ maa ni lo ni bɛ niŋ ti shɛm. Bɛ mi ni kum mali ti, dinzuɣu ka bɛ yi bɛ sansani maa ni n-chaŋ ti sɔɣi, ka tɛhira, ‘Bɛ yi yi bɛ tiŋ’ maa ni na, ti ni gbahi ba zaɣ’ nɛma, ka kpe bɛ tiŋ’ maa ni.’ ”
13Ka o kpambaliba maa ni yino yɛl’ o, “Chɛ ka ninvuɣ’ shɛb’ zaŋ yur’ anu bɛn kpalim ŋɔ chaŋ, dama ninvuɣ’ shɛb’ bɛn nyɛ Izraɛlnim’ ninvuɣ’ gbaliŋ bɛn be tiŋ’ ŋɔ puuni gba kul bela barina ni kaman bɛn pun kpi la. Dinzuɣu chɛ ka ti tim ba ka bɛ chaŋ ti nya.” 14Ka bɛ daa pii wɔribariba ayi, ka naa maa tim ba Siria tɔbbihi maa sani ka yɛli ba, “Chamiya ti nya.” 15Ka niriba maa daa chaŋ ti doli bɛ naba hal ni Jɔɔdɛn Mɔɣili ni n-nya ka Sirianim’ maa situra mini bɛ neen’ shɛŋa bɛ ni zo ka chɛ m-bahi kul dɔndo sol’ ni. Ka tuumba maa daa labina ti yɛli naa. 16Di saha ka niriba daa yi n-chaŋ Sirianim’ sansani maa ni nti ʒe bɛ nɛma. Ka bɛ daa kɔhi zim balli din tibisim nyɛ kilɔgiram ata anzinfa laɣibaligu zaɣ’ yini, ka kɔhi chi din tibisim nyɛ kilɔgiram ayɔbu mi anzinfa laɣibaligu zaɣ’ yini kaman Yawɛ ni daa pun yɛli shɛm la.
17Naa daa chɛ ka o sapashin’ so ŋun gul’ o la n-ʒe n-guli dunɔdali, ka niriba daa no o dunɔdali maa ni hal ka o ti kpi kaman Naawuni nir’ maa ni daa pun yɛli shɛm saha shɛli naa ni daa ka o sanna la. 18Dama Naawuni nir’ maa ni daa yɛli naa, “Biɛɣuni ŋ-ŋɔ tasaha bɛ sa ni kɔhi zim balli din tibisim nyɛ kilɔgiram ata anzinfa laɣibaligu zaɣ’ yini, ka kɔhi chi din tibisim nyɛ kilɔgiram ayɔbu mi anzinfa laɣibaligu zaɣ’ yini Samaria dunɔdal’ ni la,” 19sapashini maa daa yɛlila Naawuni nir’ maa, “Hal Yawɛ yi yooi zuɣusaa soya bahi gba, lala ku tooi niŋ!” Ka Naawuni nir’ maa yɛl’ o, “A nini sa ni nya bindirigu maa, amaa ka a noli lee ku to li.” 20Ka di daa shiri niŋ o lala, dama niriba daa no o dunɔdali maa ni hal ka o ti kpi.",https://www.bible.com/bible/2264/2KI.7.DBWDB
2 NANIMA 8,"Shunɛm paɣ’ ni lab’ o ya shɛm yɛla
1 Di saha ka Ilaisha daa yɛli Shunɛm paɣ’ so bia o ni daa neei kum ni la, “Yiɣisim’ zaŋ a yiŋnim’ zaa kuli luɣ’ shɛli a ni yɛn tooi kuli; dama Yawɛ ni chɛ ka kum lu tiŋgbɔŋ ŋɔ ni yuma ayopɔin.” 2Ka paɣ’ maa daa yiɣisi niŋ kaman Naawuni nir’ maa ni daa yɛl’ o shɛm maa n-zaŋ o yiŋnim’ kuli Filistianim’ tiŋgbɔŋ ni nti be nimaani yuma ayopɔin.
3Ka yuma ayopɔin maa daa ti gari, ka paɣ’ maa yi Filistianim’ tiŋgbɔŋ maa ni n-lab’ o ya nti chaŋ ni o ti yɛli naa ka o zaŋ o yili min’ o tiŋgbani labisi ti o. 4Di saha naa maa daa tɔɣisirila Gɛhaazi ŋun daa nyɛ Naawuni nir’ maa sɔŋda la yɛtɔɣa n-yɛr’ o, “Yɛlim’ ma Ilaisha ni daa tum tuun’ kar’ shɛŋa zaa yɛla.” 5O ni daa yɛri naa maa Ilaisha ni daa neei kpim’ kum ni shɛm saha shɛli maa, ka o ni daa neei paɣ’ so bia kum ni maa kana nti yɛli naa maa ni o labisim’ o yili min’ o tiŋgbani ti o. Ka Gɛhaazi daa yɛli naa maa, “N dana, n-nyɛ paɣ’ maa, Ilaisha ni daa neeg’ o bi’ so kum ni maa mi m-bɔŋɔ.” 6Ka naa maa daa bɔhi paɣ’ maa, ka o yɛl’ o di yɛla ni nyɛ shɛm. Ka naa maa daa bo kpambal’ so n-dolisi paɣ’ maa, ka yɛl’ o, “Labisim’ paɣ’ maa ni su binshɛɣukam zaa zaŋ tabil’ o puu atam din yi o puu maa ni na saha shɛl’ o ni daa yi yiŋ’ maa zaŋ kana pumpɔŋɔ zaa ti o.”
Ilaisha mini Siria Naa Bɛnhadad yɛla
7Dahin shɛli ka Ilaisha daa ti ka Damaskus na. Di saha maa ka Siria Naa Bɛnhadad daa biɛra. Ka bɛ daa yɛl’ o, “Naawuni nir’ la be yaŋɔ.” 8Ka naa maa daa yɛli Hazaɛl, “Bom’ pini n-chaŋ ti puhi Naawuni nir’ maa, ka chɛ ka o bɔhi Yawɛ nya n ni kpaŋ m barigu ŋɔ ni?” 9Ka Hazaɛl daa bo Damaskus binshɛɣukam n-ʒili laakumnim’ pihinahi chaŋ ni o ti puhi Naawuni nir’ maa. Ka Hazaɛl daa paai ti zani Ilaisha tooni ka yɛl’ o, “A bia Siria Naa Bɛnhadad n-tim ma a sanna ni n ti bɔh’ a nya o ni kpaŋ o barigu ŋɔ ni?”
10Ka Ilaisha daa yɛl’ o, “Cham’ ti yɛli naa maa ni biɛhiŋ kani, o ni kpaŋ; amaa Yawɛ lee kahigi wuhi ma ni o ni bahi kpi.” 11Ka Ilaisha daa mirig’ o nina kpa Hazaɛl n-kul lihir’ o hal ka vi ti gbaag’ o. Ka Ilaisha kumda. 12Ka Hazaɛl bɔh’ o, “N dana, bɔzuɣu ka a kumda?”
Ka Ilaisha garigi yɛl’ o, “N ni mi a ni ti yɛn niŋ Izraɛlnim’ zaɣ’ biɛ’ shɛli zuɣu n-chɛ ka n kumdi maa. A ni ti nyo bɛ birininim’ buɣim, ka zaŋ takɔbi ku bɛ nachimbihi, ka ŋme n-chɛrisichɛrisi bɛ bibihi, ka karigi bɛ paɣipuhinim’ puya.”
13 Ka Hazaɛl bɔh’ o, “Ya ka a dabili ŋun nyɛ baa ŋɔ yɛn nya yiko n-tum tuun’ karili ŋɔ!”
Ka Ilaisha garigi yɛl’ o, “Yawɛ kahigi wuhi ma ni a ni ti leei Siria naa.”
14Dimbɔŋɔ nyaaŋa ka Hazaɛl daa yi Ilaisha sani n-lab’ o dan’ maa sani, ka o ti bɔh’ o, “Ka wula ka Ilaisha lee yɛl’ a?”
Ka o garigi yɛl’ o, “O yɛli ma ni a ni kpaŋ.” 15Amaa ka biɛɣu daa neei, ka Hazaɛl niŋ kom mahigi bɔdua n-zaŋ pa naa maa ninni hal ka o ti leei Naawuni dini.
Ka Hazaɛl daa di nam zan’ o zaani.
Juda Naa Jɛhɔram yɛla
(2 Yɛlikura 21.1-20)
16Izraɛl Naa Jɔram ŋun daa nyɛ Ɛhab bia la ni daa di nam zaŋ chaŋ yuma anu saha, ka Juda Naa Jɛhɔram ŋun daa nyɛ Jɛhɔshafat bia la daa di nam. 17O ni daa di nam Jɛrusalɛm saha shɛli maa, o daa nyɛla yuun’ pihitanaayi nira. O daa dila nam maa n-ʒini Jɛrusalɛm yuma anii. 18O daa dolila Izraɛl nanim’ naba n-tum kaman Ɛhab min’ o daŋ ni daa tum shɛm la, dama o paɣ’ daa nyɛla Ɛhab bipuɣiŋga. O daa tum alahichi Yawɛ sani. 19 Amaa Yawɛ daa bi yu ni o bahi Judanim’ yoli o dabili Dauda zuɣu, dama o daa pun lo Dauda alikauli ni o ni zaŋ firila ti o min’ o bidibisi.
20 O ʒiɛman’ ni ka Ɛdomnim’ daa zaɣisi ni Judanim’ ku lan su ba; ka daa pii so n-leei bɛmaŋmaŋ’ naa. 21Di saha maa ka Jɛhɔram daa zaŋ o chɛchɛbunsi zaa n-yiɣisi yuŋ chaŋ Zairi, ka o min’ o chɛchɛbunsi sapashinnim’ ti lu Ɛdomnim’ bɛn daa teei gil’ o zuɣu n-niŋ ba buɣim; amaa ka o tɔbbihi daa zo n-kuli. 22Ka Ɛdomnim’ daa zaɣisi ni Judanim’ ku lan su ba hal ni zuŋɔ. Di saha maa ka Libinanim’ gba daa zaɣisi ni Judanim’ ku lan su ba.
23Jɛhɔram ni daa tum tuun’ shɛŋa pahi min’ o ni daa pun tum shɛlikam, bɛ sab’ di yɛla niŋ Juda nanim’ litaafi shɛli bɛ ni booni Yɛlikura litaafi la ni. 24Ka Jɛhɔram daa ti leei Naawuni dini, ka bɛ sɔɣ’ pah’ o yaannim’ zuɣu Dauda tiŋ’ la ni, ka o bia Ahazia daa di nam zan’ o zaani.
Juda Naa Ahazia yɛla
(2 Yɛlikura 22.1-6)
25Ɛhab bia Izraɛl Naa Jɔram ni daa di nam zaŋ chaŋ yuun’ pinaayi saha, ka Juda Naa Jɛhɔram bia Ahazia gba daa di nam. 26Ahazia daa nyɛla yuun’ pisinaayi nira saha shɛl’ o ni daa di nam maa; o daa di nam la maa yuun’ yini Jɛrusalɛm. O ma daa nyɛla Izraɛl Naa Omri yaaŋa, ka o yuli booni Atalia. 27Ahazia gba daa dolila Ɛhab daŋ niriba naba n-tum alahichi Yawɛ sani kaman Ɛhab daŋ niriba maa ni daa tum shɛm la, dama o daa nyɛla Ɛhab daŋ niriba maa deemba.
28Ka ŋun’ Ahazia daa pahi Ɛhab bia Jɔram la zuɣu, ka bɛ lo tɔbu chaŋ ni bɛ ti tuhi Siria Naa Hazaɛl Ramɔtigiliad, ka Sirianim’ daa ti ti Jɔram daŋa. 29Ka Naa Jɔram daa lab’ kuli Jɛziriil ni o ti tibi dan’ shɛli Sirianim’ ni daa ti o Rama saha shɛl’ o mini Siria Naa Hazaɛl ni daa tuhiri tab’ la. Ka Juda Naa Jɛhɔram bia Ahazia daa chaŋ Jɛziriil ni o ti kaai Ɛhab bia Jɔram, o ni daa biɛri la zuɣu.",https://www.bible.com/bible/2264/2KI.8.DBWDB
2 NANIMA 9,"Bɛ zaŋ Jɛhu leei Izraɛl naa
1Di saha ka anabi Ilaisha daa bol’ anab’ bil’ so na nti yɛl’ o, “Malim’ shili n-zaŋ kpa’ luɣuluɣu ŋɔ gbib’ a nuu ni chaŋ Ramɔtigiliad. 2A yi paai nimaani, nyin’ lihim’ bo Jɛhɔshafat bia Jɛhu ŋun nyɛ Nimshi yaaŋa la shee n-kpe nti bol’ o o tab’ sani n-zaŋ o kpe duu ashilɔni 3nti zaŋ kpa’ luɣuluɣu maa m-booi di ni kpam bah’ o zuɣu ni ka yɛli, Yawɛ yɛliya, ‘M boola kpam ŋɔ bah’ a zuɣu ni ni a leei Izraɛl naa;’ ” ka yooi dunoli n-zo n-yi, ka di niŋ zinchili.
4Ka nachimbil’ ŋun daa nyɛ anab’ maa daa chaŋ Ramɔtigiliad. 5O ni daa ti paai nimaani n-nya ka sapashinnim’ ʒiya tɔri jina, ka o yɛli, “Sapashini, m malila yɛtɔɣ’ shɛli ni n yɛl’ a.”
Ka Jɛhu bɔh’ o, “Ti ni ŋuni ka a lee yɛri maa?”
Ka o yɛli Jɛhu, “N dana, nyini ka n yɛri maa.” 6 Ka Jɛhu daa yiɣisi kpe duu, ka anab’ bil’ maa ti booi kpam maa bah’ o zuɣu ni ka yɛl’ o, “Yawɛ ŋun nyɛ Izraɛl Naawuni ŋɔ yɛliya, ‘M boola kpam ŋɔ bah’ a zuɣu ni ni a leei n niriba Izraɛlnim’ naa; 7ka a ku a dan’ Ɛhab daŋ niriba, ka di chɛ ka m bɔhi Jɛzibɛl biɛri o ni daa ku n daba bɛn nyɛ anabinim’ mini n dab’ shɛb’ zaa bɛn pahi la zuɣu. 8Dama Ɛhab daŋ niriba zaa ni kpi. N ni ku Ɛhab daŋ ni dɔbba bɛn nyɛ bilichinnim’ mini daba zaa Izraɛl tiŋgbɔŋ ŋɔ ni. 9N ni niŋ Ɛhab yiŋnim’ kaman n ni daa niŋ Nɛbat bia Jɛrɔbɔam yiŋnim’ mini Ahija bia Baasha yiŋnim’ shɛm la. 10 Bahi ni ti ŋubi Jɛzibɛl Jɛziriil tintariga, ka so ku sɔɣ’ o.’ ” Dimbɔŋɔ nyaaŋa, ka anab’ maa daa yooi dunoli n-zo n-yi.
11Ka Jɛhu daa yi n-lab’ o sapashin’ tab’ maa sani ka bɛ ti bɔh’ o, “Alaafee?” Ka lan bɔh’ o, “Ka bɔ ka yinyaa maa lee kana ti bɔr’ a sani?”
Ka Jɛhu yɛli ba, “Yi pun mi o ni o yɛtɔɣ’ gbaliŋ.”
12Ka bɛ yɛl’ o, “Di pala yɛlimaŋli, yɛlim’ ti o ni yɛli shɛm.”
Ka o yɛli ba, “O yɛli ma mi Yawɛ ni yɛli shɛm m-bɔŋɔ, ‘M boola kpam ŋɔ bah’ a zuɣu ni ni a leei Izraɛl naa.’ ”
13Di saha maa ka bɛ zaa daa dii pirigi bɛ binyɛra n-yɛrigi sɔŋ dunɔdura zuɣu ni o no li gari, ka piɛb’ kikaa ka kuhi yɛli, “Jɛhu n-nyɛ naa!”
Bɛ ku Izraɛl Naa Jɔram
14Ka Jɛhɔshafat bia Jɛhu ŋun daa nyɛ Nimshi yaaŋa la daa lo nia ni o liri Jɔram. Di saha maa Jɔram mini Izraɛlnim’ zaa daa pun dola Ramɔtigiliad n-gu Siria Naa Hazaɛl; 15amaa ka Naa Jɔram ŋun’ daa lab’ Jɛziriil ni o ti tibi dan’ shɛŋa Sirianim’ ni daa ti o saha shɛl’ o mini Siria Naa Hazaɛl ni daa tuhiri tab’ la. Ka Jɛhu daa yɛli, “Di yi nyɛla lala ka yi bɔra, yin’ di chɛ ka so yi tiŋ’ ŋɔ ni chaŋ ti yɛli Jɛziriilnima.” 16Di saha ka Jɛhu daa kpe o chɛchɛbuŋ’ ni n-chaŋ Jɛziriil, dama nimaani ka Jɔram daa biɛri be. Ka Juda Naa Ahazia daa kana ni o ti kaag’ o.
17Ka tiŋgula ŋun daa tam Jɛziriil pii zuɣu daa ti lihi nya Jɛhu min’ o niriba ni kanna ka yɛli, “N nya niriba ka bɛ kanna.”
Ka Jɔram yɛl’ o, “Timmi wɔribara ka o chaŋ ti tuhi ba soli m-bɔhi ba, ‘Alaafee?’ ”
18Ka wɔribar’ maa daa chaŋ ti tuhi Jɛhu soli yɛl’ o, “Naa ni n ti bɔh’ a, ‘Alaafee?’ ”
Ka Jɛhu bɔh’ o, “Alaafee yɛla lee nya a ya? Garim’ doli n nyaaŋa!” Ka tiŋgul’ maa daa lan yɛli, “Tumo maa paai bɛ sani, amaa ka lee bi labirina.” 19Di nyaaŋa ka o daa lan tim wɔribar’ so ŋun pah’ ayi, ka o tuhi ba soli nti yɛli, “Naa ni n ti bɔh’ a nya ‘Alaafee?’ ” Ka Jɛhu bɔh’ o, “Alaafee yɛla lee nya a ya? Garim’ doli n nyaaŋa.”
20Ka tiŋgul’ maa daa lan yɛli, “Tumo maa paai bɛ sani, amaa ka lee bi labirina. Ka ŋun kani maa na mi chandi ŋmanila Jɛhu, Nimshi yaaŋa la, dama o chandi maa ŋmanila yinyaa.”
21Ka Jɔram daa yɛli, “Malimiya n chɛchɛbuŋ’ shili ti ma.” Ka bɛ mal’ li shili ti o. Di saha ka ŋun’ Izraɛl Naa Jɔram mini Juda Naa Ahazia daa kpe bɛ chɛchɛbunsi ni n-chaŋ ni bɛ ti tuhi Jɛhu soli n-daa mali ti tuh’ o soli maa la Nabɔt Jɛziriil nir’ la puu ni. 22Jɔram ni daa ti nya Jɛhu, o daa bɔh’ o mi, “Jɛhu, alaafee?”
Ka Jɛhu garigi bɔh’ o, “Wula ka alaafee lee yɛn niŋ beni, ka a ma Jɛzibɛl sotali min’ o buɣijɛmbo tuma la na kul beni pam?”
23Ka Jɔram daa ŋmaligi guui ka kuhi yɛli Ahazia, “Nyaanyibo yɛtɔɣa m-bala!” 24Ka Jɛhu daa kpuɣ’ o tɔbu n-darigi li ni o kpiɔŋ zaa n-to Jɔram bɔɣusapima sunsuuni, ka piɛm maa chaŋ ti gbaag’ o suhu, ka o lɛb’ lu o chɛchɛbuŋ’ puuni. 25Ka Jɛhu yɛl’ o sɔŋda Bidikar, “Yihim’ o bahi Nabɔt Jɛziriil nir’ la puu ŋɔ ni.” Ka bɔh’ o, “A teei m min’ a ni daa laɣim dol’ o ba Ɛhab nyaaŋa, ka Yawɛ yɛli shɛm zaŋ chaŋ o polo la? 26 Yawɛ daa yɛliya: ‘Biɛhiŋ kani, n ni sa nya Nabɔt min’ o bihi ʒim sɔhila shɛm la, n ni bɔh’ a di biɛri puu ŋɔ ni labisi.’ Dinzuɣu pumpɔŋɔ zaŋm’ o bahi puu maa ni kaman Yawɛ ni daa pun yɛli shɛm maa.”
Bɛ ku Juda Naa Ahazia
27Juda Naa Ahazia ni daa nya din niŋ maa, ka o guui kpa Bɛtihagan polo. Ka Jɛhu daa kariti dol’ o ka yɛra, “Tomiy’ o gba!” Ka bɛ daa to o piɛm chɛchɛbuŋ’ ni o ni daa duri Gur din miri Ibiliam la. Ka o daa zo n-kuli Mɛgido nti kpi nimaani. 28Ka o kpambaliba daa zaŋ o niŋ chɛchɛbuŋ’ ni kuli Jɛrusalɛm nti sɔɣ’ o o siliga ni m-pah’ o yaannim’ zuɣu Dauda tiŋ’ la ni.
29Ɛhab bia Jɔram ni daa di nam zaŋ chaŋ yuun’ piniyini saha ka Ahazia daa di Juda nam.
Bɛ ku napaɣ’ Jɛzibɛl
30Jɛhu ni daa paai Jɛziriil, ka Jɛzibɛl wum o yɛla, o daa bal’ la chilo, ka mal’ o zuɣu n-vɔbisi lihiri takɔro ni. 31Jɛhu ni daa ti kpe n-zani dunol’ ni ha, ka Jɛzibɛl bɔh’ o, “Nyin’ Zimiri ŋun ku a dan’ ŋɔ, Alaafee?.”
32Ka Jɛhu daa kpuɣ’ o zuɣu lihi takɔro maa ni ka bɔhi, “Ŋuni n-lee be m polo?” Ka m ba namɔɣilis’ ayi bee ata ŋmaligi lih’ o na. 33Ka o yɛli ba, “Daamiy’ o bahina.” Ka bɛ daa daai Jɛzibɛl bahina, ka o ʒim yiɣ’ vie dukpini mini yuri, ka bɛ du n-tam o zuɣu n-nɔnno o. 34Di saha ka Jɛhu daa kpe nti di ka nyu ka yɛli, “Zaŋmiya noli ni di paɣ’ so maa ti sɔɣi; dama o nyɛla nabipuɣiŋga.” 35Amaa bɛ ni daa chaŋ ni bɛ ti zaŋ o sɔɣi, bɛ daa bi lan nya o, ka naɣ’ nyala o zuɣuŋmaŋ min’ o napɔnvari ni o nuchɛhi. 36 Bɛ ni daa lab’ ti yɛl’ o, ka o yɛli, “Dimbɔŋɔ nyɛla Yawɛ yɛligu shɛli o ni daa chɛ ka o dabili Ilaija ŋun nyɛ Tishibi nir’ yɛl’ la. O daa yɛliya, ‘Bahi ni ti ŋubi Jɛzibɛl niŋgbuŋ Jɛziriil tintariga; 37ka o niŋgbuna ni ti do tiŋa Jɛziriil tintariga kaman saɣiri la; ka so ti ku tooi yɛli, Jɛzibɛl m-bɔŋɔ.’ ”",https://www.bible.com/bible/2264/2KI.9.DBWDB
2 NANIMA 10,"Bɛ ku Naa Ɛhab bihi
1Ɛhab daa malila bidibisi pisopɔin, ka bɛ be Samaria. Ka Jɛhu daa sab’ gbana zaŋ tim Samaria nti ti tiŋ’ maa nanim’ mini tiŋ’ kpamba ni ninvuɣ’ shɛb’ bɛn gbibi Ɛhab bidibisi maa n-yɛli, 2“To, yinima n-su Ɛhab bidibisi la fukumsi, ka su o chɛchɛbunsi min’ o yuri ni bidibbina ni bɛ ni me birini gili tin’ shɛŋa la, dinzuɣu yi yi deei gbaŋ’ ŋɔ, 3yin’ piimiya yi dan’ bidibisi maa ni ŋun be viɛnyɛla ka simdi ni o niŋ naa n-zaŋ o ʒil’ o ba nam ʒiishee; ka tuhi sɔŋ yi naa maa daŋ niriba.”
4Amaa ka dabiɛm daa gbaai ba pam, ka bɛ yɛli, “Nyama, nanima ayi bi tooi nyaŋ o, ka wula ka tinim’ ni tooi nyaŋ o?” 5Dinzuɣu ka ninvuɣ’ so ŋun daa su nayili fukumsi mini ŋun su tiŋ’ maa fukumsi ni kpamba ni bɛn gbibi nabihi maa daa tim ti yɛli Jɛhu, “Ti nyɛla a daba, ka ni niŋ a ni yɛli ni ti niŋ shɛlikam zaa. Ti ku zaŋ so leei naa, kul niŋm’ a ni nya ka shɛli viɛl’ a sani.”
6Di saha ka Jɛhu daa lan sab’ ba gban shɛli din pah’ ayi yɛli, “Yi yi bela m polo, ka ni deei n noli, yin’ ŋmamiya yi dan’ bidibisi maa zuɣuri n-zaŋ li ka n sanna Jɛziriil biɛɣuni ŋ-ŋɔ tasaha.” Naa bidibisi pisopɔin maa daa bela tiŋ’ maa ni ninvuɣ’ zuɣuri sani ka bɛ wumsiri ba. 7Bɛ ni daa deei Jɛhu gbaŋ maa, ka bɛ gbahi naa bidibisi pisopɔin maa n-ku ba, ka ŋmahi bɛ zuɣuri niŋ piɛri ni n-zaŋ li tahi Jɛziriil ti ti o.
8Tumo ni daa kana ti yɛl’ o, “Bɛ zaŋ naa bidibisi maa zuɣuri na,” o daa yɛlimi, “Zaŋmiya li sɔŋ duya ayi tiŋ’ ŋɔ dunol’ ni hal ka biɛɣu ti neei.” 9Ka biɛɣu daa neei, ka o yi n-chaŋ ti zani ka yɛli niriba maa zaa, “Yi ka taali. Mani n-daa lo nia biɛɣu n-ku n dana, amaa ka ŋun mi n-lee ku bɛmbɔŋɔ zaa?” 10Dinzuɣu baŋmiya ni Yawɛ ni daa yɛli shɛlikam zaa zaŋ chaŋ Ɛhab min’ o daŋ zaa polo la shɛli ku yiɣisi. Yawɛ niŋmi kaman o ni daa chɛ ka o dabili Ilaija yɛli shɛm la. 11 Dinzuɣu ka Jɛhu daa bahi ku Ɛhab daŋ niriba min’ o ninvuɣ’ zuɣuri ni o zɔnim’ ni o tindaannim’ zaa bɛn daa kpalim be Jɛziriil, ka o ninvuɣ’ so daa bi kpalim.
Bɛ ku Naa Ahazia dɔɣiriba
12Ka Jɛhu daa yi nimaani n-chani Samaria n-daa ti paai luɣ’ shɛli bɛ ni booni Piɛguliba Dooshee la 13n-tuhi Juda Naa Ahazia dɔɣiriba soli m-bɔhi ba, “Banima n-lee nyɛn ya?”
Ka bɛ garigi yɛl’ o, “Ti nyɛla Naa Ahazia dɔɣiriba, ka kana ni ti ti kaai nabihi mini napaɣ’ Jɛzibɛl bidibisi.” 14Ka Jɛhu yɛl’ o niriba, “Gbahimiya ba zaɣ’ nɛma!” Ka bɛ daa gbahi ba zaɣ’ nɛma n-ku ba Bɛtɛkɛd bɔɣili gbini. Bɛ daa nyɛla ninvuɣ’ pihinahinaayi. Ka bɛ daa bi chɛ bɛ ni zaɣ’ yino gba.
Bɛ ku Ɛhab dɔɣiriba bɛn kpalim zaa
15Ka Jɛhu daa lan yiɣisi nimaani n-chani ha ti tuhi Rɛkab bia Jɛhɔnadab soli m-puh’ o ka bɔh’ o, “A ʒe ma yim a suhu ni kaman n ni ʒe a yim n suhu ni shɛm?”
Ka Jɛhɔnadab garigi yɛli, “Iin.”
Ka Jɛhu yɛl’ o, “Di yi nyɛla lala, nyin’ gbaami n nuu.” Ka o daa gbaag’ o nuu maa; ka Jɛhu kpuɣ’ o niŋ ŋun Jɛhu chɛchɛbuŋ’ ni. 16Ka Jɛhu lan yɛl’ o, “Doli ma nti nya n suhu ni ye Yawɛ zuɣu shɛm,” ka daa chɛ ka o kpe o chɛchɛbuŋ’ maa ni pah’ o zuɣu. 17Jɛhu ni daa paai Samaria, o daa kula Ɛhab daŋ niriba bɛn kpalim Samaria zaa. Lala ka o daa niŋ hal ti kpimsi bɛ birili kaman Yawɛ ni daa pun yɛli Ilaija shɛm la.
Bɛ ku Baal jɛmdiba
18Di saha ka Jɛhu daa laɣim sokam zaa na nti yɛli ba, “Ɛhab daa jɛm Baal la biɛla, amaa man’ yɛn jɛm o la pam. 19Dinzuɣu pumpɔŋɔ laɣimmiya Baal buɣibahi min’ o jɛmdiba ni o tindaannim’ zaa na, ka di chɛliya ka bɛ ni so kpalim, dama m bɔri ni n zaŋla maligu titali m-mali Baal; ka ŋunkam bi kana ni kɔŋ o nyɛvili.” Amaa yɛŋkiŋkabina soli ka Jɛhu daa doli ni o ku Baal jɛmdiba maa. 20Ka Jɛhu daa lan yɛli, “Molimiya Baal jɛmbu dabisili molo.” Ka bɛ daa moli di molo maa. 21Ka Jɛhu daa tim tuumba ka bɛ gili Izraɛl tiŋgbɔŋ maa ni zaa, ka Baal jɛmdiba zaa daa laɣimna, ka so daa bi kpalim ka bi kana. Ka bɛ daa kpe Baal duu maa ni hal ti pal’ li, ka di luɣilikam zaa ti nyɛla niriba. 22Ka Jɛhu daa yɛli ŋun su bɛ kpariti biɛhigu shee fukumsi, “Zaŋm’ kpariti na nti ti Baal jɛmdiba maa zaa.” Ka o daa zaŋ kpariti maa na nti ti ba. 23Di saha ka Jɛhu mini Rɛkab bia Jɛhɔnadab daa kpe Baal duu maa ni, ka o yɛli Baal jɛmdiba maa, “Di chɛliya ka Yawɛ jɛmda be yi ni, amaa chɛliya ka di kul nyɛla yinim’ bɛn nyɛ Baal jɛmdiba maa kɔŋko.” 24Di saha ka o daa kpe ni o ti mali maligu, ka mali sara shɛli bɛ ni zaŋdi nyɔri buɣim la. Jɛhu daa zaŋla ninvuɣ’ pihinii zali samban’ ni di saha maa ka yɛli ba, “Ŋun chɛ ka n ni zaŋ ninvuɣ’ shɛb’ niŋ yi nuu ni ŋɔ ni so zo n-tiligi, dilan’ ni kɔŋ o nyɛvili.”
25Dinzuɣu Jɛhu ni daa kul mali sara shɛli bɛ ni zaŋdi nyɔri buɣim maa naai saha shɛli, ka o daa yɛli bɛn guli nimaani mini sapashinnima, kpɛmiya nti ku ba, ka di chɛ ka bɛ ni so tiligi. Bɛ ni daa ku ba naai, ka bɛn daa guli nimaani mini sapashinnim’ maa daa vu ba yihi samban’ ni ka kpe Baal duu maa ni du’ shɛli din be puuni ha ni 26nti kpuɣi Baal jɛmbu binnan’ shɛli din be di ni na nti nyo li buɣim. 27Ka bɛ daa ŋme ŋ-ŋma Baal binnan’ la, ka ŋme n-wurim o duu maa, ka zaŋ nimaani leei bimbɔɣili hal ni zuŋɔ.
28Lala ka Jɛhu daa niŋ kpihim Baal birili zaa Izraɛl tiŋgbɔŋ ni. 29 Amaa ka Jɛhu daa lee bi chɛ Nɛbat bia Jɛrɔbɔam daalahichi tumbu so’ shɛli o ni daa doli n-chɛ ka Izraɛlnim’ tum alahichi la dolibu. Dina n-nyɛ salima naɣibihi shɛb’ bɛn daa be Bɛtɛl mini Dan la jɛmbu. 30Ka Yawɛ daa yɛli Jɛhu, “A ni tum din tuhi n sani, ka niŋ Ɛhab daŋ niriba kaman n suhu ni daa yu shɛm zaa la zuɣu, a daŋ ni bidibisi kul ni diri Izraɛl nam hal ti paai ʒiɛmani din pahir’ anahi ni.” 31Amaa ka Jɛhu daa lee bi doli Yawɛ ŋun nyɛ Izraɛl Naawuni ŋɔ zaligu ni o suhu zaa. O daa bi chɛ Jɛrɔbɔam ni daa tum alahichi shɛŋa n-chɛ ka Izraɛlnim’ tum alahichi la soli dolibu.
Jɛhu kum yɛla
32Di saha maa ka Yawɛ daa piligi ŋ-ŋmaari Izraɛl tiŋgbɔŋ bahira. Hazaɛl daa tuhi nyaŋ Izraɛlnim’ bɛn daa be bɛ tintarisi tinsi la ni zaa. 33Zaŋ Jɔɔdɛn Mɔɣili wulimpuhili polo hal ti paai Giliad tiŋgbani ni Gaad niriba mini Rubin niriba ni Manaasa niriba tiŋgbana zaa n-lan zaŋ Aroa din baɣi Arinɔn Vinvamli la hal ti paai Giliad mini Bashan tiŋgbana.
34Jɛhu ni daa tum tuun’ shɛŋa pahi min’ o ni daa pun tum shɛlikam zaa ni o kpiɔŋ yɛla zaa, bɛ sab’ li niŋ Izraɛl nanim’ litaafi shɛli bɛ ni booni Yɛlikura litaafi la ni. 35Ka Jɛhu daa ti niŋ ŋun kani, ka bɛ sɔɣ’ o Samaria. Ka o bia Jɛhɔahaz daa di nam zan’ o zaani. 36Jɛhu daa dila Izraɛl nam maa ʒini Samaria yuun’ pihitaayika.",https://www.bible.com/bible/2264/2KI.10.DBWDB
2 NANIMA 11,"Juda napaɣa Atalia
(2 Yɛlikura 22.10—23.15)
1Naa Ahazia ma Atalia ni daa ti wum ni o bia Ahazia kpiya, ka o dii yiɣisi gbaai nabihi kubu. 2Amaa ka Naa Jɔram bipuɣiŋga Jɛhɔshɛba ŋun daa nyɛ Ahazia tizɔpaɣ’ la daa tim nabihi maa ni n-kpuɣi Ahazia bia Jɔash ŋun nyɛ bɛ ni daa kuri shɛb’ maa ni yino min’ o biyola nti sɔɣi Yawɛ jɛmbu duu du’ shɛl’ ni, ka Atalia daa bi nya o ku. 3Ka Jɔash daa kpalim be Jɛhɔshɛba sani n-sɔɣi Naawuni jɛmbu duu maa ni hal ti paai yuma ayɔbu, ka Atalia daa diri nam su tiŋgbɔŋ maa.
4Amaa zaŋ chaŋ yuun’ shɛli din pahir’ ayopɔin ni, ka Jɛhɔiada daa tim ti boli sapashinnim’ shɛb’ bɛn daa guli naa mini nayil’ la n-chɛ ka bɛ ka o sanna Yawɛ jɛmbu duu, ka o ti chɛ ka o mini ba lo tab’ alikauli, ka chɛ ka bɛ po pɔri Yawɛ jɛmbu duu maa ni. Ka o daa zaŋ nabia maa wuhi ba. 5Di saha ka o daa zali ba zaligu yɛli, “Yi ni yɛn niŋ shɛm m-bɔŋɔ: Yinim’ bɛn ti ka tuma ni na Vuhim Dabisili dali pirigibu buta zuɣu yim n-yɛn guli nayili, 6ka yi pirigibu buta zuɣu yim guli Sur Dunɔdal’ la, ka yi pirigibu buta zuɣu yim be dunɔdali din be guliba nyaaŋa la zaa n-guli nayili. 7Ka pirigibu buyi zuɣu bɛn bi kanna tuma ni Vuhim Dabisili dali la mi ni guli Yawɛ jɛmbu duu. 8Bɛ zaa yinoyino gbib’ bɛ bidibbina bɛ nuhi ni n-ʒe n-gil’ naa, ka ŋunkam kani bɛ sanna, bɛn’ kum’ o. Naa yi ti chani luɣ’ shɛlikam, bɛn’ kul be o sani.”
9Ka sapashinnim’ maa daa niŋ kaman maligumaana Jɛhɔiada ni daa yɛli ba shɛm maa. Ka bɛ zaa daa zaŋ bɛ niriba bɛn bi yɛn be tuma ni mini bɛn yɛn be tuma ni Vuhim Dabisili dali n-ka maligumaana Jɛhɔiada sanna. 10Ka maligumaana Jɛhɔiada daa zaŋ kpana mini nyɔtaɣirisi din daa nyɛ Naa Dauda dini, ka be Yawɛ jɛmbu duu maa ni n-ti sapashinnim’ maa. 11Ka guliba maa zaa daa gbib’ bɛ bidibbina n-ʒiɛya gu Naawuni jɛmbu duu maa nudirigu polo zaŋ ti kpa nuzaa polo m-mali ti gili sara maligu bimbini mini Naawuni jɛmbu duu maa. 12Di saha ka Jɛhɔiada daa zaŋ nabia Jɔash n-yina ti booi kpam bah’ o zuɣu ni n-leeg’ o nam; ka zaŋ nam zuɣupiligu pil’ o; ka zaŋ Naawuni kundi ti o; ka bɛ kpahi bɛ nuhi ka yɛli, “Naawuni dolim’ naa ŋɔ nyɛvili!”
13Ka napaɣ’ Atalia daa wum vuri maa, ka kpe niriba maa sani Yawɛ jɛmbu duu maa ni 14 nti nya ka naa maa ʒe n-tabi daantaliga kaman bɛ kali ni daa nyɛ shɛm; ka sapashinnim’ mini kikapiɛbiriba ʒe m-baɣ’ o. Ka bɛ tiŋgbɔŋ maa nim’ zaa daa mali suhupiɛlli, ka piɛbiri kikahi. Ka Atalia daa darigi toog’ o chinchini ka kuhi yɛli, “Nyaanyibo! Nyaanyibo!”
15Ka maligumaana Jɛhɔiada daa yɛli sapashinnim’ bɛn su tɔbbihi fukumsi la, “Zaŋmiy’ o doli guliba maa sunsuuni gari, ka zaŋ takɔb’ ku ŋunkam be o polo.” Dama maligumaana maa daa yɛlimi, “Di kuny’ o Yawɛ jɛmbu duu puuni.” 16Ka bɛ daa gbaag’ o n-zaŋ o doli yuri dunoli polo nti kpe nayili n-ku o nimaani.
Jɛhɔiada ni daa tum tuun’ shɛŋa
(2 Yɛlikura 23.1-21)
17Ka Jɛhɔiada daa chɛ ka Naa Jɔash mini niriba lo Yawɛ alikauli ni bɛ ni nyɛla ŋun’ Yawɛ niriba; ka lan chɛ ka niriba maa mini naa gba lo tab’ alikauli. 18Di saha ka tiŋgbɔŋ maa ni niriba zaa daa chaŋ Baal jɛmbu duu nti ŋme n-wurim li, ka wurim di bimbina, ka ŋme n-wurim di binnana, ka ku Matan ŋun daa nyɛ Baal tindan’ la bimbina maa tooni.
Ka maligumaana Jɛhɔiada daa bo guliba n-zali, ka bɛ guli Yawɛ jɛmbu duu. 19Ka o daa zaŋ sapashin’ kpamba mini bɛn guli naa ni nayili guliba ni tiŋgbɔŋ maa niriba zaa m-pa omaŋ’ zuɣu, ka bɛ zaŋ naa maa yi Yawɛ jɛmbu duu maa ni n-gam giŋgaani ti gari guliba dunol’ la ni n-chaŋ ti kpe nayili, ka o ti ʒin’ o nam ʒiishee din nyɛ nanim’ ʒiishee la. 20Ka bɛ tiŋgbɔŋ maa niriba zaa daa mali suhupiɛlli, ka bɛ tiŋ’ maa daa maai bɛ ni daa zaŋ takɔb’ ku Atalia nayili puuni maa nyaaŋa.
21Jɔash yuma daa nyɛla yuma ayopɔin o ni daa di nam saha shɛli maa.",https://www.bible.com/bible/2264/2KI.11.DBWDB
2 NANIMA 12,"Juda Naa Jɔash biɛhigu yɛla
(2 Yɛlikura 24.1-16)
1Jɛhu ni daa di nam zaŋ chaŋ yuma ayopɔin saha ka Jɔash daa di nam n-ʒi Jɛrusalɛm. O daa dila nam maa yuun’ pihinahi. O ma daa nyɛla Bɛrishiiba paɣa, ka o yuli booni Zibia. 2Ka Jɔash daa tum din tuhi Yawɛ sani hal ni o nyɛvil’ tariga, maligumaana Jɛhɔiada ni daa wuh’ o di sol’ la zuɣu. 3Amaa o daa lee bi chɛmi ka bɛ wurim bɛ ni daa jɛmdi buɣa luɣ’ shɛŋa la, ka niriba daa na kul chani nimaani ti maani maligunim’ ka tuɣindi tulaale zim.
4 Ka Naa Jɔash daa ti yɛli maligumaaniba, “Sara maligu binyara laɣ’ shɛli zaa niriba ni zaŋdi tahiri Yawɛ jɛmbu duu na la mini sokam ni yɔri farigu laɣ’ shɛl’ la ni bɛ ni zali niriba farigu laɣ’ shɛl’ la ni nir’ suhu ni yu ka o zaŋdi laɣ’ shɛli tahiri Yawɛ jɛmbu duu na la, 5maligumaaniba deemi li bɛn zaŋdi li tahirina maa sani m-mal’ li maani Naawuni jɛmbu duu luɣ’ shɛŋa din bɔri malibu la.”
6Amaa ka di daa mali ti paai Naa Jɔash nam dibu yuun’ pisinaata saha ka maligumaaniba maa na bi mali Naawuni jɛmbu duu maa luɣ’ shɛli. 7Dinzuɣu ka Naa Jɔash daa boli maligumaana Jɛhɔiada mini maligumaaniba shɛb’ bɛn pahi na nti bɔhi ba, “Bɔzuɣu ka yi na kul bi mali Naawuni jɛmbu duu maa? Dinzuɣu pumpɔŋɔ di lan deeya liɣiri yi ni su ninvuɣ’ shɛb’ maa sani; amaa zaŋmiya li ti ka bɛ mali Naawuni jɛmbu duu maa.” 8Ka maligumaaniba maa daa saɣi ni bɛ ku lan deei liɣiri niriba maa sani; ka lan saɣi ni bɛn’ maligumaaniba maa ku mali Naawuni jɛmbu duu maa.
9Di saha ka maligumaana Jɛhɔiada daa bɔ adaka n-chib’ di liŋ’ voli n-zaŋ li zali Yawɛ jɛmbu duu maa nudirigu polo dunol’ ni bimbini luɣili ni, ka maligumaaniba bɛn daa guli dunoli maa zaŋ laɣ’ shɛli zaa bɛ ni daa zaŋ tahi Yawɛ jɛmbu duu maa na nti niŋ adaka maa puuni. 10Ka bɛ daa yi ti nya ka liɣiri din be adaka maa ni zooi, naa gbaŋsabira mini maligumaaniba zuɣulana kanimina nti kal’ li, ka zaŋ bɛ ni nya laɣ’ shɛli Yawɛ jɛmbu duu maa ni n-niŋ kpalansi ni lo. 11Di nyaaŋa ka bɛ daa zaŋ bɛ ni zahim laɣ’ shɛli tibisim sania zuɣu n-ti ninvuɣ’ shɛb’ bɛn su Yawɛ jɛmbu duu tuma maa fukumsi ni bɛ mal’ li yɔri kapintanim’ mini tammɛriba zuɣulaannim’ bɛn tumdi Naawuni jɛmbu duu maa mɛbu tuma 12ni tammɛriba ni kuɣikpɛriba, ka da dari mini nyolimbɔɣa shɛli bɛ ni yɛn zaŋ mali Yawɛ jɛmbu duu maa, ka lan zaŋ di shɛli mi mali duu maa luɣ’ shɛlikam din simdi ni bɛ dihi li nachiinsi. 13Amaa bɛ daa bi zaŋ bɛ ni daa tahi laɣ’ shɛli Yawɛ jɛmbu duu maa na m-mali anzinfa taha mini firilakpihindi’ bina ni lahi ni kikahi bee salima bee anzinfa lahi n-zali Yawɛ jɛmbu duu maa ni, 14dama bɛ daa kul zaŋ li tila bɛn tumdi Yawɛ jɛmbu duu malibu tuma maa ni bɛ zaŋ li tum di malibu maa tuma kɔŋko. 15 Ka bɛ daa bi yɛli bɛ ni zaŋ liɣiri maa n-niŋ ninvuɣ’ shɛb’ nuu ni ni bɛ yo tumtumdiba maa ni bɛ malim’ bɛ ni di liɣiri maa shɛm laasabu wuhi ba, dama bɛ daa doli yɛlimaŋli soli bɛ tuma ni. 16 Ka laɣ’ shɛli din daa nyɛ taali tumbu sanyoo liɣiri mini alahichi sanyoo liɣiri, bɛ daa bi zaŋ li tahi Yawɛ jɛmbu duu maa ni, dama din’ daa nyɛla maligumaaniba dini.
17Di saha maa ka Siria Naa Hazaɛl daa chaŋ ti tuhi nyaŋ Gaatinima, ka deei bɛ tiŋ’ maa. Amaa Naa Hazaɛl ni daa chani ni o ti tuhi Jɛrusalɛmnima, 18ka Juda Naa Jɔash daa zaŋ wumpaɣibo pin’ shɛŋa zaa Jɛhɔshafat mini Jɛhɔram ni Ahazia bɛn daa nyɛ o yaannim’ bɛn nyɛ Juda nanim’ ni daa zaŋ shɛli n-ti Naawuni la min’ omaŋmaŋ’ wumpaɣibo pina zaŋ tabili bɛ ni daa nya salima shɛli zaa Yawɛ jɛmbu duu puuni nɛma duu mini nayili la zaa n-tim ti ti Siria Naa Hazaɛl, ka o daa ŋmaligi labi ka chɛ Jɛrusalɛmnima.
19Jɔash ni daa tum shɛlikam zaa pahi min’ o ni daa pun tum shɛlikam zaa, bɛ sab’ di yɛla niŋ Juda nanim’ litaafi shɛli bɛ ni booni Yɛlikura litaafi la ni.
20Ka Jɔash kpambaliba ayi daa ti yi o nyaaŋa n-ku o Millo yil’ shɛli din daa ʒe Silla soli zuɣu la puuni. 21Shimiat bia Jɔzaka mini Shoma bia Jɛhɔzabad bɛn daa nyɛ o kpambaliba la n-daa ŋme o luhi, ka o kpi. Ka bɛ daa zaŋ o ti sɔɣi pah’ o yaannim’ zuɣu Dauda tiŋ’ la ni. Ka o bia Amazia daa di nam zan’ o zaani.",https://www.bible.com/bible/2264/2KI.12.DBWDB
2 NANIMA 13,"Izraɛl Naa Jɛhɔahaz yɛla
1Juda Naa Ahazia bia Naa Jɔash ni daa di Juda nam zaŋ chaŋ yuun’ pisinaata saha, ka Jɛhu bia Jɛhɔahaz daa di Izraɛl nam n-ʒi Samaria. O daa diya n-niŋ la o nam maa ni yuun’ pinaayopɔin. 2O daa tum alahichi Yawɛ sani, ka doli Nɛbat bia Jɛrɔbɔam ni daa tum alahichi shɛŋa n-chɛ ka Izraɛlnim’ tum alahichi la naba, ka daa bi ŋmaligi ka chɛ li. 3Ka Yawɛ suhu daa yiɣisi bahi Izraɛlnim’ zuɣu, ka o chɛ ka Siria Naa Hazaɛl min’ o bia Bɛnhadad kul tuhiri nyandi ba waawaayili. 4Ka Jɛhɔahaz daa suhi Yawɛ, ka Yawɛ deeg’ o suhigu, dama o daa nya nahiŋgu shɛli Siria naa ni nahindi Izraɛlnim’ maa. 5Dinzuɣu ka Yawɛ daa ti Izraɛlnim’ maa ninvuɣ’ so ka o fa ba Sirianim’ maa nuu ni bahi; ka Izraɛlnim’ daa lan ʒi bɛ yinsi ni suhudoo kaman bɛ ni daa pun ʒiya shɛm. 6Amaa bɛ daa bi ŋmaligi ka chɛ Jɛrɔbɔam min’ o daŋ niriba ni daa tum alahichi shɛŋa n-chɛ ka Izraɛlnim’ tum alahichi la, ka kul dolila di soli maa; ka daa na kul chɛ ka buɣili Ashɛra kpalim be Samaria.
7Ka Jɛhɔahaz tɔbbihi daa bi lan yaɣ’ lala. Kulla wɔribariba pihinu mini chɛchɛbunsi pia ni tinchandiba tuhi’ pia, dama Siria naa daa ku bɛn kpalim maa zaa n-no ba taai tiŋa kaman kabɔɣili ni taŋkpaɣu la.
8Jɛhɔahaz ni daa tum shɛlikam pahi min’ o ni daa tum shɛlikam ni o kpiɔŋ tuma zaa, bɛ sab’ di yɛla niŋ Izraɛl nanim’ litaafi shɛli bɛ ni booni Yɛlikura litaafi la ni. 9Ka Jɛhɔahaz daa ti kani, ka bɛ sɔɣ’ o Samaria; ka o bia Jɛhɔash daa di nam zan’ o zaani.
Izraɛl Naa Jɛhɔash
10Juda Naa Jɔash ni daa di nam zaŋ chaŋ yuun’ pihitanaayopɔin saha, ka Jɛhɔahaz bia Jɛhɔash daa di Izraɛl nam ʒi Samaria. O daa diya n-niŋ o nam maa ni la yuun’ pinaayɔbu. 11O gba daa tum alahichi Yawɛ sani; ka daa bi chɛ alahichi shɛŋa zaa Nɛbat bia Jɛrɔbɔam ni daa tum n-chɛ ka Izraɛlnim’ tum alahichi la, amaa ka kul dolila di soli maa. 12Jɛhɔash ni daa tum shɛlikam pahi min’ o kpiɔŋ tuun’ shɛŋa zaa o ni daa zaŋ tuhi Juda Naa Amazia la, bɛ sab’ di yɛla niŋ Izraɛl nanim’ litaafi shɛli bɛ ni booni Yɛlikura litaafi la ni. 13Ka Jɛhɔash daa ti kani, ka bɛ zaŋ o sɔɣi pahi Izraɛl nanim’ zuɣu Samaria; ka o bia Jɛrɔbɔam daa di nam ʒin’ o nam ʒiishee.
Ilaisha kpiya
14 Ilaisha kum dɔro ni daa ti gbaag’ o saha shɛli, ka Izraɛl Naa Jɛhɔash daa chaŋ o sani nti ʒi o tooni kumdi yɛra, “M ba! M ba! Izraɛl chɛchɛbunsi ni di wɔribariba!”
15Ka Ilaisha yɛl’ o, “Kpuɣim’ tɔbu mini piɛma; ka o kpuɣi tɔbu mini piɛma maa.” 16Ka o yɛli Izraɛl Naa Jɛhɔash, “Malim’ shili n-vooi tɔb’ maa to;” ka o vooi li. Ka Ilaisha zaŋ o nuhi pa naa maa nuhi zuɣu; 17ka yɛl’ o, “Yoom’ wulimpuhili polo takɔro ŋɔ;” ka o yoo’ li. Ka Ilaisha yɛl’ o, “Toma,” ka o to li. Ka Ilaisha yɛli, “Yawɛ nasara dibu piɛm m-bɔŋɔ, nasara dibu piɛm din yɛn nyaŋ Sirianima m-bala! Dama a ni tuhi Sirianim’ Afɛk hal nti ku n-naai ba.”
18Ka Ilaisha daa lan yɛli Naa Jɛhɔash, “Kpuɣim’ piɛma;” ka o kpuɣ’ li. Ka Ilaisha yɛl’ o, “Zaŋm’ li fiɛb’ tiŋa;” ka o zaŋ li fiɛb’ tiŋ’ buta ka chɛ lala. 19Di saha ka Ilaisha daa je suli niŋ o, ka yɛli, “Di di simdi ni a zaŋ li fiɛbila siɣimsiɣim bunu bee buyɔbu; dindina a naan ŋme Sirianim’ hal ti kpimsi bɛ birili, amaa a ni bi niŋ lala maa zuɣu, a ni ŋme n-nyaŋ ba la siɣimsiɣim buta kɔŋko.”
20Ka Ilaisha daa ti kpi ka bɛ sɔɣ’ o.
Mɔabnim’ daa kul chanila Izraɛl tiŋgbɔŋ ni shɛɣuni nti fari bɛ bindira yuuni kam. 21Ka do’ so daa ti kani, ka bɛ zaŋ o chani ni bɛ ti sɔɣi, ka nya Mɔab ŋmɛnditoya ka zaŋ kpim’ maa bahi Ilaisha siliga ni ka zo. Kpim’ maa ni daa kul lu siliga maa ni ha n-shihi Ilaisha kɔba, o dii neemi yiɣisi zani.
Izraɛlnim’ mini Sirianim’ tuhi tɔbu
22Siria Naa Hazaɛl daa kul nahindila Izraɛlnima Naa Jɛhɔahaz ʒiɛman’ ni zaa. 23Amaa ka Yawɛ daa zo Izraɛlnim’ nambɔɣu ka niŋ ba nirilim; ka sɔŋ ba; o ni daa lo Ibrahimma mini Yisahaku ni Yaakubu alikauli shɛl’ la zuɣu ka o daa bi chɛ ka bɛ zaa kpi. O mi daa bi zaɣisi ba hal ni zuŋɔ.
24Ka Siria Naa Hazaɛl daa ti kani, ka o bia Bɛnhadad di nam zan’ o zaani. 25Di saha ka Naa Jɛhɔash ŋun daa nyɛ Jɛhɔahaz bia la daa lab’ deei tin’ shɛŋa Naa Bɛnhadad Hazaɛl bia ni daa tuh’ o ba Jɛhɔahaz ka fa la. Siɣimsiɣim buta ka Jɛhɔash daa tuhi nyaŋ Bɛnhadad ka fa Izraɛlnim’ tinsi o sani.",https://www.bible.com/bible/2264/2KI.13.DBWDB
2 NANIMA 14,"Juda Naa Amazia yɛla
(2 Yɛlikura 25.1-24)
1Izraɛl Naa Jɛhɔahaz bia Naa Jɛhɔash ni daa di Izraɛl nam zaŋ chaŋ yuma ayi saha ka Juda Naa Jɔash bia Naa Amazia daa di Juda nam. 2O yuma daa nyɛla yuun’ pisinaanu saha shɛl’ o ni daa di nam maa. O daa diya n-ʒini Jɛrusalɛm la yuun’ pihitayinika. O ma daa nyɛla Jɛrusalɛm paɣa, ka o yuli booni Jɛhɔadin. 3O daa tum din tuhi Yawɛ sani, amaa o daa lee bi be kaman o yab’ Dauda. O daa niŋ o ba Jɔash ni daa niŋ shɛlikam zaa la. 4Amaa o daa bi wurim buɣa la; ka niriba daa na kul maani maligu nimaani, ka tuɣindi tulaale zim.
5Ka Amazia nam yiko ni daa ti ba jila zaa, di daa bi yuui ka o ku o kpambal’ shɛb’ bɛn daa ku o ba la. 6 Amaa o daa bi ku ninvuɣ’ kuriba maa bihi. O ni daa niŋ shɛm maa daa dolila di ni daa sab’ shɛm Musa zaligu ni luɣ’ shɛli Yawɛ ni daa yɛli, “Banim’ ku deei bɛ bihi kum kpi, ka bihi gba ku deei bɛ banim’ kum kpi, amaa sokam ni kpila omaŋmaŋ’ ni tum alahichi shɛli zuɣu.”
7Amazia daa lan ku Ɛdom tɔbbihi tuhi’ pia Yalim Vinvamli ni, ka tuhi fa Sɛla m-boli di yuli Joktiɛl, ka di yuli n-na kul bala hal ni zuŋɔ.
8Di saha ka Amazia daa tim tuumba nti yɛli Jɛhɔahaz bia Naa Jɛhɔash ŋun daa nyɛ Izraɛl Naa Jɛhu yaaŋa la, “Kamina ka ti ti zaŋ ti gbɛri kpa taba.” 9Ka Izraɛl Naa Jɛhɔash daa chɛ ka bɛ lab’ ti yɛli Juda Naa Amazia ni dahin’ shɛli ka Lɛbanɔn goo tutuɣu daa ti tim ti yɛli Lɛbanɔn sida, “Zaŋm’ a bipuɣiŋga ti ma ka n-niŋ m paɣa; ka Lɛbanɔn mɔɣu ni biŋkɔb’ so daa kana ti no goo tutuɣu maa sɔŋ tiŋa. 10Yɛlimaŋli, a nyaŋ Ɛdomnima, ka karimbaani kpe a suhu ni n-chɛ ka a duh’ amaŋa. Chɛ ka a nini tiɣ’ a jilima, ka ʒi a yiŋa. Bee bɔzuɣu ka a bɔri vuri ni a chɛ ka bɛ ku a tabili Judanima?”
11Amaa ka Amazia daa zaɣisi wumbu. Dinzuɣu ka Izraɛl Naa Jɛhɔash daa chaŋ ka o mini Juda Naa Amazia ti zaŋ bɛ nyɔri yo taba tɔbu ni Bɛtishɛmɛshi din be Juda tiŋgbɔŋ ni la. 12Ka Izraɛlnim’ daa nyaŋ Judanima, ka bɛ zaa ŋmaligi zo n-kuli bɛ yinsi. 13Ka Izraɛl Naa Jɛhɔash daa gbaai Juda Naa Amazia ŋun daa nyɛ Jɛhɔash so mi bia ka nyɛ Ahazia yaaŋa la Bɛtishɛmɛshi. Di nyaaŋa o daa gari chaŋ Jɛrusalɛm nti wurim di gooni la hal ti paai kaman mita kɔbisiyi tariga. Bɛ daa kpuɣ’ li la Ifriim dunɔdal’ la gbini zaŋ hal ti paai di Gɔŋbu shee dunɔdal’ gbini. 14Ka o daa kpuɣi salima mini anzinfa ni la’ shɛŋa zaa bɛ ni daa nya Yawɛ jɛmbu duu mini nayili, ka gbahi bɛ ninvuɣ’ shɛba n-zaŋ ba kuli Samaria ti leei daba.
15Jɛhɔash ni daa tum tuun’ shɛŋa zaa pahi min’ o kpiɔŋ yɛla ni o ni daa tuhi Juda Naa Amazia shɛm la, bɛ sabi di yɛla niŋ Izraɛl nanim’ litaafi shɛli bɛ ni booni Yɛlikura litaafi la ni. 16Ka Jɛhɔash daa ti kani, ka bɛ sɔɣ’ o Samaria pahi Izraɛl nanim’ zuɣu; ka o bia Jɛrɔbɔam daa di nam zan’ o zaani.
Juda Naa Amazia kum yɛla
(2 Yɛlikura 25.25-28)
17Juda Naa Amazia Jɔash bia la daa niŋla yuun’ pinaanu Izraɛl Naa Jɛhɔahaz bia Naa Jɛhɔash kum nyaaŋa. 18Naa Amazia ni daa tum tuun’ shɛŋa zaa pahi, bɛ sab’ di yɛla niŋ Juda nanim’ litaafi shɛli bɛ ni booni Yɛlikura litaafi la ni. 19Bɛ ni daa ti lɔri nia biɛɣu zaŋ chaŋ o polo Jɛrusalɛm, o daa zo n-kulila Lakishi. Amaa ka bɛ daa bahi chɛ ka shɛb’ kar’ o naba Lakishi maa nti ku o nimaani. 20Ka bɛ daa zaŋ o pa yuri zuɣu n-ʒi o kuli Jɛrusalɛm nti zaŋ o sɔɣi pah’ o yaannim’ zuɣu Dauda tiŋ’ la ni. 21Ka Judanim’ zaa daa zaŋ o bia Azaria ŋun daa nyɛ yuun’ pinaayɔbu bia la n-leei naa zal’ o ba Amazia zaani. 22Ka Naa Azaria daa me Ɛlat n-labisi li ti Judanima, o ba kum maa nyaaŋa.
Izraɛl Naa Jɛrɔbɔam ŋun pah’ ayi
23Juda Naa Amazia Jɔash bia la ni daa di nam zaŋ chaŋ yuun’ pinaanu saha ka Izraɛl Naa Jɛhɔash bia Naa Jɛrɔbɔam daa di Izraɛl nam Samaria. O daa diya n-niŋ o nam maa ni la yuun’ pihinahi ni yini. 24O daa tum alahichi Yawɛ sani, ka daa bi ŋmaligi ka chɛ alahichi shɛŋa zaa Nɛbat bia Jɛrɔbɔam ni daa tum n-chɛ ka Izraɛlnim’ tum alahichi la. 25 O daa tuhi deei Izraɛl tintariga tinsi Lɛbohamat dunol’ shee zaŋ hal ti paai Araba Teeku ni kaman Yawɛ ŋun nyɛ Izraɛl Naawuni ŋɔ ni daa chɛ ka o dabili anabi Jona Amitai bia ŋun daa yi Gatihɛfa la na yɛli shɛm la.
26Dama Yawɛ daa nya Izraɛlnim’ ni nyari nahiŋgu shɛm, ka so daa kani n-nyɛ dabili bee bilichina ka bi nya nahiŋgu ŋɔ; ka so mi daa kani din ni sɔŋ Izraɛlnima. 27Amaa Yawɛ mi daa bi yɛli ni o ni kpihim Izraɛl yuli dunia ŋɔ ni, dinzuɣu ka o daa chɛ ka Jɔash bia Jɛrɔbɔam tiligi ba.
28Jɛrɔbɔam ni daa tum tuun’ shɛŋa zaa pahi min’ o kpiɔŋ yɛla ni o ni daa tuhi tɔb’ shɛm min’ o ni daa deei Damaskus mini Hamat din nyɛ Judanim’ ni su shɛl’ la shɛm, bɛ sab’ di yɛla niŋ Izraɛl nanim’ litaafi shɛli bɛ ni booni Yɛlikura litaafi la ni. 29Ka Jɛrɔbɔam daa ti kani, ka bɛ sɔɣ’ o pah’ o yaannim’ bɛn nyɛ Izraɛl nanim’ zuɣu; ka o bia Zakaria di nam zan’ o zaani.",https://www.bible.com/bible/2264/2KI.14.DBWDB
2 NANIMA 15,"Juda Naa Uzia
(2 Yɛlikura 26.1-23)
1Izraɛl Naa Jɛrɔbɔam ŋun pah’ ayi ni daa di nam zaŋ chaŋ yuun’ pisinaayopɔin saha ka Amazia bia Uzia daa di Juda nam. 2O yuma daa nyɛla yuun’ pinaayɔbu saha shɛl’ o ni daa di nam maa. O daa diya n-ʒila Jɛrusalɛm n-niŋ yuun’ pihinunaayi. O ma daa nyɛla Jɛrusalɛm paɣa, ka o yuli booni Jɛkolia. 3O daa tum din tuhi Yawɛ sani kaman o ba Amazia ni daa tum shɛlikam zaa shɛm la. 4Amaa o daa lee bi wurimla bɛ ni daa jɛmdi buɣa luɣ’ shɛŋa la, ka niriba daa na kul chani nimaani nti maani maligu, ka tuɣindi tulaale zim. 5Ka Yawɛ daa chɛ ka niŋgbuŋ gbaŋ dɔro gbaai Naa Uzia m-mal’ o hal ka o ti kpimi ni dina. O daa yi nayili n-taɣi ti bela yil’ shɛli. Ka o bia Jɔtam daa be nayili n-lihiri li, ka gbibi Juda tiŋgbɔŋ maa niriba.
6Naa Uzia ni daa tum tuun’ shɛli zaa pahi min’ o ni daa tum shɛlikam zaa, bɛ sab’ di yɛla niŋ Juda nanim’ litaafi shɛli bɛ ni booni Yɛlikura litaafi la ni. 7 Ka Naa Uzia daa ti kani, ka bɛ zaŋ o sɔɣi pah’ o yaannim’ zuɣu Dauda tiŋ’ la ni, ka o bia Jɔtam daa di nam zan’ o zaani.
Izraɛl Naa Zakaria
8Juda Naa Uzia ni daa di nam zaŋ chaŋ yuun’ pihinahaayika saha ka Jɛrɔbɔam bia Zakaria daa di Izraɛl nam Samaria. O daa diya n-niŋ o nam maa ni la chira ayɔbu. 9O daa tum alahichi Yawɛ sani kaman o yaannim’ ni daa niŋ shɛm la. O daa bi ŋmaligi ka chɛ alahichi shɛŋa Nɛbat bia Jɛrɔbɔam ni daa tum n-chɛ ka Izraɛlnim’ tum alahichi la. 10Ka Shallum Jabɛshi bia daa lo nia biɛɣu zaŋ chaŋ o polo n-daa ŋme o luhi Ibiliam n-ku o, ka deei nam maa di n-zan’ o zaani.
11Zakaria ni daa tum tuun’ shɛŋa zaa pahi, bɛ sab’ di yɛla niŋ Izraɛl nanim’ litaafi shɛli bɛ ni booni Yɛlikura litaafi la ni.
12 Ka dimbɔŋɔ daa chɛ ka Yawɛ ni daa lo Jɛhu alikauli shɛli yɛli, “A bihi ni ti diri Izraɛl nam zaŋ hal ti paai ʒiɛmani din pahir’ anahi ni la niŋ pali.”
13Juda Naa Uzia ni daa di nam zaŋ chaŋ yuun’ pihinahiyinika saha ka Jabɛshi bia Shallum daa di nam maa. O mi daa diya n-niŋ o nam maa ni la gol’ yini Samaria.
14Ka Gadi bia Mɛnahɛm daa ti yi Tiriza n-ka Samaria na ti ŋme Jabɛshi bia Shallum maa luhi Samaria n-ku o, ka deei nam maa di n-zan’ o zaani. 15Shallum ni daa tum tuun’ shɛŋa zaa pahi min’ o ni daa lo nia biɛ’ shɛl’ la, bɛ sabi di yɛla niŋ Izraɛl nanim’ litaafi shɛli bɛ ni booni Yɛlikura litaafi la ni. 16Di saha ka Naa Mɛnahɛm daa chaŋ ti lu Tapua zuɣu n-tuhi nyaŋ bɛnkam zaa be di ni zaŋ tabili di tintarisi tinsinima. O daa kpuɣila Tiriza zaŋ chaŋ, bɛ ni daa bi taɣ’ deeg’ o zuɣu. Ka o daa nyaŋ bɛ zaa, ka kuhi karigi paɣipuhinim’ puya.
Izraɛl Naa Mɛnahɛm yɛla
17Juda Naa Uzia ni daa di nam zaŋ chaŋ yuun’ pihinahiyinika saha ka Gadi bia Mɛnahɛm daa di Izraɛl nam Samaria. O daa diya n-niŋ o nam maa ni la yuun’ pia. 18O daa tum alahichi Yawɛ sani; ka daa bi ŋmaligi ka chɛ alahichi shɛŋa zaa Nɛbat bia Jɛrɔbɔam ni daa tum n-chɛ ka Izraɛlnim’ tum alahichi la. Lala ka o daa kul niŋdi hal ni o nyɛvili tariga. 19Ka Asiria Naa Pul daa ti kana ni o ti tuhi Izraɛlnima, ka Naa Mɛnahɛm daa zaŋ anzinfa din tibisim nyɛ kilɔgiram tuhi’ pihitanaanahi n-ti Asiria Naa Pul ni o sɔŋ o ka o kul su o nam maa. 20Mɛnahɛm daa dɛhila anzinfa maa o niriba Izraɛlnim’ bɛn daa nyɛ bundaannim’ la sani. O daa chɛ ka ninvuɣ’ yino kam tɔhila anzinfa laɣibaligu pihinunu, ka o daa zaŋ li ti Asiria naa maa. Ka Asiria naa maa daa labi kul’ o ya, ka bi lan kpalim ʒini Izraɛl tiŋgbɔŋ maa ni.
21Mɛnahɛm ni daa tum tuun’ shɛŋa zaa pahi min’ o ni daa pun niŋ shɛlikam zaa, bɛ sabi di yɛla niŋ Izraɛl nanim’ litaafi shɛli bɛ ni booni Yɛlikura litaafi la ni. 22Ka Mɛnahɛm daa ti kani, ka o bia Pɛkahia di nam zan’ o zaani.
Izraɛl Naa Pɛkahia
23Juda Naa Uzia ni daa di nam zaŋ chaŋ yuun’ pihinu saha ka Mɛnahɛm bia Pɛkahia daa di Izraɛl nam Samaria. O daa diya n-niŋ o nam maa ni la yuma ayi. 24O daa tum alahichi Yawɛ sani; ka daa bi ŋmaligi ka chɛ alahichi shɛŋa Jɛrɔbɔam Nɛbat bia la ni daa tum n-chɛ ka Izraɛlnim’ tum alahichi la. 25Ka Rɛmalia bia Pɛka ŋun daa nyɛ o sapashin’ kpɛm’ daa lo nia biɛɣu zaŋ chaŋ o polo, ka daa zaŋ Giliadnim’ ninvuɣ’ pihinu chaŋ Samaria nti kpe nayili puuni birini ni nti ŋme o luhi n-ku o, ka deei nam maa di n-zan’ o zaani.
26Ka Pɛkahia ni daa tum tuun’ shɛŋa pahi min’ o ni daa pun niŋ shɛlikam zaa, bɛ sab’ di yɛla niŋ Izraɛl nanim’ litaafi shɛli bɛ ni booni Yɛlikura litaafi la ni.
Izraɛl Naa Pɛka yɛla
27Juda Naa Uzia ni daa di nam zaŋ chaŋ yuun’ pihinunaayi saha ka Rɛmalia bia Pɛka daa di Izraɛl nam Samaria. O daa diya n-niŋ o nam maa ni la yuun’ pisi. 28O daa tum alahichi Yawɛ sani; ka daa bi ŋmaligi ka chɛ alahichi shɛŋa Jɛrɔbɔam Nɛbat bia la ni daa tum n-chɛ ka Izraɛlnim’ tum alahichi la.
29Izraɛl Naa Pɛka ʒiɛman’ ni ka Asiria Naa Tigilatipilɛza daa kana nti tuhi fa Ijɔn mini Ɛbɛlibɛtimaaka ni Janɔa ni Kɛdɛshi ni Hazɔr ni Giliad ni Galili ni Naftali tiŋgbani zaa, ka gbahi di niriba kuli Asiria ti leei daba.
30Di saha ka Ila bia Hɔshia daa lo nia biɛɣu zaŋ chaŋ Rɛmalia bia Pɛka polo ŋ-ŋme o luhi n-ku o, ka deei nam maa di n-zan’ o zaani, Uzia bia Jɔtam ni daa di nam zaŋ chaŋ yuun’ pisi saha. 31Pɛka ni daa tum tuun’ shɛŋa pahi min’ o ni daa pun tum shɛlikam zaa la, bɛ sab’ di yɛla niŋ Izraɛl nanim’ litaafi shɛli bɛ ni booni Yɛlikura litaafi la ni.
Juda Naa Jɔtam yɛla
(2 Yɛlikura 27.1-9)
32Rɛmalia bia Pɛka ni daa di Izraɛl nam zaŋ chaŋ yuma ayi saha, ka Uzia bia Jɔtam mi daa di Juda nam. 33O yuma daa nyɛla yuun’ pisinaanu saha shɛl’ o ni daa di nam maa. O daa diya n-niŋ o nam maa ni la yuun’ pinaayɔbu Jɛrusalɛm. O ma daa nyɛla Zadok bia, ka o yuli booni Jɛrusha. 34O daa tum din tuhi Yawɛ sani kaman o ba Uzia ni daa niŋ shɛlikam zaa shɛm la. 35Amaa o daa lee bi wurimla luɣ’ shɛŋa bɛ ni daa jɛmdi buɣa la; ka niriba daa na kul chani nimaani nti maani maligu, ka tuɣindi tulaale zim. Jɔtam n-nyɛ ŋun daa me Yawɛ jɛmbu duu zuɣusaa polo dunol’ la.
36Jɔtam ni daa tum tuun’ shɛŋa zaa pahi min’ o ni daa pun niŋ shɛlikam zaa, bɛ sab’ di yɛla niŋ Juda nanim’ litaafi shɛli bɛ ni booni Yɛlikura litaafi la ni. 37Di saha ka Yawɛ daa chɛ ka Siria Naa Rɛzin mini Rɛmalia bia Pɛka daa kana ti tuhi Judanima. 38Ka Jɔtam daa ti kani, ka bɛ zaŋ o sɔɣi pah’ o yaannim’ zuɣu o yab’ Dauda tiŋ’ la ni; ka o bia Ahaz daa di nam zan’ o zaani.",https://www.bible.com/bible/2264/2KI.15.DBWDB
2 NANIMA 16,"Juda Naa Ahaz
(2 Yɛlikura 28.1-27)
1Rɛmalia bia Pɛka ni daa di nam zaŋ chaŋ yuun’ pinaayopɔin saha ka Jɔtam bia Naa Ahaz mi daa di Juda nam. 2Ahaz yuma daa nyɛla yuun’ pisi saha shɛl’ o ni daa di nam maa. O daa dila nam maa yuun’ pinaayɔbu Jɛrusalɛm. O daa bi tum din tuhi Yawɛ ŋun nyɛ o Naawuni la sani kaman o yab’ Dauda ni daa niŋ shɛm la, 3 amaa o daa naɣ’ dolila Izraɛl nanim’ ni daa doli so’ shɛl’ la. Hal’ o daa zaŋla omaŋmaŋ’ bidibiga m-mali maligu n-zaŋ o nyo buɣim kaman ninvuɣ’ shɛb’ bɛn daa pun be tiŋgbɔŋ maa ni ni daa niŋdi shɛm ka di nyɛ din chihira, ka Yawɛ daa ti kari ba ka dee’ li ti bɛn’ Izraɛlnim’ la. 4O daa kul chanila buɣa jɛmbu shee mini zoya zuɣu ni ti’ mahili kam gbini nti maani maligu ka tuɣindi tulaale zim.
5 Di saha ka Siria Naa Rɛzin mini Rɛmalia bia Izraɛl Naa Pɛka daa kana ni bɛ ti tuhi Jɛrusalɛmnima, ka teei gil’ li, amaa ka daa bi tooi nyaŋ Naa Ahaz. 6Di saha ka Ɛdom naa daa lab’ ŋme n-deei Ɛlat n-ti Ɛdomnima, ka daa kari Judanim’ yihi Ɛlat maa; ka Ɛdomnim’ maa daa kana ti be Ɛlat hal ni zuŋɔ. 7Dinzuɣu ka Ahaz daa tim tuumba Asiria Naa Tigilatipilɛza sani nti yɛl’ o, “N nyɛla a bia ni a dabili, kamina nti fa ma Siria naa mini Izraɛl naa bɛn kana ti liri ma ŋɔ nuu ni bahi.” 8Ka Ahaz daa zaŋ anzinfa mini salima shɛli bɛ ni daa nya Yawɛ jɛmbu duu mini nayili azichi biɛhigu shee la n-tim ti ti Asiria naa pini. 9Ka Asiria naa daa wum Ahaz ni yɛli shɛm maa, ka zaŋ o tɔbbihi chaŋ Damaskus nti ŋme n-nyaŋ ba, ka ku Rɛzin; ka gbahi di niriba n-kuli Kɛɛr nti leei daba.
10Naa Ahaz ni daa chaŋ Damaskus ni o ti nya Asiria Naa Tigilatipilɛza, ka o daa nya bimbin’ shɛli Damaskus maa. Ka ŋun’ Naa Ahaz daa zaŋ bimbini maa biɛhigu ni nyɛ shɛm ni di yɛlli kam zaa n-tim ti ti maligumaana Yuria. 11Ka maligumaana Yuria daa me sara maligu bimbini maa kaman Naa Ahaz ni daa be Damaskus ka tim ti wuh’ o shɛm zaa la. Ka maligumaana Yuria daa me sara maligu bimbini maa naai pɔi ka Naa Ahaz naanyi yi Damaskus kuna. 12Naa Ahaz ni daa yi Damaskus kuna, o daa chaŋmi ti nya bimbini maa. Di saha ka o daa vu m-miri bimbini maa nti du n-tam di zuɣu 13m-mali maligu zaŋ li nyo buɣim, ka zaŋ chi mali maligu di zuɣu; ka booi binnyura mali sara di zuɣu; ka lan kɔrig’ o suhudoo sara maligu biŋkɔbigu n-yih’ o ʒim bahi bimbini maa zuɣu. 14 Ka ŋun’ Naa Ahaz daa vuui daanya bimbin’ shɛli din daa be Yawɛ jɛmbu duu tooni la. O daa vuui li la omaŋmaŋ’ bimbin’ la mini Yawɛ jɛmbu duu bimbin’ la sunsuuni n-zaŋ li zal’ omaŋmaŋ’ bimbini maa nuzaa polo. 15Ka Naa Ahaz daa yɛli maligumaana Yuria, “Bimbin’ titali ŋɔ zuɣu ka a yɛn maani asibaasi sara shɛli bɛ ni zaŋdi nyɔri buɣim la mini zaawuni chi sara ni naa sara shɛli o ni zaŋdi nyɔri buɣim la min’ o chi sara ni tiŋgbɔŋ ŋɔ ni niriba zaa sara shɛli bɛ ni zaŋdi nyɔri buɣim mini bɛ chi sara ni di binnyura sara; ka zaŋ sara shɛli bɛ ni zaŋdi nyɔri buɣim la biŋkɔbiri ʒim zaa ni sara maligu biŋkɔbiri ʒim zaa n-vie bimbini maa, amaa daanya bimbini ŋɔ yɛn nyɛla mmaŋmaŋ’ dini, ka m mal’ li bɔhiri baŋdi binshɛŋa din yɛn niŋ.” 16Ka maligumaana Yuria daa niŋ Naa Ahaz ni yɛli ni o niŋ shɛm maa zaa.
17 Ka Naa Ahaz daa wurim tɔroko shɛŋa din daa be Naawuni jɛmbu duu la naba, ka yihi tahi’ shɛŋa din tamtam di zuɣu; ka yihi kɔniŋdi bini din daa tam daanya naɣilahi bɛn be di lɔŋni zuɣu n-zaŋ li tam tanzaa kuɣili zuɣu. 18Ka o daa lan wurim bɛ ni daa me binshɛli zali nayili Vuhim Dabisili zuɣu la, ka ŋari Yawɛ jɛmbu duu sambani polo duno’ shɛli bɛ ni daa chib’ ti naa ni o doli kpɛr’ la. Asiria naa zuɣu ka o daa niŋ shɛm maa.
19Naa Ahaz ni daa tum tuun’ shɛŋa zaa pahi, bɛ sab’ di yɛla niŋ Juda nanim’ litaafi shɛli bɛ ni booni Yɛlikura litaafi la ni. 20 Ka Naa Ahaz daa ti kani, ka bɛ zaŋ o sɔɣi pah’ o yaannim’ zuɣu Dauda tiŋ’ la ni; ka o bia Hɛzɛkia daa di nam zan’ o zaani.",https://www.bible.com/bible/2264/2KI.16.DBWDB
2 NANIMA 17,"Izraɛl Naa Hɔshia
1Juda Naa Ahaz ni daa di nam zaŋ chaŋ yuun’ pinaayi saha ka Ɛla bia Hɔshia daa di Izraɛl nam Samaria. O daa diya n-niŋ o nam maa ni la yuma awɛi. 2O daa tum alahichi Yawɛ sani, amaa o daa lee bi tumla alahichi paai Izraɛl na’ shɛb’ bɛn daa daŋ o tooni la. 3Ka Asiria Naa Shalimanɛsa daa ti lo tɔbu kana ni o ti tuh’ o. Ka Hɔshia daa zaŋ omaŋ’ ti Asiria naa maa ka yɔr’ o farigu. 4Amaa ka Asiria naa maa daa ti kpahim nya nyaanyibo tuun’ shɛli Hɔshia sani. Dama o daa timla tuumba Ijipti Naa ŋun yuli daa booni Soo la sani, ka bi lan yɔri Asiria naa maa farigu kaman o ni daa yi pun niŋdi shɛm yuuni kam la; dinzuɣu ka Asiria naa maa daa gbaai Naa Hɔshia kpɛhi duu nti ba o bandi.
Samaria luya
5Di saha ka Asiria naa maa daa chaŋ ti liri Izraɛl tiŋgbɔŋ zaa m-mali ti paai Samaria n-daa teei gil’ li hal ka di ti paai yuma ata. 6Hɔshia ni daa di nam zaŋ chaŋ yuma awɛi saha ka Asiria naa daa ŋme n-deei Samaria. O ni daa deei li maa ka o gbahi Izraɛlnim’ kuli Asiria tiŋgbɔŋ ni nti zaŋ ba ʒili tin’ shɛli din yuli daa booni Hala mini Habɔr Mɔɣili duli din be Gɔzan yaɣili polo ni Miidia tiŋgbɔŋ tinsi ni la.
7Ka din daa chɛ ka dimbɔŋɔ ti niŋ maa nyɛla Izraɛlnim’ ni daa tum alahichi Yawɛ ŋun nyɛ bɛ Naawuni la sani zuɣu. Ŋuna n-daa yihi ba Ijipti Naa Firawuna nuu ni Ijipti tiŋgbɔŋ ni na, ka bɛ ti kpalim jɛmdila buɣa, 8ka doli Naawuni ni daa kari zuliya shɛb’ ka deei tiŋgbɔŋ maa n-ti bɛn’ Izraɛlnim’ la kaya mini Izraɛl nanim’ ni daa zaŋ ka’ shɛŋa wuhi ba la. 9Ka Izraɛlnim’ daa lan niŋdi binshɛŋa ashilɔni ka di nyɛ din bi tuhi Yawɛ ŋun nyɛ bɛ Naawuni maa sani. Ka bɛ daa lan me buɣijɛmbo shee zali bɛ fɔntinsi zaa ni mini tiŋkpan’ bihi ni ni bɛ ni me birini gili fɔntin’ shɛŋa ni; 10 ka daa me binwɔɣila mini Ashɛra binnana zalizali zoya zuɣu ni ti’ mahili kam gbini. 11Nimaani ka bɛ daa tuɣindi tulaale zim kaman Yawɛ ni daa kari zuliya shɛb’ ka deei tiŋgbɔŋ maa ti ba la ni daa niŋdi shɛm la. Bɛ daa tum tuumbiɛri pam n-chɛ ka Yawɛ suhu yiɣisi; 12ka daa jɛm buɣ’ shɛŋa Yawɛ ni daa pun yɛli ba, “Miriya ka yi jɛm li la.”
13Amaa Yawɛ daa pun chɛ ka anabinim’ mini tuumba kpahi Izraɛlnim’ mini Judanim’ zuɣu ni yɛli, “Ŋmaligimiya ka chɛ yi tuumbiɛri soya la, ka doli n zalikpana la mini n zaligu shɛŋa din pahi kaman n ni daa zali yi yaannim’ zaligu shɛŋa ka daa tim n daba bɛn nyɛ anabinim’ ka bɛ zaŋ li na ti tin ya la.” 14Amaa ka bɛ daa zaɣisi wumbu ka leei tipawumlinim’ kaman bɛ yaannim’ ni daa nyɛ tipawumlinim’ shɛm ka bi niŋ Yawɛ ŋun nyɛ bɛ Naawuni maa yɛda la. 15Bɛ daa zaɣis’ o zaligunim’ din pahi maa dolibu, ka yi o daalikauli nyaaŋa; ka lan zaɣis’ o ni daa kpahi bɛ zuɣu ni yɛli ba shɛm wumbu. Bɛ daa kul jɛmdila buɣa din ka buchi ŋɔ, ka gba leei ninvuɣ’ shɛb’ bɛn ka buchi. Bɛ daa kul dolila zuliya shɛb’ bɛn gili ba naba. Ka Yawɛ mi daa pun yɛli ba ni bɛ miri ka bɛ niŋdi kaman lala zuliyanim’ maa ni niŋdi shɛm maa. 16 Ka bɛ daa zaɣisi Yawɛ ŋun nyɛ bɛ Naawuni maa zaligunim’ maa zaa dolibu, ka nyɛligi binyara malila naɣibih’ ayi kɔtomsi zali; ka lan mali Ashɛra binnana zali, ka daa jɛmdi saŋmarisi mini Baal. 17 Ka bɛ daa zaŋ bɛ bidibisi mini bɛ bipuɣinsi mali buɣa n-zaŋ ba nyo buɣim, ka tumdi bukpahigu tuma, ka buɣiri baɣisi, ka saɣim bɛmaŋa n-tum tuumbiɛri Yawɛ sani n-chɛ ka o suhu yiɣisi. 18Dinzuɣu ka Yawɛ suhu daa yiɣisi bahi Izraɛlnim’ zuɣu, ka o lɛb’ o nyaaŋa biri ba, ka chɛla Juda zuliya kɔŋko.
19Judanim’ gba daa bi doli Yawɛ ŋun nyɛ bɛ Naawuni maa zalikpana la, amaa ka daa dolila Izraɛlnim’ ni daa zali ka’ shɛŋa la. 20Ka Yawɛ daa zaɣisi Izraɛl daŋ niriba zaa, ka daa nahim ba, ka zaŋ ba niŋ bɛn yɛn bahi ba yoli nuu ni hal ti kari ba o sani bahi.
21O ni daa woligi Izraɛlnim’ bahi ka chɛ Juda zuliya saha shɛli maa ka Izraɛlnim’ maa daa zaŋ Nɛbat bia Jɛrɔbɔam leei bɛ naa. Ka Jɛrɔbɔam daa yihi Izraɛlnim’ Yawɛ jɛmbu ni, ka chɛ ka bɛ tum alahichi pam. 22Ka Izraɛlnim’ daa tum Jɛrɔbɔam ni daa tum alahichi shɛŋa zaa, ka bi ŋmaligi ka chɛ li 23hal ka Yawɛ daa ti kari bɛn’ Izraɛlnim’ maa bahi kaman o ni daa pun chɛ ka o daba bɛn nyɛ anabinim’ yɛli shɛm la. Dinzuɣu ka bɛ daa gbahi Izraɛlnim’ bɛmaŋmaŋ’ tiŋgbɔŋ ni n-kuli Asiria tiŋgbɔŋ ni; ka bɛ na kul be nimaani hal ni zuŋɔ.
Asirianim’ ʒini Izraɛl tiŋgbɔŋ ni
24Ka Asiria naa daa zaŋ Babilɔnnim’ mini Kutanim’ ni Avanim’ ni Hamatinim’ ni Sɛfarivaimnim’ na nti ʒili Samaria fɔntinsi ni ka chɛ Izraɛlnima. Ka niriba maa daa deei Samaria tiŋgbɔŋ m-be di fɔntinsi ni. 25Bɛ ni daa tuui ʒini nimaani, bɛ daa bi jɛmdi Yawɛ, dinzuɣu ka Yawɛ daa chɛ ka gbuɣima kana nti gbahi bɛ ni shɛb’ ku. 26Ka bɛ daa yɛli Asiria naa, “A ni zaŋ zuliya shɛb’ na nti ʒili Samaria fɔntinsi ni la bi mi tiŋgbɔŋ maa tiŋgbani zaligu, dinzuɣu ka o chɛ ka gbuɣima kana nti be nimaani kuri ba; bɛ ni bi mi tiŋgbɔŋ maa tiŋgbani zaligu zuɣu.” 27Di saha ka Asiria naa maa daa yɛl’ o niriba, “Zaŋmiya maligumaaniba shɛb’ yi ni daa ʒi nimaani na la yino n-labisi ni, ka o ti be nimaani wuhiri ba tiŋgbɔŋ maa tiŋgbani zaligu.” 28Ka maligumaaniba shɛb’ bɛ ni daa zaŋ yi Samaria chaŋ maa ni yino daa labi nti ʒini Bɛtɛl n-wuhiri ba Yawɛ jɛmbu.
29Amaa ka niriba maa puuni zuliya kam daa bahi me bɛmaŋmaŋ’ buɣa n-zaŋ zalizali Samarianim’ ni daa jɛmdi buɣa luɣ’ shɛŋa la. Zuliya kam daa me buɣa maa zalizal’ la bɛ ni be tin’ shɛŋa ni. 30Babilɔnnim’ daa mɛla Sukɔtibɛnɔt buɣili zali, ka Kutinim’ me Nɛrigal buɣili zali, ka Hamatinim’ me Ashima buɣili zali, 31ka Avitinim’ me Nibihaz mini Taritak buɣili zali, ka Sɛfarivaimnim’ mi daa mali bɛ bihi nyɔri buɣim tiri Adirammɛlɛk mini Anammɛlɛk bɛn daa nyɛ Sɛravimnim’ buɣa la. 32Niriba maa daa jɛmdi Yawɛ, ka daa lan pii bɛ ni ninvuɣ’ shɛba n-leei maligumaaniba ka bɛ maani maligu bɛ ni jɛmdi buɣa luɣ’ shɛŋa la tiri ba. 33Dinzuɣu bɛ daa jɛmdi Yawɛ, amaa ka lan jɛmdi bɛmaŋmaŋ’ buɣa kaman bɛ ni daa zaŋ ba yi tin’ shɛŋa na maa niriba ni daa niŋdi shɛm.
34 Ka hal ni zuŋɔ, bɛ na kul dolila bɛ kal’ kura maa. Bɛ daa bi jɛmdi Yawɛ bee n-doli o zalikpana la min’ o zaligu shɛŋa din pahi ka nyɛ ŋun’ Yawɛ ni daa zali Yaakubu so o ni daa boli Izraɛl la bihi ni bɛ dol’ la. 35 Yawɛ daa lo ba la alikauli n-yɛli ba, “Miriya ka yi jɛm buɣa bee n-damdi di tooni bee n-jɛm li bee m-mal’ li, 36 amaa jɛmmiyala man’ Yawɛ ŋun daa teeg’ n nuu n-zaŋ n yiko din galisi pam yihi ya Ijipti tiŋgbɔŋ ni na la; damdimiya n tooni ka maani yi sara maligu tiri ma. 37Ka kul doliya n zalikpana la mini n zaligu shɛŋa din pahi ka nyɛ n ni daa sab’ shɛŋa tin ya la. Kul doliya li viɛnyɛliŋga. Miriya ka yi jɛm buɣa, 38yi mi miriya ka yi tam Man’ Yawɛ ni daa lɔn ya alikauli shɛl’ la yɛla. Kul miriya ka yi jɛm buɣa, 39amaa jɛmmiyala man’ Yawɛ ŋun nyɛ yi Naawuni ŋɔ, ka n yihi ya yi dimnim’ zaa nuu ni.” 40Amaa ka bɛ daa zaɣisi wumbu, ka kul dolila bɛ kal’ kura la.
41Dinzuɣu niriba ŋɔ daa jɛmdi la Yawɛ, amaa ka lan jɛmdi bɛ buɣa; ka bɛ bihi mini bɛ yaansi na kul niŋdimi kaman bɛ yaannim’ maa ni daa niŋdi shɛm maa hal ni zuŋɔ.",https://www.bible.com/bible/2264/2KI.17.DBWDB
2 NANIMA 18,"Juda Naa Hɛzɛkia yɛla
(2 Yɛlikura 29.1-2; 31.1)
1Ɛla bia Izraɛl Naa Hɔshia ni daa di nam zaŋ chaŋ yuma ata saha, ka Juda Naa Ahaz bia Hɛzɛkia daa di nam. 2O daa nyɛla yuun’ pisinaanu nir’ saha shɛl’ o ni daa di nam maa. O daa dila nam maa Jɛrusalɛm yuun’ pihitayinika. O ma daa nyɛla Zakaria bia, ka o yuli booni Abija. 3Hɛzɛkia daa tum din tuhi Yawɛ sani kaman o yab’ Naa Dauda ni daa niŋ shɛm la. 4 O daa wurim bɛ ni daa jɛmdi buɣa luɣ’ shɛŋa, ka ŋme n-wurim binwɔɣila la, ka chɛ n-kabi Ashɛra bimbina luhi. O daa lan ŋme n-wurisi daanya waɣ’ so Musa ni daa mali zal’ la, dama di saha maa ha, Izraɛlnim’ daa yi tuɣindila tulaale zim n-luri li sizuura. Bɛ daa booni li la Nɛhushitan. 5O daa niŋ Yawɛ ŋun nyɛ Izraɛl Naawuni ŋɔ naani, ka so daa ka Juda nanim’ zaa ni bɛn daŋ o tooni mini bɛn dol’ o nyaaŋa ŋ-ŋman’ o. 6O daa kul dolila Yawɛ viɛnyɛliŋga, ka bi ŋmaligi ka chɛ o, ka kul dol’ o zaligu kpan’ shɛŋa o ni daa zaŋ ti Musa la. 7Ka Yawɛ daa be o sani, ka o daa yi kul chaŋ luɣ’ shɛlikam zaa o dirila nasara. O daa zaɣisi Asiria naa jɛmbu. 8O daa tuhi nyaŋ Filistianim’ hal ti paai Gaza mini di tintariga tinsi; ni di tiŋkpansi zaŋ tabili di fɔntinsi.
9Naa Hɛzɛkia ni daa di nam zaŋ chaŋ yuma anahi saha din daa nyɛ Ɛla bia Izraɛl Naa Hɔshia mi ni daa di nam zaŋ chaŋ yuma ayopɔin saha la, ka Asiria Naa Shalimanɛsa daa kana ti teei gili Samarianima 10n-kpalim do nimaani hal ti paai yuma ata, ka daa ti tuhi deei li zaŋ chaŋ yuma ata maa naabu saha. Naa Hɛzɛkia ni daa di nam zaŋ chaŋ yuma ayɔbu saha n-daa bala, ka Izraɛl Naa Hɔshia mi nam dibu yuma awɛi saha n-daa bala. Di saha ka bɛ daa tuhi deei Samaria maa. 11Ka Asiria naa maa daa gbahi Izraɛlnim’ kuli Asiria nti zaŋ ba ʒili Hala mini Habɔr Mɔɣili duli din be Gɔzan yaɣili polo la ni Miidianim’ fɔntinsi ni, 12bɛ ni daa bi deei Yawɛ ŋun nyɛ bɛ Naawuni ŋɔ noli, ka yi o daalikauli la nyaaŋa zaŋ tabili Yawɛ dabili Musa ni daa zali ba zaligu shɛŋa la zaa zuɣu. Bɛ daa zaɣisi li wumbu, ka zaɣisi li dolibu.
Asirianim’ kpɛhi Jɛrusalɛmnim’ dabiɛm
(2 Yɛlikura 32.1-19; Aizaia 36.1-22)
13Naa Hɛzɛkia ni daa di nam zaŋ chaŋ yuun’ pinaanahi saha ka Asiria Naa Sɛnachɛrib daa kana ti liri Judanim’ ni daa me birininim’ gili fɔntin’ shɛŋa zaa n-tuhi deei li. 14Ka Juda Naa Hɛzɛkia daa tim Lakishi nti yɛli Asiria naa maa, “N tum taali; ŋmaligim’ labi ka chɛ ma; a yi yɛli ni n niŋ shɛlikam, n ni niŋ li.” Ka Asiria naa maa daa yɛli Juda Naa Hɛzɛkia ni o tim’ o anzinfa din tibisim nyɛ kilɔgiram tuhi’ pia mini salima din mi tibisim nyɛ kilɔgiram tuhili. 15Ka Naa Hɛzɛkia daa zaŋ anzinfa shɛli bɛ ni daa nya Yawɛ jɛmbu duu mini nayili nɛma duu la zaa ti o. 16Di saha maa ka Naa Hɛzɛkia daa yihi Yawɛ jɛmbu duu dunoya ni salima ni ŋun’ maŋmaŋ’ Juda Naa Hɛzɛkia ni daa zaŋ salima shɛli m-mali dunoya la pahi n-zaŋ ti Asiria naa maa. 17Ka Asiria naa maa daa tim Taritan mini Rabisaris ni Rabishake ni tɔbbihi pam, ka bɛ yi Lakishi n-chaŋ Naa Hɛzɛkia sani Jɛrusalɛm. Ka bɛ daa chaŋ Jɛrusalɛm. Bɛ ni daa ti paai, bɛ daa chaŋ ti zanila duli polo biaŋ ko’ soli din be kpaluhi so’ lɔɣu polo la. 18Ka bɛ daa tim ni bɛ ti boli Naa Hɛzɛkia na. Ka Hilikia bia Ɛliakim ŋun daa su nayili fukumsi la mini Shɛbina ŋun daa nyɛ gbaŋŋmar’ la ni Asaf bia Jɔa ŋun mi daa su bɛ ni sab’ gban shɛŋa sɔŋ tuma la daa yi bɛ sanna. 19Ka Rabishake daa yɛli ba, “Yɛlimiya Hɛzɛkia ni Asiria naa ŋun nyɛ na’ tital’ la bɔhiya, ‘Bɔ ka a lee niŋ naani? 20A tɛhiya ni nol’ ni yɛtɔɣa kɔŋko nyɛla tɔbutuhiri’ baŋsim mini kpiɔŋ din ni tooi tuhi tɔbu? Bee ŋuni ka a lee du m-ba ka zaɣisi n noli maa? 21Nyama, a du m-bala Ijiptinima bɛ mi nyɛla kaɣili jaaŋgbe’ kabili din ni kuhi ŋun dihiri li nuu. Lala ka Ijipti naa Firawuna be zaŋ chaŋ ninvuɣ’ shɛb’ bɛn du m-ba o polo.’ ”
22Ka yi yi yɛli mi, “Ti du m-bala Yawɛ ŋun nyɛ ti Naawuni ŋɔ,” pa bɛ ni jɛmd’ o luɣ’ shɛŋa min’ o bimbina ka Hɛzɛkia daa wurim ka yɛli Judanim’ mini Jɛrusalɛmnima, “Jɛmmiya Naawuni bimbin’ shɛli din be Jɛrusalɛm la gbin’ la? 23Kamina pumpɔŋɔ nti chɛ ka a mini n dan’ Asiria naa puli. N ni ti a yuri tusaayi, a yi ni tooi nya ninvuɣ’ shɛb’ bɛn ni ba ba. 24Wula ka a yɛn tooi niŋ tuhi nyaŋ n dan’ sapashin’ bil’ yino gba, a yi du m-bala Ijiptinim’ ni bɛ ti a chɛchɛbunsi mini wɔribariba? 25Ka din pahi nyɛla, a tɛhiya ni Yawɛ ʒila n ni kana ni n ti saɣim tiŋgbɔŋ ŋɔ yɛla? Yawɛ n-yɛli ma ni n kamina ti saɣim tiŋgbɔŋ ŋɔ.”
26Di saha ka Hilikia bia Ɛliakim mini Shɛbina ni Jɔa daa yɛli Rabishake, “Ti suhir’ a, yɛlim tinim’ bɛn nyɛ a daba ŋɔ Aramaik yɛtɔɣa ni, dama ti wumdi li, ka di lan yɛri ti Judahili ni ka ninvuɣ’ shɛb’ bɛn ʒi gooni ŋɔ zuɣu ŋɔ wumda.”
27Amaa ka Rabishake bɔhi ba, “Yi mini naa kɔŋko ka n dan’ tim ti na ni ti ti yɛli yɛtɔɣa ŋɔ ka pa ni ninvuɣ’ shɛb’ bɛn ʒi gooni ŋɔ zuɣu maa gba? Bɛ nyɛla bɛn yɛn pahi yi zuɣu di bɛmaŋmaŋ’ bindi ka nyu bɛmaŋmaŋ’ dulim.”
28Di saha ka Rabishake daa yiɣisi zani n-kuhi pam yɛli Judanim’ yɛligu ni, “Wummiya na’ titali ŋun nyɛ Asiria naa la ni yɛli shɛm! O ni yɛli shɛm m-bɔŋɔ: 29‘Di chɛliya ka Hɛzɛkia yɔhim ya. O ku tooi tiligi ya n nuu ni. 30Yi mi di chɛliya ka Hɛzɛkia yɛli ya, Biɛhiŋ kani Yawɛ ni fa ti bahi, ka ku zaŋ tiŋ’ ŋɔ niŋ Asiria naa nuu ni, ka yi shiri niŋ Yawɛ naani di zuɣu.’ 31Miriya ka yi wum Hɛzɛkia ni yɛri ya shɛm maa; dama Asiria naa yɛliya, ‘Timmiya sandaani niŋ ma, ka yi tiŋ’ maa ni na, ka di chɛ ka yi zaa tooi diri yimaŋmaŋ’ wain tihi mini yi fiig tihi wala, ka nyuri yimaŋmaŋ’ kɔbilisi kom 32hal ka n ti kana ti zaŋ ya kuli tiŋgbɔn shɛli din be kaman yi tiŋgbɔŋ ŋɔ ni ka nyɛ luɣ’ shɛli chi mini wain ni bɔrɔbɔro ni tihi puri ni olivi tihi ni shiri ni be, ka yi tiligi ka ku kpi. Kul di wumya Hɛzɛkia ni yɔhindi ya yɛra, Yawɛ ni tiligi ti la. 33Zuliya shɛb’ buɣili na mi n-fa o tiŋgbɔŋ Asiria naa nuu ni bahi? 34Ya polo ka Hamat mini Aripad ni Sɛfarivaim ni Hɛna ni Iva buɣa la lee be? Bɛ daa tooi fa Samaria n nuu ni bahi? 35Tiŋgbɔna ŋɔ buɣa zaa banim, na mi n-fa bɛ tiŋgbɔna bahi, ka Yawɛ ti fari Jɛrusalɛm n nuu ni bahira?’ ”
36Amaa ka niriba maa daa kul shini, ka bi garigi yɛl’ o shɛli, dama Naa Hɛzɛkia daa pun yɛli ba, “Di garigiy’ o.” 37Di saha ka Hilikia bia Ɛliakim ŋun daa nyɛ gbaŋŋmar’ la ni Jɔa bia Asaf ŋun daa su bɛ ni sab’ gban shɛŋa sɔŋ tuma la daa dari tɔhi bɛ binyɛra, ka ŋmaligi lab’ Hɛzɛkia sani nti yɛl’ o Rabishake ni yɛli shɛm.",https://www.bible.com/bible/2264/2KI.18.DBWDB
2 NANIMA 19,"Naa bo sɔŋsim Aizaia sani
(Aizaia 37.1-7)
1Naa Hɛzɛkia ni daa wum yɛtɔɣa ŋɔ, o daa darigi toola o binyɛrigu, ka zaŋ buɣu ye n-chaŋ Yawɛ jɛmbu duu. 2Di nyaaŋa ka o daa tim Ɛliakim ŋun daa su nayili fukumsi la mini Shɛbina ŋun daa nyɛ gbaŋŋmar’ la ni maligumaaniba kpamba bɛn daa ye buri Amɔz bia anabi Aizaia sani. 3Ka bɛ daa chaŋ ti yɛl’ o, “Hɛzɛkia yɛliya, ‘Zuŋɔ nyɛla nandahima mini ti zuɣu ni kpahibu ni vi dihibo dabisili. Bihi dɔɣibu saha paaya ka yaa kani n-dɔɣiri ba. 4Di pa shɛli Yawɛ ŋun nyɛ a Naawuni ŋɔ wum Rabishake Asiria naa ni tim so na ka o ti mali Naawuni ŋun be ŋɔ ansarisi ni yɛtɔɣ’ shɛŋa la zaa, ŋuna Yawɛ ŋun nyɛ a Naawuni ŋɔ ni darig’ o ni wum yɛtɔɣa shɛŋa maa ninvuɣ’ shɛb’ nol’ ni maa tibili; dinzuɣu suhim’ Naawuni ti ti ninvuɣ’ shɛb’ bɛn kpalim.’ ”
5Naa Hɛzɛkia tuumba maa ni daa paai Aizaia sani, 6Aizaia daa yɛli ba mi: “Labimiya ti yɛli yi dana ni Yawɛ yɛliya, ‘Di chɛ ka dabiɛm mal’ a, a ni wum ka Asiria naa tuumba kana ti tɔɣisi yɛtɔɣ’ shɛŋa tu ma la zuɣu. 7Mmaŋmaŋ’ ni zaŋ shi’ so niŋ o ni, ka di chɛ ka o wum ŋumaŋuma yɛla ka ŋmaligi lab’ omaŋmaŋ’ tiŋgbɔŋ ni, ka n chɛ ka bɛ zaŋ takɔbi ku o omaŋmaŋ’ tiŋgbɔŋ maa ni.’ ”
Asirianim’ lan kpɛhi ba dabiɛm
(Aizaia 37.8-20)
8Rabishake daa labiya nti wum ni Asiria naa yi Lakishi n-chaŋla Libina ka o mini ba ti tuhiri taba. 9Ka bɛ daa yɛli naa, “Nyama, Itiɔpia Naa Tirihaka lola tɔbu kanna ni o ti tuh’ a.”
Ka o daa sabi gbaŋ lan tim tuumba Hɛzɛkia sani n-yɛli ba, 10“Yi ni ti yɛn yɛli Juda Naa Hɛzɛkia shɛm m-bɔŋɔ: Di chɛ ka a ni du m-ba a Naawuni so maa yɔhim’ a n-lo a alikauli ni o ku zaŋ Jɛrusalɛm niŋ Asiria naa nuu ni. 11Nyama, a pun wum Asiria naa ni pun niŋ tiŋgbɔna pam shɛm n-saɣim li zaa la yɛla. Ka a tɛhiya ni nyin’ ni tiligi? 12Zuliya shɛb’ tiŋgbana n yaannim’ ni daa tuhi nyaŋ la buɣa daa tooi fa ba bahi? Di tiŋgbana maa n-nyɛ: Gɔzan mini Haran ni Rɛzɛf ni Ɛdin niriba bɛn daa be Tɛlasa la. 13Hamat mini Aripad ni Sɛfarivaim ni Hɛna ni Iva nanim’ la lee be ya?”
14Ka Naa Hɛzɛkia daa deei gbaŋ maa tuumba maa nuu ni n-karim, ka yiɣisi chaŋ Yawɛ jɛmbu duu nti teei gbaŋ maa sɔŋ Yawɛ tooni, 15 ka suhi Yawɛ n-yɛli, “Yawɛ ŋun nyɛ Izraɛl Naawuni ŋun ʒi o nam ʒiishee chɛrubinim’ zuɣu ŋɔ, a kɔŋko n-nyɛ Naawuni ŋun su dunia ŋɔ nama zaa, ka nyɛ ŋun nam zuɣusaa mini dunia ŋɔ. 16Yawɛ, gbilisim’ tibili wum. Yawɛ, neem’ a nina nya; ka wum Sɛnachɛrib ni tim na nti yɛli yɛtɔɣ’ shɛŋa m-mali nyin’ Naawuni ŋun be ŋɔ ansarisi shɛm. 17Yawɛ, yɛlimaŋli, Asiria nanim’ pun saɣim zuliya pam tiŋgbɔna, 18ka nyo bɛ buɣa buɣim; dama buɣa maa pala Naawuni; amaa di nyɛla ninsalinim’ ni zaŋ bɛ nuhi mali shɛli, ka di nyɛ dari mini kuɣa, dinzuɣu ka bɛ daa saɣim li maa. 19Dinzuɣu nyin’ Yawɛ ŋun nyɛ Naawuni ŋɔ, n suhir’ a, tiligim’ ti o nuu ni, ka di chɛ ka dunia ŋɔ zuliya kam nanim’ baŋ ni nyin’ Yawɛ kɔŋko n-nyɛ Naawuni.”
Aizaia ni yɛli Naa Hɛzɛkia shɛm
(Aizaia 37.21-38)
20Di saha maa ka Amɔz bia Aizaia daa tim ti yɛli Hɛzɛkia, “Yawɛ ŋun nyɛ Izraɛl Naawuni ŋɔ yɛliya: N wum suhigu shɛli a ni suhi zaŋ chaŋ Asiria Naa Sɛnachɛrib polo la. 21Man’ Yawɛ ni yɛli shɛm zaŋ chaŋ o polo m-bɔŋɔ: Ziɔn bipuɣiŋga ŋun na ʒi doo, o ʒiɛm’ a, ka mal’ a ansarisi; Jɛrusalɛm bipuɣiŋga be a nyaaŋa polo n-gbaɣisir’ o zuɣu niŋd’ a. 22Ŋuni ka a lee maani ansarisi ka tura? Ŋun zuɣu ka a lee tahira, ka niŋ karimbaani m-mirigir’ a nina niŋda? Izraɛlnim’ Naawuni ŋun be kasi ŋɔ ka a mɔri maa. 23A tim a tuumba na ka bɛ ti mali mani a Duuma ansarisi ka yɛli, ‘N zaŋ n chɛchɛbunsi pam chaŋ ti du zoya zuɣu hal ti paai Lɛbanɔn zo’ kara zuɣu; n daa ŋma di sida ti’ wɔɣila luhi, ka ŋma sipirɛs ti’ viɛla luhi. N daa kpe di luɣ’ shɛli din ka kpɛbu, ka kpe di nyɔŋ din zibisi pam puuni. 24N daa gbi kɔbilisi, ka nyu tinzun tinsi kom, ka daa siɣi Ijipti kulibɔna ni, ka n naba chɛ ka di kom zaa nyuui.’
25“A bi wum ni m pun lo dimbɔŋɔnim’ zaa ka di saha waɣa? Kurimbuni ha ka m pun lo lala, ka chɛ ka di niŋ pali pumpɔŋɔ maa. Dina n-nyɛ: Ni a saɣim fɔntin’ kara, ka di leei dabari. 26Ka niriba bɛn daa be tinsi maa ni kɔŋ kpiɔŋ, ka dabiɛm mali ba ka di gari ba pahi, ka bɛ daa ŋmanila tuturi mini mɔri ni mɔ’ shɛŋa din sa mɔpila zuɣu, ka mɔri dɔro gbaai li ka di kɔŋ zoobu.
27“Amaa m mi a ni ʒiini shɛm min’ a ni yiri shɛm ni a ni labiri kpɛri shɛm ni a suhu ni yiɣisi bahi n zuɣu shɛm yɛla. 28A suhu ni yiɣisi bahi n zuɣu ka a karimbaani yɛla kana ti kpe n tibili ni zuɣu, n ni zaŋ n ziŋgoo tu a nyee ni, ka zaŋ n galige niŋ a nol’ ni ŋ-ŋmalig’ a bah’ a ni doli so’ shɛli kana zuɣu.”
29“Dimbɔŋɔ nyɛla din ti yɛn niŋ maa shihirili. Yuuni ŋɔ mini yuuni din paya na, kayari chi ka yi yɛn dira; ka yuun’ shɛli din pahir’ ata ni mi, yi ni biri ka chɛ, ka sa wain tihi n-di di wala. 30Ka Judanim’ shɛb’ bɛn kpalim ni lan zooi m-be kaman ti’ shɛli din nyaɣa ba tiŋa nti wali wala la; 31dama bɛn kpalim maa ni ti yi Jɛrusalɛm mini Ziɔn Zoli zuɣu na n-galisi pam. Yawɛ ŋun nyɛ Tɔbbihi Naa ŋɔ loya ni o ni chɛ ka lala niŋ.
32“Dinzuɣu Yawɛ ni yɛli shɛm zaŋ chaŋ Asiria naa polo m-bɔŋɔ: ‘O ku kpe tiŋ’ ŋɔ ni bee n-to piɛm di ni bee n-zaŋ nyɔtaɣira ka di ni na bee n-kana ti kɔri taŋkpaɣu duhiduhi gil’ li. 33O ni yɛn doli so’ shɛli kana, dina ka o ti lan yɛn ŋmaligi dol’ labi ka ku kpe tiŋ’ ŋɔ ni na. Man’ Yawɛ n-yɛli lala maa. 34Dama n ni zab’ tiŋ’ ŋɔ zuɣu n-tiligi li mmaŋmaŋ’ zuɣu ni n dabili Dauda zuɣu.’ ”
35Ka Yawɛ malaika daa chaŋ Asirianim’ sansan’ ni dindali maa yuŋ nti ku bɛ tɔbbihi tuhi’ kɔbiga ni tuhi’ pihinii ni tusaanu. Ka niriba daa yiɣisi asibaasi n-nya ka kpiimba n-kul do luɣilikam zaa. 36Di saha ka Asiria Naa Sɛnachɛrib daa ŋmaligi kuli ti be Ninive. 37Ka o daa ti be o buɣili Nisirok duu n-jɛmdi li, ka o bidibisi bɛn nyɛ Adirammɛlɛk mini Sharɛza daa zaŋ takɔbi ku o ka zo n-kuli Ararat tiŋgbɔŋ ni. Ka o bia Ɛsarihadɔn daa di nam zan’ o zaani.",https://www.bible.com/bible/2264/2KI.19.DBWDB
2 NANIMA 20,"Naa Hɛzɛkia barigu min’ o kpaŋbu yɛla
(Aizaia 38.1-8, 21-22; 2 Yɛlikura 32.24-26)
1Di saha maa ka dɔro daa gbaai Hɛzɛkia hal ka o ti miri kpibu. Ka Amɔz bia anabi Aizaia daa ka o sanna ti yɛl’ o, “Yawɛ yɛliya, ‘Malim’ shili, dama a ku kpaŋ, a ni kpi.’ ”
2Ka Hɛzɛkia daa ŋmalig’ o nini bahi dukpini polo, ka suhi Yawɛ yɛli, 3“Yaa n Yawɛ, n suhir’ a, teemi n ni dol’ a ni ʒiɛyimtali ni n suhu zaa, ka tumdi din tuhi a sani shɛm la yɛla.” Ka Hɛzɛkia daa kum pam.
4Ka Aizaia daa yi naa maa sani, zaŋ chaŋ o ti yɛn paai zɔn’ titali sunsuuni ka Yawɛ yɛl’ o, 5“Ŋmaligim’ lab’ ti yɛli Hɛzɛkia ŋun nyɛ n niriba naa maa, ‘Yawɛ ŋun nyɛ a yab’ Dauda Naawuni ŋɔ yɛliya, N wum a suhigu maa, ka nya a nintam maa. Nyama, n ni chɛ ka a kpaŋ, ka zaŋ chaŋ daba ata dali, a ni chaŋ Yawɛ jɛmbu duu. 6N ni chɛ ka a niŋ yuun’ pinaanu pahi. N ni fa a mini tiŋ’ ŋɔ Asiria naa nuu ni bahi, ka zab’ tiŋ’ ŋɔ zuɣu mmaŋmaŋ’ zuɣu ni n dabili Dauda zuɣu.’ ”
7Di saha ka Aizaia daa yɛli, “Baɣisimiya fiig tia wala na nti ʒe o bintɔrigu maa ka o nya alaafee.” 8Ka Hɛzɛkia daa bɔhi Aizaia, “Ka bɔ n-lee yɛn nyɛ Yawɛ ni yɛli ni o ni chɛ ka n kpaŋ maa mini n ni yɛn chaŋ Yawɛ jɛmbu duu daba ata dali maa shihirili?”
Ka Aizaia garigi yɛli,
9“Shihirili shɛli din yi Yawɛ sanna n-wuhi ni o ni niŋ o ni lo a alikauli ni o ni niŋ shɛm maa m-bɔŋɔ: A bɔri ni mahim chaŋla tooni polo napɔŋ ŋmɛbu pia bee di lab’ nyaaŋa polo napɔŋ ŋmɛbu pia?”
10Ka Hɛzɛkia garigi yɛl’ o, “Di bi to ni mahim chaŋ tooni polo napɔŋ ŋmɛbu pia, dinzuɣu chɛ ka di labila nyaaŋa polo napɔŋ ŋmɛbu pia.”
11Ka anabi Aizaia daa suhi Yawɛ, ka o chɛ ka mahim maa lab’ nyaaŋa polo napɔŋ ŋmɛbu pia kaman Ahaz ni daa buɣisi wuntaŋ’ chandi yɛla zali shɛm la.
Tuumba bɛn yi Babilɔn na
(Aizaia 39.1-8)
12Di saha maa ka Baladan bia Mɛrɔdakibaladan ŋun daa nyɛ Babilɔn naa la daa wum ni Hɛzɛkia biɛra, ka sabi gbaŋ m-bo pini pahi di zuɣu tim tuumba ni bɛ zaŋ ti ti Hɛzɛkia. 13Ka Hɛzɛkia daa deei tuumba maa, ka zaŋ o daazichi zaa din nyɛ anzinfa mini salima ni tulaale ni kpa’ viɛla ni o tɔb’ nɛma ni binshɛɣukam zaa din be o nɛma duri ni wuhi ba. Ka binshɛli daa bi kpalim Hɛzɛkia yiŋ’ puuni bee o nam sulinsi maa zaa ni, ka o bi zaŋ li wuhi ba. 14Ka anabi Aizaia daa ka Naa Hɛzɛkia sanna nti bɔh’ o, “Ya ka niriba ŋɔ lee yina, ka wula ka bɛ lee yɛl’ a?”
Ka Hɛzɛkia garigi yɛl’ o, “Bɛ yila katiŋ’ na; Babilɔn ka bɛ yina.”
15Ka o bɔh’ o,
“Ka bɔ ka bɛ lee nya a yili ŋɔ?”
Ka Hɛzɛkia garigi yɛl’ o, “Bɛ nya binshɛɣukam zaa din be n yiŋa; ka binshɛli bi kpalim n nɛma dur’ la ni ka m bi zaŋ li wuhi ba.”
16Di saha ka Aizaia daa yɛli Hɛzɛkia, “Wummi Yawɛ ni yɛli shɛm: 17 Dahin shɛli kanna ka bɛ ni ti kana ti kpuɣi binshɛɣukam zaa din be a yili ŋɔ min’ a yaannim’ ni daa bo binshɛɣukam zali zaŋ kana pumpɔŋɔ ŋɔ n-kuli Babilɔn; ka di shɛli ku guui, Yawɛ n-yɛli lala maa. 18 Ka bɛ ni ti gbahi amaŋmaŋ’ bidibisi shɛba n-zaŋ ba chaŋ ti leei namɔɣilisi ka bɛ be Babilɔn nayili.” 19Ka Hɛzɛkia daa yɛli Aizaia, “Yawɛ yɛtɔɣ’ shɛli a ni yɛli maa viɛla.” Dama o daa yɛlila o suhu ni, “Suhudoo mini alaafee yi ni be n ʒiɛmani ŋɔ ni, di viɛla.”
Naa Hɛzɛkia nam ʒiɛmani tariga
(2 Yɛlikura 32.32-33)
20Hɛzɛkia ni daa tum tuun’ shɛŋa zaa pahi min’ o kpiɔŋ ni o ni daa gbi mɔɣili ka niŋ kɔsoli n-vo kom kpɛhi tiŋ’ puuni na la zaa, bɛ sab’ di yɛla niŋ Juda nanim’ litaafi shɛŋa bɛ ni booni Yɛlikura litaafinim’ la ni. 21Ka Hɛzɛkia daa ti kani, ka o bia Manaasa di nam zan’ o zaani.",https://www.bible.com/bible/2264/2KI.20.DBWDB
2 NANIMA 21,"Juda Naa Manaasa
(2 Yɛlikura 33.1-22)
1Manaasa yuma daa nyɛla yuun’ pinaayi saha shɛl’ o ni daa di nam maa. O daa diya n-niŋla o nam maa ni yuun’ pihinunaanu Jɛrusalɛm. O ma yuli n-daa booni Hɛfiziba. 2 O daa tum alahichi Yawɛ sani kaman Yawɛ ni daa kari zuliya shɛb’ bɛn daa pun be tiŋgbɔŋ maa ni ka chɛ ka bɛn’ Izraɛlnim’ ʒini nimaani maa ni daa tumdi tuumbiɛ’ shɛŋa la. 3Dama o daa lab’ me buɣa jɛmbu luɣ’ shɛŋa o ba Hɛzɛkia ni daa wurim la; ka lan lab’ me Baal mini Ashɛra bimbina zali kaman Izraɛl Naa Ɛhab ni daa niŋ shɛm la; ka daa jɛmdi saŋmarisi. 4 Ka o daa lan me bimbina zali Yawɛ jɛmbu duu, du’ shɛli yɛla Yawɛ ni daa yɛli, “Jɛrusalɛm n-yɛn nyɛ n jɛmbu shee la.” 5O daa lan me bimbina zali saŋmarisi zaa Yawɛ jɛmbu duu dundɔna ayi la ni. 6O daa gbaag’ o bia mali maligu n-zaŋ o nyo buɣim, ka daa buɣiri baɣisi, ka chani bukpahinim’ mini takatibinim’ ni jinwariba sani. O daa tum tuumbiɛri pam Naawuni sani n-chɛ ka o suhu yiɣisi pam. 7 Ka o daa zaŋ o ni mali Ashɛra binnan’ shɛli zali Naawuni jɛmbu duu din nyɛ luɣ’ shɛli Yawɛ ni daa yɛli Dauda min’ o bia Sulemaana, “Duu ŋɔ ni mini Jɛrusalɛm ka m pii Izraɛl zuliya ŋɔ zaa ni n-leei n jɛmbu shee sahakam. 8Ka Izraɛlnim’ yi ni doli n zaligu shɛŋa zaa n ni zali ba la mini n dabili Musa ni daa zali ba la zaa, n ku chɛ ka bɛ lan yi n ni daa zaŋ tiŋgbɔn shɛli n-ti bɛ yaannim’ maa ni n-chani dari ginda.” 9Amaa ka niriba maa daa zaɣisi wumbu, ka Manaasa daa zaŋ niriba maa m-pah’ omaŋ’ zuɣu n-chɛ ka bɛ birigi n-tum tuumbiɛri hal gari zuliya shɛb’ bɛn daa pun be tiŋgbɔŋ maa ni ka Naawuni ti kari ba ka chɛ ka Izraɛlnim’ maa ʒin’ nimaani la.
10Yawɛ daa pun chɛ ka o daba bɛn nyɛ anabinim’ yɛli, 11“Juda Naa Manaasa ni tum din chihiri shɛŋa, hal ka tum tuumbiɛri gari Amɔrinim’ bɛn daa pun be tiŋgbɔŋ maa ni, ka chɛ ka Judanim’ jɛm o buɣa n-tum alahichi la zuɣu. 12Dinzuɣu ka man’ Yawɛ ŋun nyɛ Izraɛl Naawuni ŋɔ yɛli, ‘N ni chɛ ka zaɣ’ biɛɣu paai Jɛrusalɛm mini Judanima, ka di chɛ ka ŋunkam wum di yɛla niŋgbuna sɔhigi. 13N ni darigi Jɛrusalɛmnim’ tibili kaman n ni daa darigi Samarianim’ mini Ɛhab daŋ niriba tibili shɛm la. N ni kpimsi Jɛrusalɛm niriba birili, ka chɛ ka di puuni neei kaman nir’ ni yi paɣi laa n-nyahi neei di puuni ka zaŋ li pili shɛm la. 14N ni chɛ n niriba bɛn kpalim la bahi, ka zaŋ ba niŋ bɛ dimnim’ nuu ni, ka bɛ nyaŋ ba ka di bɛ tiŋgbɔŋ ŋɔ nɛma zaa. 15Bɛ ni tum tuumbiɛ’ shɛŋa n sani n-chɛ ka n suhu yiɣisi, saha shɛli bɛ yaannim’ ni daa yi Ijipti na hal ni zuŋɔ la zuɣu.’ ”
16Ka din pahi nyɛla Manaasa daa ku ninvuɣ’ shɛb’ bɛn ka taali pam hal ka bɛ ʒim ti kul zɔri doli Jɛrusalɛm solɔri, di yaɣ’ yini zaŋ ti kpa di yaɣ’ din’ la polo m-pah’ o ni daa chɛ ka Judanim’ tum alahichi mini tuumbiɛ’ shɛŋa Yawɛ san’ la.
17Manaasa ni daa tum tuun’ shɛŋa zaa pahi min’ o ni daa pun tum shɛlikam ni o ni daa tum alahichi shɛŋa zaa, bɛ sabi di yɛla niŋ Juda nanim’ litaafi shɛŋa bɛ ni booni Yɛlikura litaafinim’ la ni. 18Ka Manaasa daa ti kani, ka bɛ zaŋ o sɔɣi nayili pu’ shɛli bɛ ni daa booni Yuza puu la ni. Ka o bia Amɔn daa di nam zan’ o zaani.
Juda Naa Amɔn
(2 Yɛlikura 33.21-25)
19Amɔn yuma daa nyɛla yuun’ pisinaayi saha shɛl’ o ni daa di nam maa. O daa diya n-niŋ o nam maa ni la yuma ayi Jɛrusalɛm. O ma yuli n-daa booni Mɛshulɛmɛt. O daa nyɛla Haruzi ŋun daa nyɛ Jɔtiba nir’ la bipuɣiŋga. 20O daa tum alahichi Yawɛ sani kaman o ba Manaasa ni daa niŋ shɛm la. 21O daa doli o ba ni daa doli so’ shɛŋa zaa, ka jɛm o ba ni daa jɛm buɣ’ shɛŋa zaa. 22O daa zaɣisi Yawɛ ŋun nyɛ o yaannim’ Naawuni la, ka zaɣis’ o zaligunim’ gba dolibu.
23Ka Naa Amɔn kpambalib’ daa lo nia biɛɣu zaŋ chaŋ’ o polo n-ku o o yiŋa. 24Amaa ka Judanim’ daa ku ninvuɣ’ shɛb’ bɛn zaa daa lo nia biɛɣu zaŋ chaŋ Naa Amɔn polo maa, ka zaŋ o bia Jɔsia n-leei naa zal’ o ba zaani.
25Amɔn ni daa tum tuun’ shɛŋa pahi, bɛ sabi di yɛla niŋ Juda nanim’ litaafi shɛŋa bɛ ni booni Yɛlikura litaafinim’ la ni. 26Ka bɛ daa zaŋ Amɔn sɔɣ’ omaŋmaŋ’ gbal’ shɛli din daa be Yuza puu la ni. Ka o bia Jɔsia daa di nam zan’ o zaani.",https://www.bible.com/bible/2264/2KI.21.DBWDB
2 NANIMA 22,"Juda Naa Jɔsia
(2 Yɛlikura 34.1-2)
1 Jɔsia yuma daa nyɛla yuma anii saha shɛl’ o ni daa di nam maa. O daa diya n-niŋ o nam maa ni la yuun’ pihitaniyini Jɛrusalɛm. O ma yuli n-daa booni Jɛdida, o daa nyɛla Adaya, Bɔzikat nir’ la bipuɣiŋga. 2Jɔsia daa tum din tuhi Yawɛ sani, ka daa dol’ o yab’ Dauda naba o tuma ni ka bi ŋmaligi kpa nudirigu polo bee nuzaa polo ka chɛ li.
Bɛ nya Naawuni zaligu kundi
(2 Yɛlikura 34.8-28)
3Naa Jɔsia ni daa di nam zaŋ chaŋ yuun’ pisaayika saha, ka o daa tim Azalia bia Shafan ŋun daa nyɛ gbaŋŋmara, ka nyɛ Mɛshulam yaaŋa la Yawɛ jɛmbu duu n-yɛl’ o, 4“Cham’ maligumaaniba zuɣulan’ Hilikia sani nti chɛ ka o mali dunɔguliba bɛn zaani Naawuni jɛmbu duu dunol’ ni n-deeri laɣ’ shɛli niriba ni zaŋdi tahiri Yawɛ jɛmbu duu na la laasabu. 5Ka o chɛ ka bɛ zaŋ li ti tuma zuɣulaannim’ bɛn lihiri ka bɛ tumdi Yawɛ jɛmbu duu tuma la, ka bɛ zaŋ li yo tumtumdiba bɛn tumdi Yawɛ jɛmbu duu maa tuma maa. 6Bɛna n-nyɛ: kapintanim’ mini tammɛriba zuɣulaannim’ ni tammɛriba, ka da dari mini kuɣ’ bɔɣa din yɛn zaŋ mali Naawuni jɛmbu duu maa. 7 Amaa di yɛliya tammɛriba zuɣulaannim’ maa ni bɛ malim’ bɛ ni di laɣ’ shɛli yi ni zaŋ ti ba maa laasabu n-wuhi ya, dama bɛ doli yɛlimaŋli soli bɛ tuma ni.”
8Di saha ka maligumaaniba zuɣulan’ Hilikia daa yɛli gbaŋŋmara Shafan, “N nyala Naawuni zaligu kundi la Yawɛ jɛmbu duu ŋɔ ni;” ka daa zaŋ kundi maa ti Shafan ka o karim li. 9Ka Shafan daa lab’ Naa Jɔsia sanna nti yɛl’ o, “A tumtumdiba yihi laɣ’ shɛli zaa din be Naawuni jɛmbu duu maa ni n-zaŋ li ti tuma zuɣulaannim’ bɛn lihiri ka bɛ tumdi Yawɛ jɛmbu duu tuma maa.” 10Di nyaaŋa ka gbaŋŋmara Shafan lan yɛli naa, “Maligumaana Hilikia n-zaŋ kundi ŋɔ ti ma;” ka daa zani naa maa tooni karim li.
11Naa Jɔsia ni daa wum Naawuni zaligu kundi maa ni yɛli shɛm, o daa darigimi toog’ omaŋmaŋ’ binyɛrigu. 12Di saha ka Naa Jɔsia daa yɛli maligumaana Hilikia mini Shafan bia Ahikam ni Mikaya bia Akibɔr ni gbaŋŋmara Shafan ni naa kpambal’ Asaaya, 13“Chamiya ti bɔhi baŋ din be Yawɛ sani n-ti m mini Judanim’ zaa zaŋ chaŋ ti ni nya kundi shɛli ŋɔ ni yɛli shɛm maa polo; dama Yawɛ suhu yiɣisiya pam bahi ti zuɣu; ti yaannim’ ni daa bi doli kundi ŋɔ puuni ni wuhi shɛm ka daa bi tumdi di ni sab’ yɛli shɛm zaŋ chaŋ ti polo la zuɣu.”
14Dinzuɣu ka maligumaana Hilikia mini Ahikam ni Akibɔr ni Shafan ni Asaaya daa chaŋ Tikiva bia Shallum ŋun daa nyɛ Harihas yaaŋa ŋun su Naawuni jɛmbu duu binyɛra fukumsi la paɣ’ Hulda ŋun daa nyɛ anab’ la sani, (o daa bela Jɛrusalɛm yaɣ’ shɛli polo di saha maa); ka bɛ daa zaŋ bɛ ni ʒi yɛtɔɣ’ shɛl’ na yɛl’ o. 15Ka o yɛli ba, “Yawɛ ŋun nyɛ Izraɛl Naawuni ŋɔ yɛliya, ‘Yɛlimiya ninvuɣ’ so ŋun tim ya n sani ŋɔ na, 16ni man’ Yawɛ ni yɛli shɛm m-bɔŋɔ, “N ni chɛ ka zaɣ’ biɛɣu paai yiya ŋɔ nima mini di niriba kaman kundi maa puuni ni yɛli shɛlikam zaa, ka Juda naa karim li maa. 17Dama bɛ zaɣisi ma, ka tuɣindi tulaale zim n-jɛmdi buɣa ni bɛ chɛ ka n suhu yiɣisi zaŋ chaŋ bɛ ni zaŋ bɛ nuhi tum tuun’ shɛŋa maa polo. Dinzuɣu ka n suhu yiɣisi bahi ya ŋɔnim’ zuɣu ka kɔŋ maabu. 18Amaa zaŋ chaŋ Juda naa ŋun tim ya na ni yi ti bɔhi baŋ din be man’ Yawɛ sani ŋɔ polo, yɛlimiy’ o ni Yawɛ ŋun nyɛ Izraɛl Naawuni ŋɔ yɛliya, ‘A ni wum yɛtɔɣ’ shɛŋa, 19ka niŋ tuuba a suhu ni, a ni wum ka n yɛli ni n yɛn niŋ Jɛrusalɛm mini di niriba shɛm ni n ni yɛn chɛ ka noli di li ka di zani dabari, ka a siɣis’ amaŋ’ n sani n-darigi toog’ a binyɛrigu ka kum niŋ ma la zuɣu, Man’ Yawɛ yɛliya, N wum a kumsi maa. 20Dinzuɣu n ku chɛ ka n ni yɛn chɛ ka zaɣ’ biɛ’ shɛli paai Jɛrusalɛm maa niŋ a ʒiɛmani ŋɔ ni ka a nini nya li. N ni chɛ ka a ti yi dunia yili ni suhudoo.’ ”
Ka tuumba maa daa zaŋ yɛtɔɣa maa lab’ ti yɛli Naa Jɔsia.",https://www.bible.com/bible/2264/2KI.22.DBWDB
2 NANIMA 23,"Jɔsia ŋme n-kpihim buɣa jɛmbu
(2 Yɛlikura 34.3-7, 29-33)
1Ka Naa Jɔsia daa tim ti boli Juda kpamba mini Jɛrusalɛmnim’ zaa, ka bɛ laɣim o sanna. 2Ka naa maa mini Juda kpamba ni Jɛrusalɛmnim’ maa zaa zaŋ tabili maligumaaniba mini anabinim’ ni sokam zaa ni wɔɣira ni tarimba zaa daa chaŋ Yawɛ jɛmbu duu, ka o ti karim Naawuni zaligu kundi shɛli bɛ ni daa nya Yawɛ jɛmbu duu maa ka bɛ wum. 3Ka naa maa daa zani daantaliga gbini n-lo alikauli Yawɛ sani ni o ni doli Yawɛ, ka dol’ o zaligunim’ ni o shɛhira ni o zaligu shɛŋa din pahi ni o suhu zaa ni o tɛha zaa; ka ni niŋ alikauli maa yɛl’ shɛŋa din sab’ kundi ŋɔ puuni ŋɔ. Ka niriba maa zaa daa pah’ o zuɣu lo alikauli maa.
4 Ka naa maa daa yɛli maligumaaniba zuɣulana Hilikia mini dunɔguliba shɛb’ bɛn pa o zuɣu ni maligumaaniba shɛb’ bɛn zaani Naawuni jɛmbu duu dunol’ ni la ni bɛ kpɛm’ Yawɛ jɛmbu duu nti va bɛ ni mali la’ shɛŋa zali Baal mini Ashɛra ni saŋmarisi la zaa yihi na. Ka o daa zaŋ li yi Jɛrusalɛm tiŋ’ tariga nti nyo li buɣim Kidirɔn Vinvamli ni, ka va di tampiligim tahi Bɛtɛl. 5Naa Jɔsia daa lan kari tindaannim’ shɛb’ Juda nanim’ ni daa zali ka bɛ tuɣindi tulaale zim luɣ’ shɛŋa din nyɛ buɣa jɛmbu shee Juda tiŋgbɔŋ ni fɔntinsi ni mini luɣ’ shɛŋa din gili Jɛrusalɛm la. Ka o daa lan kari tindaannim’ shɛb’ bɛn tuɣindi tulaale zim niŋdi Baal mini wuntaŋ’ ni goli ni zuɣusaa binyara ni saŋmarisi ni zuɣusaa binshɛɣukam zaa la. 6Ka o daa lan yihi Ashɛra binnani din daa be Yawɛ jɛmbu duu la na nti zaŋ li yi Jɛrusalɛm tiŋ’ tariga n-chaŋ Kidirɔn kulibɔŋ ni nti nyo li buɣim Kidirɔn kulibɔŋ maa ni, ka ŋmɛnŋme m-burisi li n-va li ti bahi tiŋ’ maa gbala ni. 7O daa lan wurim dagɔra du’ shɛŋa din be Yawɛ jɛmbu duu puuni luɣ’ shɛli paɣiba ni daa wuɣiri Ashɛra jɛmbu binyɛra la. 8Ka o daa zaŋ maligumaaniba bɛn be Juda fɔntinsi ni zaa na; ka daa lan saɣim bɛ ni daa jɛmdi buɣa luɣ’ shɛŋa ka tindaannim’ tuɣindi buɣa maa tulaale zim la zaŋ Gɛba hal ti paai Bɛrishiiba. O daa wurim dunɔdaya buɣijɛmbo shee din daa be Jɔshua ŋun daa nyɛ gomna la dunol’ la shee. Ka nir’ yi yɛn doli tiŋ’ maa dunoli kpe, di bela di puuni nuzaa polo. 9Tindaannim’ maa daa bi kani Yawɛ sara maligu bimbini din daa be Jɛrusalɛm la gbin’ na, amaa ka lee pahiri bɛ mabihi zuɣu ŋ-ŋubiri bɔrɔbɔro shɛli din ka dabindi la.
10 Ka o daa lan saɣim Tɔfɛt din be Hinnom Bidibisi Vinvamli ni la ni di chɛ ka so ku lan zaŋ o bidibiga bee o bipuɣiŋga m-mali buɣili Molɛk. 11Ka o daa lan yihi wɔr’ shɛb’ Juda nanim’ ni daa zaŋ ti wuntaŋa ka bɛ ʒe Yawɛ jɛmbu duu dunol’ ni miri Neetanmɛlɛk ŋun daa nyɛ zuɣulan’ la duu din daa be lɔndo ni la, ka daa niŋ buɣim nyo chɛchɛbunsi din daa nyɛ wuntaŋ’ jɛmbu din’ la. 12 O daa lan wurim Juda nanim’ ni daa me bimbin’ shɛŋa n-tam Ɛhab yiŋ’ dufahira zuɣu la mini Manaasa gba ni daa me bimbin’ shɛŋa zali Yawɛ jɛmbu duu dundɔna ayi la ni. Ka o daa daai di zaa luhi ŋ-ŋme n-wurisi li n-va li ti bahi Kidirɔn kulibɔŋ ni. 13 Naa Jɔsia daa lan wurim Izraɛl Naa Sulemaana ni daa me buɣijɛmbo luɣ’ shɛŋa zali Jɛrusalɛm wulimpuhili polo zaŋ lab’ alahichi zol’ la nudirigu polo la. O daa me li tila Sidɔnnim’ buɣ’ biɛɣu Asitati, ka daa lan me Mɔabnim’ buɣ’ biɛɣu Chɛmɔshi ni Amɔrinim’ buɣ’ biɛɣu Milikom la gba bimbini. 14Ka o daa lan ŋme n-wurim bɛ ni daa me binwɔɣila shɛŋa zal’ la, ka chɛ n-kabi buɣili Ashɛrim binnani luhi; ka zaŋ ninsalinim’ kɔba niŋ di zaashɛhi maa bɔɣa ni.
15 Ka din pahi nyɛla, Jɔsia daa lan ŋme n-wurim buɣijɛmbo bimbin’ shɛli Nɛbat bia Jɛrɔbɔam ŋun daa chɛ ka Izraɛlnim’ tum alahichi la ni daa me n-zali Bɛtɛl la. O daa daai bimbini maa mini buɣijɛmbo shee maa luhi ŋ-ŋme n-wurisi di kuɣa buɣibuɣi hal ka di ti be kaman taŋkpa’ zim la; ka daa nyo buɣili Ashɛra buɣim. 16 Ka Jɔsia daa ŋmaligi lihi nya silisi daboli zuɣu, ka tim ka bɛ chaŋ ti yihi kɔba di ni na, ka o zaŋ li pa bimbini zuɣu n-nyo li buɣim ta bimbini maa daɣiri; ka di chɛ ka Naawuni daanabi so ni daa pun zaŋ Yawɛ yɛligu shɛli yɛl’ la niŋ pali. 17 Di saha ka Jɔsia daa bɔhi, “Ka bɔ ka n lee nya ka di do tooni ŋɔ ha?” Ka tiŋ’ maa nim’ yɛl’ o, “Naawuni daanabi ŋun daa yi Juda na nti yɛl’ a ni niŋ Bɛtɛl bimbini ŋɔ shɛm ŋɔ yɛla siliga m-bala.”
18Ka o yɛli ba, “So di dam o kɔba; kul chɛliya li ka di doya baalim.”
Ka bɛ daa chɛ o mini anab’ so ŋun daa yi Samaria la na kɔba.
19Ka Jɔsia daa wurim buɣa jɛmbu luɣ’ shɛŋa Izraɛl nanim’ ni daa me n-zali Samaria n-chɛ ka Yawɛ suhu yiɣisi la zaa kaman o ni daa niŋ Bɛtɛl bimbina la shɛm la. 20Ka o daa gbahi buɣa maa maligumaaniba bɛn daa be nimaani zaa n-ku ba pa bimbina zuɣu, ka daa nyo ninsalinim’ kɔba buɣim bimbina maa zuɣu. Di nyaaŋa ka o daa ŋmaligi lab’ Jɛrusalɛm.
Naa Jɔsia puhi Yaɣigari chuɣu
(2 Yɛlikura 35.1-19)
21Ka Naa Jɔsia daa yɛl’ o niriba zaa, “Puhimiya Yawɛ ŋun nyɛ yi Naawuni ŋɔ Yaɣigari chuɣu kaman di ni sab’ shɛm alikauli kundi ni la. 22Dama zuɣulaannim’ bɛn daa su Izraɛlnim’ la mini Izraɛl nanim’ ni Juda nanim’ saha la zaa zaŋ kana pumpɔŋɔ, yi na ʒi n-lan puhi Yaɣigari chuɣu.” 23Amaa Jɔsia ni daa di nam zaŋ chaŋ yuun’ pisaayika saha, ka bɛ daa lan puhi Yawɛ Yaɣigari chuɣu maa Jɛrusalɛm.
Naa Jɔsia taɣi yɛl’ shɛŋa
24Din pahi nyɛla, Jɔsia daa kari jinwariba mini bukpahinim’ ni wuna mini buɣa jɛmbu ni binshɛɣukam din daa chihiri Juda tiŋgbɔŋ ni mini Jɛrusalɛm. O daa niŋ lala ni o chɛ ka bɛ dolila yɛtɔɣ’ shɛŋa din sabi maligumaana Hilikia ni daa nya kundi shɛli Yawɛ jɛmbu duu puuni la. 25Naa Jɔsia daa nyɛla na’ so ŋun ŋmaligi lab’ Naawuni sani ni o suhu zaa ni o shia zaa ni o kpiɔŋ zaa kaman Musa zaligu puuni ni sab’ wuhi shɛm zaa. Ka na’ so daa ka na’ shɛb’ bɛn daŋ o tooni mini bɛn zaa daa dol’ o nyaaŋa puuni m-be ka o ni be shɛm.
26Amaa di zaa yoli, Yawɛ suhu daa na kul bi maai. O suhu daa yiɣisiya pam bahi Judanim’ zuɣu Manaasa ni daa tum tuun’ shɛŋa zaa n-chɛ ka o suhu yiɣisi pam la zuɣu. 27Yawɛ daa yɛliya, “N ni yihi Judanim’ gba n sani bahi kaman n ni daa yihi Izraɛlnim’ bahi shɛm la, ka zaɣisi Jɛrusalɛm din nyɛ n ni daa pii tiŋ’ shɛl’ la mini du’ shɛli n ni daa yɛli, ‘Kpe n yɛn nyɛ n jɛmbu shee la.’ ”
Naa Jɔsia nam dibu tariga
(2 Yɛlikura 35.20—36.1)
28Ka Naa Jɔsia ni daa tum tuun’ shɛŋa zaa pahi min’ o ni daa pun tum shɛlikam zaa, bɛ sab’ di yɛla niŋ Juda nanim’ litaafi shɛŋa bɛ ni booni Yɛlikura litaafinim’ la ni. 29Naa Jɔsia ʒiɛman’ ni ka Ijipti Firawuna Nɛko daa yi n-chani Asiria naa sani Yufretiiz Mɔɣili ni. Ka Naa Jɔsia daa chaŋ ti lir’ o sol’ ni, amaa ka Firawuna Nɛko daa nya o Mɛgido n-ku o. 30Ka o kpambaliba daa kpuɣ’ o Mɛgido maa niŋ chɛchɛbuŋ’ ni n-ʒi o kuli Jɛrusalɛm nti sɔɣ’ o omaŋmaŋ’ siliga ni. Ka Judanim’ daa zaŋ Jɔsia bia Jɛhɔahaz n-leei naa zal’ o ba zaani.
Juda Naa Jɛhɔahaz yɛla
(2 Yɛlikura 36.2-4)
31Jɛhɔahaz yuma daa nyɛla yuun’ pisinaata saha shɛl’ o ni daa di nam maa. O daa diya n-niŋ o nam maa ni la chira ata Jɛrusalɛm. O ma daa nyɛla Jɛrimia Libina nir’ bia ka o yuli booni Hamutal. 32Jɔahaz daa tum alahichi Yawɛ sani kaman o yaannim’ ni daa tum shɛm la. 33Ka Firawuna Nɛko daa gbaag’ o kpɛhi duu Ribila Hamat tiŋgbɔŋ ni, ka di chɛ ka o nam maa dibu daa zan’ tariga Jɛrusalɛm. Ka Firawuna Nɛko daa zali Judanim’ ni bɛ yom farigu din nyɛ anzinfa kilɔgiramnim’ tusaata ni kɔbisinahi mini salima kilɔgiramnim’ pihitanaanahi. 34 Ka Firawuna Nɛko daa zaŋ Jɔsia bia Ɛliakim n-leei naa zal’ o ba Jɔsia zaani, ka taɣ’ o yuli m-bol’ o Jɛhoyakim. Ka o daa zaŋ Jɛhɔahaz n-kuli Ijipti, ka o ti kpi nimaani.
Juda Naa Jɛhoyakim
(2 Yɛlikura 36.5-8)
35Ka Jɛhoyakim daa zaŋdi anzinfa mini salima maa nti tiri Firawuna. O daa zaanila o niriba tɔto ka bɛ tɔhiri n-nyari Naa Firawuna ni zali ba laɣ’ shɛli maa. O daa zaanila o tiŋgbɔŋ maa niriba ka bɛ tɔhiri anzinfa mini salima maa kaman sokam nyaŋsim tariga ni nyɛ shɛm na, ka o zaŋdi li ti tiri Firawuna Nɛko.
36 Jɛhoyakim yuma daa nyɛla yuun’ pisinaanu saha shɛl’ o ni daa di nam maa. O daa diya n-niŋ o nam maa ni la yuun’ piniyini Jɛrusalɛm. O ma yuli n-daa booni Zɛbida. O daa nyɛla Ruma nir’ ŋun yuli daa booni Pɛdaya la bipuɣiŋga. 37Jɛhoyakim daa tum alahichi Yawɛ sani kaman o yaannim’ zaa ni daa tum shɛm.",https://www.bible.com/bible/2264/2KI.23.DBWDB
2 NANIMA 24,"1 Jɛhoyakim ʒiɛmani maa ni ka Babilɔn Naa Nɛbukadnɛza daa kana ti liri Judanima, ka Jɛhoyakim daa zaŋ omaŋ’ ti o n-jɛm o yuma ata; di nyaaŋa ka o daa ti zaɣis’ o jɛmbu. 2Ka Yawɛ daa chɛ ka Kalidianim’ mini Sirianim’ ni Mɔabnim’ ni Ammɔnnim’ tɔbbihi kana ti liri Judanim’ ni bɛ ku ba kaman Yawɛ ni daa chɛ ka o daba bɛn nyɛ anabinim’ pun yɛli shɛm la. 3Ka dimbɔŋɔ daa shiri niŋ Judanima kaman Yawɛ ni zali shɛm ni o yihi ba o sani. Manaasa ni daa tum alahichi shɛŋa la 4min’ o ni daa lan ku ninvuɣ’ shɛb’ bɛn ka taali n-chɛ ka bɛ ʒim zo n-tiɛli Jɛrusalɛm la zuɣu ka Yawɛ daa bi chɛ bɛ taali.
5Jɛhoyakim ni daa tum tuun’ shɛŋa zaa pahi min’ o ni daa pun tum shɛlikam zaa, bɛ sabi di yɛla niŋ Juda nanim’ litaafi shɛŋa bɛ ni booni Yɛlikura litaafinim’ la ni. 6Ka Jɛhoyakim daa ti kani ka o bia Jɛhoyachin di nam zan’ o zaani.
7Ka Ijipti naa daa bi lan yi o ya kana, dama Babilɔn naa daa deeg’ o ni su tiŋgban’ shɛli zaa din zaŋ Ijipti kulibɔŋ shee hal ti paai Yufretiiz Mɔɣili ni.
Juda Naa Jɛhoyachin
(2 Yɛlikura 36.9-10)
8Jɛhoyachin yuma daa nyɛla yuun’ pisaayika saha shɛl’ o ni daa di nam maa. O daa di nam maa niŋla chira ata Jɛrusalɛm. O ma yuli n-daa booni Nɛhushita. Ka Nɛhushita mi ba daa nyɛ Ɛlnatan ŋun daa nyɛ Jɛrusalɛm nir’ la. 9Jɛhoyachin daa tum alahichi Yawɛ sani kaman o ba ni daa tum shɛm la.
10Di saha ka Babilɔn Naa Nɛbukadnɛza daa chɛ ka o tɔbbihi kana ti liri Jɛrusalɛmnima n-teei gili bɛ tiŋ’ maa. 11Babilɔn Naa Nɛbukadnɛza tɔbbihi maa ni daa teei gili Jɛrusalɛm saha shɛli maa, ka ŋun’ Nɛbukadnɛza maŋmaŋ’ daa ka Jɛrusalɛm na. 12 Ka Juda Naa Jɛhoyachin min’ o ma ni o kpambaliba ni o bidibisi ni o naazɔnim’ daa zaŋ bɛmaŋ’ ti Babilɔn naa. Ka Babilɔn naa maa daa gbaai Naa Jɛhoyachin ŋun’ Babilɔn naa maa nam dibu yuma anii saha kuli Babilɔn. 13O daa kpuɣi Yawɛ jɛmbu duu nɛma mini nayili nɛma zaa, ka ŋme ŋ-ŋma salima la’ shɛŋa zaa Izraɛl Naa Sulemaana ni daa mali niŋ Yawɛ jɛmbu duu la kaman Yawɛ ni daa pun yɛli shɛm. 14Ka Naa Nɛbukadnɛza daa zaŋ Jɛrusalɛmnim’ zaa mini nabihi ni tɔbutuhiri’ biinsi tuhi’ pia ni tuumbaŋsimnim’ ni machɛlinim’ zaa kul’ o ya; ka so daa bi kpalim naɣila bɛn nyɛ nandaamba kɔŋko n-daa kpalim be bɛ tiŋgbɔŋ maa ni.
15 Ka Nɛbukadnɛza daa zaŋ Naa Jɛhoyachin min’ o ma ni o paɣiba ni o kpambaliba ni bɛ tiŋgbɔŋ ni ninvuɣ’ zuɣuri n-yi Jɛrusalɛm kuli Babilɔn tiŋgbɔŋ ni nti leei daba. 16Ka Babilɔn naa daa zaŋ ninvuɣ’ kpɛma tusaayopɔin mini tuumbaŋsimnim’ ni machɛlinim’ tuhili bɛn zaa mali kpiɔŋ din ni tooi tuhi tɔbu kuli Babilɔn.
17 Ka Babilɔn Naa Nɛbukadnɛza daa zaŋ Naa Jɛhoyachin bapira Matania n-leei naa zali ŋun’ Jɛhoyachin zaani, ka taɣ’ o yuli Zɛdɛkia.
Juda Naa Zɛdɛkia
(2 Yɛlikura 36.11-12; Jɛrimia 52.1-3)
18 Zɛdɛkia yuma daa nyɛla yuun’ pisiniyini saha shɛl’ o ni daa di nam maa. O daa diya n-niŋ o nam maa ni la yuun’ piniyini Jɛrusalɛm. O ma yuli n-daa booni Hamutal. Hamutal mi ba n-daa nyɛ Jɛrimia ŋun daa nyɛ Libina nir’ la. 19Zɛdɛkia daa tum alahichi Yawɛ sani kaman Jɛhoyakim ni daa tum shɛm la. 20 Yɛlimaŋli, Jɛrusalɛmnim’ mini Judanim’ ni daa chɛ ka Yawɛ suhu yiɣisi zuɣu ka o daa kari ba o sani bahi.",https://www.bible.com/bible/2264/2KI.24.DBWDB
2 NANIMA 25,"Jɛrusalɛm gooni lubu
(2 Yɛlikura 36.13-21; Jɛrimia 52.3-11)
1 Ka Zɛdɛkia daa ti zaɣisi ni o ku lan jɛm Babilɔn naa. O ni daa di nam zaŋ chaŋ yuma awɛi saha gol’ so ŋun pahiri pia biɛɣu pia dali, ka Babilɔn Naa Nɛbukadnɛza daa zaŋ o tɔbbihi zaa kana nti liri Jɛrusalɛmnima n-teei gili bɛ tiŋ’ maa; ka me bindura tabili di gooni gil’ li ti tuui. 2Ka bɛ daa kul doya gil’ tiŋ’ maa m-mali hal ti paai Naa Zɛdɛkia ni daa di nam maa yuun’ piniyini saha. 3Di yuuni maa ni gol’ so ŋun pahir’ anahi daba awɛi dali, ka bindirigu daa lan ka tiŋ’ maa ni, ka kum lu niriba maa zuɣu. 4 Babilɔnnim’ ni daa kul teei gili bɛ tiŋ’ maa zaa yoli, bɛ daa chibi tiŋ’ maa gooni voli, ka Naa Zɛdɛkia min’ o tɔbbihi zaa daa doli voli maa yi goma ayi sunsuuni. Naa puu polo ka bɛ daa doli yi yuŋ n-zɔri kpari Jɔɔdɛn Mɔɣili polo. 5Amaa ka Babilɔn tɔbbihi daa kari doli Naa Zɛdɛkia hal ti paag’ o Jɛriko bɔpiɛligu ni, ka o tɔbbihi zaa daa zo ka chɛ o. 6Ka bɛ daa gbaai Naa Zɛdɛkia n-zaŋ o tahi Babilɔn Naa sani Ribila, ka o daa kar’ o saria. 7 Ka bɛ daa gbahi Naa Zɛdɛkia bidibisi n-ku ba o ninni, ka kpaɣ’ o mi nina; ka ba o bandi n-zaŋ o kuli Babilɔn.
Bɛ saɣim Naawuni jɛmbu duu
(Jɛrimia 52.12-33)
8Babilɔn Naa Nɛbukadnɛza ni daa di nam zaŋ chaŋ yuun’ pisiyinika puuni gol’ so ŋun pahir’ anu daba ayopɔin dali, ka Babilɔn naa kpambal’ so ŋun daa nyɛ o tɔbbihi sapashin’ kpeen’ so ŋun yuli daa booni Nɛbuzaradan la daa ka Jɛrusalɛm na. 9 O daa kamina ti nyo Yawɛ jɛmbu duu mini nayili ni Jɛrusalɛm yiya zaa buɣim. O daa nyo yil’ karili kam buɣim. 10Ka Babilɔn tɔbbihi bɛn zaa daa be sapashin’ kpɛm’ maa sani daa daai goon’ shɛŋa din daa gili Jɛrusalɛm la zaa luhi. 11Ka sapashin’ kpɛm’ Nɛbuzaradan daa zaŋ ninvuɣ’ shɛb’ bɛn daa kpalim be tiŋ’ maa ni mini bɛn daa zaŋ bɛmaŋ’ ti Babilɔn Naa Nɛbukadnɛza la ni ninvuɣ’ gbaliŋ bɛn zaa pahi kuli. 12Amaa sapashin’ kpɛm’ maa daa naɣ’ chɛla tiŋgbɔŋ maa ni nandaamba shɛba ni bɛ maani tihi puri ka kɔra.
13 Ka Babilɔnnim’ daa ŋme n-wurim daanya daantalisi mini tɔrokɔnim’ daanya ni daanya kɔniŋdi bin’ titali din daa be Yawɛ jɛmbu duu la, ka kpuɣi daanya maa kuli Babilɔn. 14 Bɛ daa lan kpuɣi duɣuri mini soobuya ni bɛ ni mali binshɛŋa n-kpihindi firilanima ni tulaale zim lahi ni daanya la’ shɛŋa zaa bɛ ni daa mali tumdi tuma Naawuni jɛmbu duu puuni la. 15Bɛ daa lan kpuɣi bɛ ni mali binshɛŋa moori buɣim mini lahi. Ka sapashin’ kpɛm’ maa daa kpuɣi bɛ ni zaŋ salima mini anzinfa mali binshɛŋa zaa kuli. 16Ka daantalis’ ayi mini kɔniŋdi bini ni tɔroko’ shɛŋa Sulemaana ni daa mali niŋ Yawɛ jɛmbu duu la, di zaa daanya daa galisiya pam hal ka bɛ ku tooi buɣisi baŋ di tibisim ni nyɛ shɛm. 17Daantalisi maa zaɣ’ yini kam dubu daa nyɛla mita anii, ka daanya binkpilli daa tam di zuɣusaa, ka di mi dubu nyɛ mita yini ni biɛla; ka bɛ zaŋ daanya mali pumpɔrinchihi kɔtomsi n-kɔɣili biŋkpilli maa gili n-dihi li nachiinsi. Ka daantal’ shɛli din pah’ ayi gba daa bemi kaman dini maa.
Bɛ gbahi Judanim’ kuli Babilɔn
(Jɛrimia 52.24-27)
18Di saha ka tɔbbihi bɛn guli naa sapashin’ kpɛm’ la daa gbahi maligumaaniba zuɣulana Sɛraya mini Zɛfania ŋun daa nyɛ maligumaana m-pa o zuɣu la ni dunɔguliba ata. 19O daa lan nya do’ so ŋun daa pun nyɛ tɔbbihi sapashin’ kpɛm’ mini niriba anu shɛb’ bɛn daa nyɛ naa saawaranima tiŋ’ maa puuni n-gbahi ba. Ka o daa lan nya tɔbbihi sapashin’ kpɛm’ gbaŋŋmara ŋun daa su bɛ tiŋgbɔŋ maa niriba laɣimbu tuma la mini ninvuɣ’ pihiyɔbu tiŋ’ maa puuni n-gbahi ba. 20Ka tɔbbihi bɛn daa guli naa la sapashin’ kpɛm’ Nɛbuzaradan daa zaŋ ba tahi Babilɔn naa sani Ribila. 21Ka Babilɔn naa daa ti chɛ ka bɛ bu ba, ka ku ba Ribila din be Hamat tiŋgbɔŋ ni la.
Bɛ ni daa gbahi Judanim’ maa bɛ tiŋgbɔŋ ni kuli tinzun’ tiŋgbɔŋ ni shɛm m-bala.
Juda gomna Gɛdalia
(Jɛrimia 40.7-9; 41.1-3)
22 Di saha ka Babilɔn Naa Nɛbukadnɛza daa zaŋ Gɛdalia Ahikam bia ŋun daa nyɛ Shafan yaaŋa la n-leei gomna ka o su o ni daa chɛ ninvuɣ’ shɛb’ niŋ Juda tiŋgbɔŋ ni la fukumsi. 23Ka sapashinnim’ mini bɛ tɔbbi’ shɛb’ bɛn daa be kpaŋ’ la zaa daa wum ni Babilɔn naa zaŋ Gɛdalia leei gomna, ka zaŋ bɛ tɔbbihi maa n-kuli Gɛdalia sanna Mizipa. Bɛ yuya n-daa nyɛ: Nɛtania bia Ishimail mini Karia bia Jɔhanan ni Tanhumɛt ŋun daa nyɛ Nɛtɔfa nir’ la bia Sɛraya ni Maakati nir’ la bia Jaazania. 24Ka Gomna Gɛdalia daa lo ba alikauli yɛli, “Di zɔriya Babilɔn sapashinnim’ dabiɛm, kpalimmiya be ti tiŋgbɔŋ ŋɔ ni n-jɛmdi Babilɔn naa, ka binshɛlikam niŋ viɛnyɛliŋga yi sani.”
25 Amaa di saha maa zaŋ chaŋ gol’ so ŋun pahir’ ayopɔin ni, ka Nɛtania bia Ishimail ŋun daa nyɛ Ɛlishama yaaŋa, ka nyɛ ŋun daa yi nam zuliya ni na la daa zaŋ ninvuɣ’ pia pa omaŋ’ zuɣu n-kana ti liri gomna Gɛdalia n-ku o. Bɛ daa lan ku Izraɛlnim’ mini Babilɔnnim’ bɛn daa be o sani Mizipa maa. 26 Dimbɔŋɔ nyaaŋa ka sapashinnim’ maa mini bɛ tɔbbihi ni niriba bɛn zaa nyɛ tarimba ni wɔɣira daa yiɣisi kuli Ijipti, dama bɛ daa zɔrila Babilɔnnima.
Bɛ yihi Naa Jɛhoyachin sarika ni
(Jɛrimia 52.31-34)
27Juda Naa Jɛhoyachin ni daa be tinzun tiŋgbɔŋ maa ni zaŋ chaŋ yuun’ pihitanaayopɔin puuni gol’ so ŋun pahiri pinaayi biɛɣ’ pisinaayopɔin dali ka Ivilmɛrɔdak daa leei Babilɔn naa, ka niŋ Juda Naa Jɛhoyachin nirilim yih’ o sarika ni. 28Ɛvilmɛrɔdak daa tɔɣisi Naa Jɛhoyachin nirilim yɛtɔɣa, ka ti o jilima ʒiishee n-gari na’ shɛb’ bɛn daa be o sani Babilɔn tiŋgbɔŋ maa ni. 29Ka Jɛhoyachin daa pirig’ o dansarika binyɛra sɔŋ; ka daa kul’ diri nayili bindirigu hal ni o nyɛvili tariga. 30Ka naa Ivilmɛrɔdak daa kul tir’ o o dabisili kam laɣ’ dira hal ni o nyɛvili tariga.",https://www.bible.com/bible/2264/2KI.25.DBWDB
1 YƐLIKURA PILIGU,"PILIGU
Yɛlikura litaafinim’ puuni yɛtɔɣa pam nyɛla, di lab’ yɛlila yɛtɔɣ’ shɛŋa din be Samuɛl litaafinim’ mini Nanim’ litaafinim’ ni la, amaa ka di ni tɛhi shɛm lee be di ko. Daliri kpana ayi n-nyɛ din wuhiri Izraɛl nanim’ kurimbuni ha yɛla ni nyɛ shɛm Yɛlikura litaafinim’ ŋɔ ni. 1) Ni di wuhi ni yɛl’ biɛri ni daa kul lu Izraɛl mini Juda nama zuɣu la zaa yoli, Naawuni daa na kul ʒiɛla o ni lo bɛ zuliya maa alikauli shɛŋa la nyaaŋa, ka lɔri nia tir’ o niriba maa ninvuɣ’ shɛb’ bɛn daa be Juda la. Ŋun daa sab’ litaafinim’ ŋɔ ni daa nya shɛli ka baŋ ni di ni nani n-nyɛ Dauda mini Sulemaana ni daa tum tuun’ kar’ shɛŋa la m-pahi Jɛhɔshafat mini Hɛzɛkia ni Jɔsia ni daa lab’ mali niriba maa zal’ la ni ninvuɣ’ shɛb’ bɛn daa kul ʒe Naawuni yim la. 2) Ni bɛ wuhi Naawuni jɛmbu ni daa nyɛ shɛm piligu ni Naawuni jɛmbu duu Jɛrusalɛm, di bamdi bɛ ni daa lan laɣim maligumaaniba mini Lɛvinima, ka di chɛ ka bɛ daa lan jɛmdi Naawuni la. Di wuhiya ni Dauda n-daa piligi Naawuni jɛmbu soya hal di ni daa nyɛla Sulemaana n-daa ti me jɛmbu duu maa la.
Din be litaafi ŋɔ puuni
Dɔɣirikpamba mini bɛ yuya sabbu 1.1—9.44
Sool kum 10.1-14
Dauda nam dibu 11.1—29.30
a. Wahala mini nasara dibu 11.1—22.1
b. Naawuni jɛmbu duu mɛbu shili malibu 22.2—29.30",https://www.bible.com/bible/2264/1CH.INTRO1.DBWDB
1 YƐLIKURA 1,"Adam ʒiɛmani zaŋ ti paai Ibrahimma ʒiɛmani
(Piligu 5.1-32; 10.1-32; 11.10-26)
1Adam n-daa nyɛ Shɛt ba, ka Shɛt nyɛ Ɛnɔsh ba 2ka Ɛnɔsh nyɛ Kɛnan ba, ka Kɛnan nyɛ Mahalalɛl ba, ka Mahalalɛl nyɛ Jafɛt ba; 3ka Jarɛd nyɛ Ɛnok ba, ka Ɛnok nyɛ Mɛtusɛla ba, ka Mɛtusɛla nyɛ Lamɛk ba, ka Lamɛk mi daa nyɛ Nuhu ba. 4Nuhu bidibisi n-daa nyɛ; Shɛm mini Ham ni Jafɛt.
5Jafɛt bidibisi n-daa nyɛ: Goma mini Magɔg ni Madai ni Javan ni Tubal ni Mɛshɛk ni Tiras. 6Goma bidibisi n-daa nyɛ: Ashikɛnaz mini Difat ni Tɔgarima. 7Javan bidibisi n-daa nyɛ: Ɛlisha mini Tarishish ni Kitim ni Rodanim. 8Ham bidibisi n-daa nyɛ: Kush mini Ijipti ni Put ni Keenan. 9Kush bidibisi n-daa nyɛ: Siiba mini Havila ni Sabita ni Raama ni Sabitɛka. Raama bidibisi n-daa nyɛ: Shiiba mini Dɛdan. 10Kush n-daa nyɛ Nimrɔd ba. O daa nyɛla tɔbutuhiri’ biiŋa dunia ni. 11Ijipti bihi n-daa nyɛ: Ludinim’ mini Anamnima ni Lɛhabinima ni Nafitunima 12ni Patirusinima ni Kasilunima ni Kriitinima (Bɛ zuliya ni ka Filistianim’ daa yina). 13Keenan bidibisi n-daa nyɛ: Sidɔn ŋun daa nyɛ o bituuli la mini Hɛt 14ni Jɛbusinim’ ni Amɔrinim’ ni Gɛrigashinima 15ni Hivinim’ ni Arikinim’ ni Sinitinim’ 16ni Arivadnim’ ni Zɛmarinim’ ni Hamatinima.
17Shɛm bihi n-daa nyɛ: Ɛlam mini Ashur ni Aripakishad ni Lud ni Aram ni Uzi ni Hul ni Gɛta ni Mɛshɛk. 18Aripakishad daa nyɛla Shɛla ba, ka Shɛla nyɛ Ɛba ba. 19Ka Ɛba daa dɔɣi bidibisi ayi: yino yuli n-daa booni Pɛlɛg (dama o dɔɣibu saha ka niriba daa woli taba), ka o mabia yuli daa booni Jokitan. 20Jokitan bihi n-daa nyɛ: Alimɔdad mini Shɛlɛf ni Hazarimavɛt ni Jɛra. 21Hadɔram mini Uzal ni Dikila 22ni Ɛbal ni Abimeel ni Shiiba 23ni Ofiri ni Havila ni Jɔbab; bɛmbɔŋɔnim’ zaa daa nyɛla Jokitan bidibisi.
24Shɛm mini Aripakishad ni Shɛla 25ni Ɛba ni Pɛlɛg ni Riu 26ni Sɛrug ni Nahɔr ni Tɛra 27ni Ibram, (Ibrahimma m-bala).
Ishimail bihi
(Piligu 25.12-16)
28Ibrahimma bidibisi daa nyɛla Yisahaku mini Ishimail. 29Bɛ zuliya m-bɔŋɔ: Ishimail bituuli n-daa nyɛ Nɛbaiɔt, bɛn daa dol’ o nyaaŋa n-daa nyɛ: Kɛdar mini Adibiil ni Mibisam 30ni Mishima ni Duma ni Masa ni Hadad ni Tɛma 31ni Jɛturi ni Nafish ni Kɛdɛma. Ishimail bidibisi ni daa nyɛ shɛba m-bala. 32Ibrahimma mam ŋun yuli daa booni Kɛtuura la ni daa dɔɣi bidib’ shɛba n-daa nyɛ: Zimiran mini Jokishan ni Mɛdan ni Midian ni Ishibak ni Shua. Jokishan bidibisi n-daa nyɛ: Shiiba mini Dɛdan. 33Midian mi bidibisi n-daa nyɛ: Ɛfa mini Ɛfɛr ni Hanok ni Abida ni Ɛldaa. Bɛmbɔŋɔnim’ zaa daa nyɛla Kɛtuura zuliya.
Iso bihi
(Piligu 36.1-19)
34Ibrahimma n-daa nyɛ Yisahaku ba, Yisahaku bidibisi n-daa nyɛ Iso mini Izraɛl. 35Iso bidibisi n-daa nyɛ: Ɛlifaz mini Riuɛl ni Jɛushi ni Jalam ni Kɔra. 36Ɛlifaz bidibisi n-daa nyɛ: Tɛman mini Omari ni Zɛfi ni Gatam ni Kɛnaz ni Timna ni Amalɛk. 37Riuɛl bidibisi n-daa nyɛ: Nahat mini Zɛra ni Shamma ni Miza.
Ninvuɣ’ shɛb’ bɛn daa tuui ʒini Ɛdom
(Piligu 36.20-30)
38Siɛr bidibisi n-daa nyɛ: Lɔtan mini Shɔbal ni Zibiɔn ni Ana ni Dishɔn ni Ɛzɛr ni Dishan.
39Lɔtan bidibisi n-daa nyɛ: Hɔri mini Hɔmam. Lɔtan tizɔpaɣa n-daa nyɛ Timna. 40Shɔbal bidibisi n-daa nyɛ: Alivan mini Manahat ni Ɛbal ni Shɛfi ni Onam. Zibiɔn bidibisi n-daa nyɛ: Aiya mini Ana. 41Ana daa nyɛla Dishɔn ba. Dishɔn bidibisi n-daa nyɛ: Hamiran mini Ɛshiban ni Itiran ni Kɛran. 42Ɛzɛr bidibisi n-daa nyɛ: Bilihan mini Zaavan ni Jaakan. Dishan bidibisi n-daa nyɛ Uzi mini Aran.
Ɛdom nanima
(Piligu 36.31-43)
43Na’ shɛb’ bɛn daa di Ɛdom tiŋgbɔŋ nam hal ka Izraɛlnim’ ti naanyi mali nanima yuya m-bɔŋɔ. Bɛɔr bia Bɛla ŋun ya daa nyɛ Dinhaba la. 44Bɛla ni daa ti kpi, Jɔbab ŋun daa nyɛ Zɛra bia, ka o ya nyɛ Bɔzira la n-daa di nam zan’ o zaani. 45Ka Jɔbab daa ti kpi, ka Husham ŋun daa nyɛ Tɛmannim’ tiŋgbɔŋ ni nir’ la di nam zan’ o zaani. 46Ka Husham daa ti kpi, ka Hadad ŋun daa nyɛ Bɛdad bia, ka nyɛ ŋun daa tuhi nyaŋ Midiannim’ Mɔabnim’ tiŋgbɔŋ ni la daa di nam zan’ o zaani, o ya yuli n-daa booni Avit. 47Hadad ni daa ti kpi, Samla ŋun daa nyɛ Masirɛka nir’ la n-daa di nam zan’ o zaani. 48Samla ni daa ti kpi, Shaul ŋun daa nyɛ Rɛhɔbɔt, tin’ shɛli din be Yufretiiz Mɔɣili polo nir’ la n-daa di nam zan’ o zaani. 49Shaul ni daa ti kpi, Baalihanan ŋun daa nyɛ Akibɔr bia la n-daa di nam zan’ o zaani. 50Baalihanan ni daa ti kpi, Hadad n-daa di nam zan’ o zaani, o ya yuli n-daa booni Pai, o paɣ’ yuli n-daa booni Mɛhɛtabɛl, Mɛhɛtabɛl ma yuli n-daa booni Matirɛd, ka o yabipaɣa mi yuli daa booni Mɛzahab.
51Ka Hadad daa ti kpi. O kalinsi nyaaŋa na’ shɛb’ bɛn daa di Ɛdom n-daa nyɛ: Timna mini Aliva ni Jɛtɛt 52ni Oholibama ni Ɛla ni Pinɔn 53ni Kɛnaz ni Tɛman ni Mibizar 54ni Magidiɛl ni Iram. Bɛmbɔŋɔnima n-daa nyɛ Ɛdom nanima.",https://www.bible.com/bible/2264/1CH.1.DBWDB
1 YƐLIKURA 2,"Juda zuliya
1Bɛmbɔŋɔnima n-daa nyɛ Izraɛl bihi, o yuli n-lan nyɛ Yaakubu: Rubin mini Simiɔn ni Lɛvi ni Juda ni Isaka ni Zɛbulɔn 2ni Dan ni Yisifu ni Bɛnjamin ni Naftali ni Gaad ni Asha.
3Juda bidibisi n-daa nyɛ: Ɛr mini Onan ni Shɛla, o Keenan paɣ’ ŋun yuli daa booni Batishua la ni daa dɔɣi bidibisi ata shɛba m-bala. Juda bikpɛm sani ŋun yuli daa booni Ɛr maa daa nyɛla ninvuɣ’ biɛɣu Yawɛ sani, ka o daa chɛ ka o kpi. 4Ka Juda daa zaŋ o bia pakoli Tama maa n-lan dɔɣi bidibisi ayi pahi, bɛna n-nyɛ Pɛrɛz mini Zɛra. Juda bidibisi zaa daa nyɛla niriba anu. 5Pɛrɛz bidibisi n-daa nyɛ: Hɛzirɔn mini Hamul. 6Zɛra bidibisi n-daa nyɛ: Zimiri mini Ɛtan ni Hɛman ni Kalikol ni Dara, bɛ daa nyɛla niriba anu. 7 Karimi bidibiga n-daa nyɛ Akar ŋun daa bo yɛla bahi Izraɛlnim’ la. O daa kpuɣila bɛ ni zaŋ binshɛli ti Naawuni.
8Ɛtan bidibiga n-daa nyɛ Azaria.
Naa Dauda Daŋ niriba
9Hɛzirɔn ni daa dɔɣi bidib’ shɛba n-nyɛ: Jɛramiil mini Ram ni Kɛlubai.
10Ram daa nyɛla Aminadab ba, ka Aminadab daa nyɛ Nashɔn ŋun daa nyɛ Juda bidibisi ni asanza nir’ la ba. 11Nashɔn daa nyɛla Salima ba, ka Salima daa nyɛ Bɔaz ba, 12ka Bɔaz daa nyɛ Obɛd ba, ka Obɛd mi daa nyɛ Jɛsi ba.
13Jɛsi daa nyɛla Ɛliab ba. Ɛliab n-daa nyɛ o bituuli, ka ŋun daa pa o zuɣu nyɛ Abinadab, ka ŋun pahi ata daa nyɛ Shimia, 14ka ŋun pahi anahi daa nyɛ Nɛtanɛl, ka ŋun pahi anu daa nyɛ Radai, 15ka ŋun pahi ayɔbu daa nyɛ Ozɛm, ka Dauda daa nyɛ ŋun pahi ayopɔin. 16Bɛ tizɔpaɣiba n-daa nyɛ: Zɛruya mini Abigeel.
Zɛruya bidibisi n-daa nyɛ: Abishai mini Jɔab ni Asahɛl. Bɛ daa nyɛla niriba ata. 17Abigeel n-daa dɔɣi Amasa, Amasa ba n-daa nyɛ Jɛta ŋun daa nyɛ Ishimail zuliya ni nir’ la.
Hɛzirɔn zuliya
18Hɛzirɔn bia Kalɛb min’ o paɣiba Azuba ni Jɛriɔt daa dɔɣi bihi. O bidibisi n-daa nyɛ: Jɛshɛr mini Shɔbab ni Aridɔn. 19Azuba ni daa ti kpi, Kalɛb daa kpuɣila Ɛfirat, ka o daa dɔɣi Hur. 20Hur n-daa nyɛ Uri ba, ka Uri mi daa nyɛ Bɛzalɛl ba.
21Hɛzirɔn ni daa ti paai yuun’ pihiyɔbu saha shɛli, ka o daa lan kpuɣi Makiri ŋun daa nyɛ Giliad ba la bipuɣiŋga n-daa zaŋ o dɔɣi Sɛgub. 22Sɛgub daa nyɛla Jair ba, ka Jair daa nyɛ ŋun su tinsi pisinaata fukumsi Giliad tiŋgban’ ni. 23Amaa ka Gɛshurinim’ mini Sirianim’ daa fa Havɔtijairi mini Kɛnat ni di tiŋkpansi bɛ sani, di daa nyɛla tinsi pihiyɔbu. Bɛmbɔŋɔnim’ zaa daa nyɛla Makiri ŋun daa nyɛ Giliad ba la bihi. 24Hɛzirɔn ni daa ti kani tin’ shɛli din yuli booni Kalɛb Ɛfirata la ni nyaaŋa ka o pakoli Abija daa dɔɣi Ashihur ŋun daa nyɛ Tɛkɔa ba la.
Jɛramiil zuliya
25Jɛramiil ŋun daa nyɛ Hɛzirɔn bituuli san’ la bidibisi n-daa nyɛ: Ram ŋun daa nyɛ o bituuli san’ la mini Buna ni Orɛn ni Ozɛm ni Ahija. 26Jɛramiil daa lan mali paɣ’ so ka o yuli booni Atara, ŋuna n-daa nyɛ Onam ma. 27Ram ŋun daa nyɛ Jɛramiil bituuli san’ la bidibisi n-daa nyɛ: Maaz mini Jamin ni Ɛkɛr. 28Onam bidibisi n-daa nyɛ: Shammai mini Jada. Shammai bidibisi n-daa nyɛ: Nadab mini Abishur.
29Abishur paɣ’ yuli n-daa booni Abiheel, ŋuna n-daa dɔɣi Ahiban mini Molid. 30Nadab bidibisi n-daa nyɛ: Sɛlɛd mini Apaim. Amaa Sɛlɛd ŋun’ daa bi dɔɣi bia ka kpi. 31Apaim bidibiga n-daa nyɛ Ishi, Ishi bidibiga n-daa nyɛ Shɛshan, Shɛshan bidibiga n-daa nyɛ Ahilai.
32Jɛta ŋun daa nyɛ Shammai mabia la bidibisi n-daa nyɛ: Jɛtɛrit mini Jɔnatan, Amaa ka Jɛta ŋun’ daa bi dɔɣi bia ka kpi. 33Jɔnatan bidibisi n-daa nyɛ Pɛlɛt mini Zaza. Bɛmbɔŋɔ zaa daa nyɛla Jɛramiil daŋ niriba.
34Shɛshan daa dɔɣila bipuɣinsi kɔŋko, o daa bi dɔɣi bidibiga. Amaa o daa mal’ o dabili ŋun daa nyɛ Ijipti nira, ka o yuli booni Jariha.
35Ka Shɛshan daa zaŋ o bipuɣiŋga ti o dabili Jariha maa, ka o daa zaŋ o dɔɣi Atai. 36Ka Atai daa nyɛ Neetan ba, ka Neetan mi daa nyɛ Zabad ba, 37ka Zabad daa nyɛ Ɛfilal ba, ka Ɛfilal nyɛ Obɛd ba. 38Obɛd daa nyɛla Jɛhu ba, ka Jɛhu nyɛ Azaria ba. 39Azaria n-daa nyɛ Hɛlɛz ba, ka Hɛlɛz mi nyɛ Ɛliasa ba.
40Ɛliasa daa nyɛla Sisimai ba, ka Sisimai nyɛ Shallum ba. 41Shallum daa nyɛla Jɛkamia ba, ka Jɛkamia mi daa nyɛ Ɛlishama ba.
Kalɛb zuliya
42Kalɛb ŋun daa nyɛ Jɛramiil mabia la bidibisi m-bɔŋɔ: Masha ŋun daa nyɛ Zif ba la n-daa nyɛ o bituuli. Marɛsha bidibiga n-daa nyɛ Hiburɔn. 43Hiburɔn bidibisi n-daa nyɛ Kɔra mini Tapua ni Rɛkɛm ni Shɛma. 44Shɛma daa nyɛla Raham ba, ka Raham nyɛ Jokiam ba, ka Rɛkɛm mi daa nyɛ Shammai ba. 45Shammai bidibiga n-daa nyɛ Maɔn, ka Maɔn daa nyɛ Bɛtizur ba. 46Ɛfa ŋun daa nyɛ Kalɛb mam la n-daa dɔɣi Haran mini Mɔza ni Gazɛz, ka Haran daa nyɛ Gazɛz ba.
47Jaadai bidibisi n-daa nyɛ: Rɛgɛm mini Jɔtam ni Gɛshan ni Pɛlɛt ni Ɛfa ni Shaaf. 48Maaka ŋun daa nyɛ Kalɛb mam la n-daa dɔɣi Shɛbɛr mini Tirihana. 49Ŋuna n-daa lan dɔɣi Shaaf ŋun daa nyɛ Madimanna ba la mini Shɛva ŋun daa nyɛ Makibɛna mini Gibia ba la. Kalɛb bipuɣiŋga n-daa nyɛ Akisa. 50Bɛmbɔŋɔnima n-daa nyɛ Kalɛb zuliya:
Hur ŋun daa nyɛ Ɛfirat bituuli la bidibisi n-daa nyɛ: Shɔbal ŋun daa nyɛ Kiriatijiarim ba la 51mini Salima ŋun daa nyɛ Bɛtilihɛm ba la ni Harɛf ŋun mi daa nyɛ Bɛtigadɛr ba la.
52Shɔbal ŋun daa nyɛ Kiriatijiarim ba la daa lan mali bidib’ shɛba. Bɛna n-daa nyɛ: Haroi ŋun zuliya nyɛ Mɛnuhɔtinim’ pirigili la. 53Kiriatijiarim zuliya n-daa nyɛ Itirinim’ mini Putinim’ ni Shumatinim’ ni Mishiranima. Bɛmbɔŋɔnim’ zuliya ni ka Zɔranim’ mini Ɛshitaolnim’ yina.
54Salima bidibisi n-daa nyɛ: Bɛtilihɛm ŋun daa lan nyɛ Nɛtɔfa nir’ la mini Atirɔtibɛtijɔab ni Manahatinim’ pirigili ni Zɔrinima.
55Gbansabiriba zuliya bɛn daa ʒi Jabɛz n-daa nyɛ: Tiratinim’ mini Shimiatinim’ ni Sukatinima. Bɛmbɔŋɔnim’ n-daa nyɛ Kɛnnim’ bɛn daa yi Hammat na, ka bɛ yabidoo daa nyɛ Rɛkab la.",https://www.bible.com/bible/2264/1CH.2.DBWDB
1 YƐLIKURA 3,"Naa Dauda bihi
1Dauda ni daa dɔɣi bidib’ shɛb’ Hiburɔn m-bɔŋɔ: o bituuli n-daa nyɛ Amnɔn ŋun ma daa nyɛ Ahinɔam ka o yi Jɛziriil na la, ŋun pa o zuɣu n-daa nyɛ Daniɛl ŋun ma daa nyɛ Abigeel ŋun daa yi Kamɛl na la. 2Ŋun pah’ ata n-daa nyɛ Absalom ŋun ma daa nyɛ Maaka ŋun daa nyɛ Gɛshur naa Talimai bipuɣiŋga la, ŋun pah’ anahi n-daa nyɛ Adɔnija ŋun ma daa nyɛ Hagit la. 3Ŋun pah’ anu n-daa nyɛ Abital bia Shɛfatia. Ŋun pah’ ayɔbu n-daa nyɛ Itiriam o paɣ’ Ɛgila bia. 4 Bidibisi ayɔbu ka o daa dɔɣi Hiburɔn, o ni daa di nam ʒini nimaani yuma ayopɔin ni chira ayɔbu la. O daa di nam n-ʒini Jɛrusalɛm la yuun’ pihitanaata.
5 O ni daa dɔɣi bidib’ shɛb’ mi Jɛrusalɛm m-bɔŋɔ: Shimia mini Shɔbab ni Neetan ni Sulemaana, bɛ daa nyɛla niriba anahi, o paɣ’ so ŋun yuli daa booni Batishua, ka o nyɛ Ammiɛl bipuɣiŋga la bihi.
6Dauda daa lan dɔɣi bidibisi yaha, bɛna n-daa nyɛ: Ibihar mini Ɛlishama ni Ɛlifɛlɛt 7ni Nɔga ni Nɛfɛg ni Jafia 8ni Ɛlishama ni Ɛliada ni Ɛlifɛlɛt bɛ daa nyɛla niriba awɛi. 9Bɛmbɔŋɔnim’ zaa daa nyɛla Dauda bidibisi nti pahi o mamanim’ bidibisi zuɣu, bɛ tizɔpaɣa n-daa nyɛ Tama.
Naa Sulemaana zuliya
10Sulemaana bihi ni daa nyɛ shɛba m-bɔŋɔ: Rɛhɔbɔam mini Abija daa nyɛla o bihi, ka Asa nyɛ o bia, ka Jɛhɔshafat nyɛ o bia, 11ka Jɔram nyɛ o bia, ka Ahazia nyɛ o bia, ka Jɔash nyɛ o bia. 12Amazia daa nyɛla o bia, ka Azaria nyɛ o bia, ka Jɔtam nyɛ o bia, 13ka Ahaz nyɛ o bia, ka Hɛzɛkia nyɛ o bia, ka Manaasa nyɛ o bia, 14ka Amɔn nyɛ o bia, ka Jɔsia nyɛ o bia. 15Jɔsia bidibisi n-daa nyɛ: Jɔhanan ŋun daa nyɛ o bikpɛma, ŋun pah’ ayi n-daa nyɛ Jɛhoyakim, ka ŋun pah’ ata nyɛ Zɛdɛkia, ka ŋun pah’ anahi nyɛ Shallum. 16Jɛhoyakim bidibisi n-daa nyɛ: Jɛkɔnia mini Zɛdɛkia.
Jɛkɔnia bidibisi
17Jɛkɔnia so bɛ ni daa kpɛhi duu la bidibisi n-daa nyɛ: Shialtiɛl mini 18Malikiram ni Pɛdaya ni Shɛnaza ni Jɛkamia ni Hɔshama ni Nɛdabia. 19Pɛdaya bidibisi n-daa nyɛ: Zɛrubabɛl mini Shimɛi. Zɛrubabɛl bidibisi n-daa nyɛ: Mɛshulam mini Hanania, bɛ tizɔpaɣa n-daa nyɛ Shɛlomit. 20O daa lan mali bidibis’ anu, bɛna n-daa nyɛ: Hashuba mini Ohɛl ni Bɛrɛkia ni Hasadia ni Jushabihɛsɛd, bɛ daa nyɛla bɛ niriba anu.
21Hanania bidibisi n-daa nyɛ: Pɛlatia mini Jɛshaya ni o bia Rɛfaya ni o bia Arinan ni o bia Obadia ni o bia Shɛkania. 22Shɛkania bidibiga n-daa nyɛ Shɛmaya. Ka Shɛmaya bidibisi daa nyɛ Hatush mini Igal ni Baria ni Niaria ni Shafat, bɛ daa nyɛla niriba ayɔbu. 23Niaria bidibisi n-daa nyɛ: Ɛliɔnai mini Hizikia ni Azirikam, bɛ daa nyɛla niriba ata. 24Ɛliɔnai bidibisi n-daa nyɛ: Hɔdavia mini Ɛliashib ni Pɛlaya ni Akub ni Jɔhanan ni Dalaiya ni Anani, bɛ daa nyɛla niriba ayopɔin.",https://www.bible.com/bible/2264/1CH.3.DBWDB
1 YƐLIKURA 4,"Juda bihi
1Juda bidibisi n-daa nyɛ: Pɛrɛz mini Hɛzirɔn ni Karimi ni Hur ni Shɔbal. 2Shɔbal bia Reeya n-daa nyɛ Jahat ba, ka Jahat daa nyɛ Ahumai mini Lahad ba. Bɛna n-daa nyɛ Zɔranim’ zuliya.
3Bɛmbɔŋɔnim’ n-daa nyɛ Itam bidibisi: Jɛziriil mini Ishima ni Idibash. Bɛ tizɔpaɣ’ yuli n-daa booni Hazɛlɛlipɔni. 4Pɛnuɛl daa nyɛla Gɛdɔr ba, ka Ɛzɛr mi daa nyɛ Husha ba. Bɛmbɔŋɔnima n-daa nyɛ Hur bidibisi: o bituuli n-daa nyɛ Ɛfirat ŋun daa nyɛ Bɛtilihɛmnim’ yabidoo la.
5Ashihur ŋun daa nyɛ Tɛkɔanim’ yabidoo la daa malila paɣiba ayi, yino yuli n-daa booni Hɛla, ka ŋun’ la mi yuli booni Naara. 6Ka Naara daa dɔɣi Ahuzam mini Hɛfa ni Tɛmɛni ni Haahashitari; bɛna n-daa nyɛ Naara bidibisi. 7Hɛla bidibisi n-daa nyɛ: Zɛrɛt mini Izar ni Ɛtinan.
8Kɔz daa nyɛla Anub mini Zɔbɛba ba, ka daa lan nyɛ Harum bia Aharihɛl daŋ niriba yaba.
9Jabɛz daa nyɛla ninvuɣ’ so ŋun mali jilima gar’ o mabihi zaa, o ma n-daa bol’ o yuli Jabɛz, ka yɛli ni dama o daa nya biɛrim pam o dɔɣibu ni. 10Ka Jabɛz daa ti suhi Izraɛlnim’ Naawuni yɛli, N suhir’ a ni a chɛ ka a daalibarika be n ni, ka chɛ ka n tiŋgbani galisi, ka a zaŋ a nuu pa n zuɣu n-tiligi ma zaɣibiɛɣ kam zaa ni, ka zaɣibiɛɣ’ ku niŋ ma. Ka Naawuni daa ti o o ni suh’ o shɛli maa.
Daŋ shɛŋa ni niriba
11Kɛlub ŋun daa nyɛ Shuha mabia la daa mali bidibiga ka o yuli booni Mɛhir. Mɛhir maa n-daa nyɛ Ɛshitɔn ba. 12Ishitɔn daa nyɛla Bɛtirafa mini Pasia ni Tɛhina ba, ka Tɛhina mi daa nyɛ Irinahash ba, bɛna n-nyɛ Rɛkanima.
13Kɛnaz bidibisi n-daa nyɛ: Otiniɛl mini Sɛraya, ka Otiniɛl mi bidibisi daa nyɛ: Hatat mini Mɛɔnɔtai. 14Ka Mɛɔnɔtai daa nyɛ Ofira ba. Sɛraya daa nyɛla Jɔab ba, ka Jɔab mi daa nyɛ Gɛharashimnim’ yabidoo. Din daa chɛ ka bɛ boli ba lala maa nyɛla, bɛ daa nyɛla nuhi tuumbaŋdiba.
15Jɛfune bia Kalɛb bidibisi n-daa nyɛ: Iru mini Ɛla ni Naam; ka Ɛla mi bidibiga daa nyɛ Kɛnaz. 16Jɛhalɛlɛl bidibisi n-daa nyɛ: Zif mini Zifa ni Tiria ni Asarɛl.
17Izra bidibisi n-daa nyɛ: Jɛta mini Mɛrɛd ni Ɛfɛr ni Jalɔn. Ka Mɛrɛd daa kpuɣi Firawuna bipuɣiŋga Bitia, ka o daa niŋ pua n-dɔɣi Miriam mini Shammai ni Ishiba ŋun daa nyɛ Ɛshitɛmɔa ba la. Bitia bihi n-daa bala. 18Ka o Yɛhudia paɣ’ la mi daa dɔɣi Jarɛd ŋun daa nyɛ Gɛdɔr ba la mini Hɛbɛr ŋun daa nyɛ Soko ba la ni Jɛkutiɛl ŋun mi daa nyɛ Zanɔa ba la.
19Hɔdia paɣ’ ŋun daa nyɛ Naham tizɔpaɣ’ la bidibisi n-daa nyɛ Gamnim’ bɛn daa be Kɛila la yaannim’ mini Maakatinim’ bɛn daa be Ɛshitɛmɔa la yaannima.
20Shimɔn bidibisi n-daa nyɛ: Amnɔn mini Rina ni Bɛnhanan ni Tilɔn. Ishi bidibisi n-daa nyɛ: Zɔhɛt mini Bɛnzɔhɛt.
Shɛla bihi
21Shɛla ŋun daa nyɛ Juda bia la bidibisi n-daa nyɛ: Ɛr ŋun daa nyɛ Lɛka ba la mini Laada ŋun daa nyɛ Marɛsha ba la ni kpalu’ shɛb’ bɛn daa be Bɛtashibia n-wuɣiri bimpiɛla la 22ni Jokim ni Kɔzɛbanima ni Jɔash ni Saraf ŋun daa di nam su Mɔabnima; ka daa ti lan labi Lɛhɛm la. (Dimbɔŋɔ nyɛla kurimbuni yɛtɔɣa) 23Bɛ daa nyɛla yaɣimɛriba m-be Nɛtaim mini Gɛdɛra, Bɛ daa bela naa sani nimaani n-tumd’ o tuma.
Simiɔn bihi
24Simiɔn bidibisi n-daa nyɛ: Nɛmuɛl mini Jamin ni Jarib ni Zɛra ni Shaul. 25Shaul bia n-daa nyɛ Shallum, o yaaŋa n-daa nyɛ Mibisam, ka o yaantibichee nyɛ Mishima. 26Mishima bidibisi n-daa nyɛ: Hamuɛl mini Zakur ni Shimɛi. 27Shimɛi daa malila bidibisi pinayɔbu mini bipuɣins’ ayɔbu. Amaa o mabihi maa bɛn’ daa bi dɔɣi bihi pam, lala zuɣu ka bɛ zuliya maa daa bi yɛligi kaman Judanim’ ni daa yɛligi shɛm la.
28 Bɛ ni daa be tiŋ’ shɛŋa ni n-daa nyɛ: Bɛrishiiba mini Molada ni Hazarishual 29ni Biliha ni Ɛzɛm ni Tolad 30ni Bɛtuɛl ni Hɔrima ni Zikilag 31ni Bɛtimaakabɔt ni Hazarisusim ni Bɛtibiri ni Shaaraim. Bɛ fɔntinsi ni daa nyɛ tiŋ’ shɛŋa m-bala hal ka Dauda ti naanyi di nam. 32Bɛ tiŋkpansi mi n-daa nyɛ Itam mini Ain ni Rimɔn ni Tochɛn ni Ashan, di daa nyɛla tins’ anu. 33Bɛ tiŋkpaŋ’ shɛŋa zaa din daa gili bɛ fɔntinsi maa n-nyɛ bɛ ni daa be luɣ’ shɛŋa. Ka bɛ daa sabi bɛ dɔɣirikpamba yuya zali. 34Bɛ zuliya maa ni ninvuɣ’ zuɣuri yuya m-bɔŋɔ: Mɛshɔbab mini Jamlɛk ni Amazia bia Jɔsha 35ni Joɛl ni Jɛhu ŋun daa nyɛ Jɔshibia bia la, ka Jɔshibia daa nyɛ Sɛraya bia ka Sɛraya mi nyɛ Asiɛl bia. 36Ɛliɔnai mini Jaakɔba ni Jɛshɔhaya ni Asaaya ni Adiɛl ni Jɛsimiɛl ni Bɛnaaya, 37Ziza daa nyɛla Shifi bia, ka Shifi daa nyɛ Allɔn bia, ka Allɔn daa nyɛ Jɛdaya bia, ka Jɛdaya daa nyɛ Shimri bia, ka Shimri mi daa nyɛ Shɛmaya bia. 38Bɛn zaa yuya be kpe ŋɔ nyɛla bɛn daa nyɛ zuɣulaannim’ bɛ daŋ ni, ka bɛ zuliya maa daa nabi pam 39ka bɛ daa chaŋ ti ʒini Gɛdɔr tooni Vinvamli wulimpuhili polo ni bɛ biŋkɔbiri ti ŋubiri mɔri. 40Ka bɛ daa ti nya azichi mini mɔ’ viɛla. Ka tiŋgbani maa lan galisi ka vuri kani ka suhudoo beni, dama ninvuɣ’ shɛb’ bɛn daa yi be nimaani daa nyɛla Hamnima.
41Bɛ ni boli ninvuɣ’ shɛb’ yuya ŋɔ maa nyɛla bɛn daa yi Juda Naa Hɛzɛkia saha la n-chaŋ ti nyo ninvuɣ’ shɛb’ bɛn daa be nimaani ya buɣim n-kari ba bahi, ka ʒini nimaani hal ni zuŋɔ, dama mɔri daa be nimaani viɛnyɛla ka bɛ biŋkɔbiri ŋubira. 42Ka Simiɔn zuliya maa ni ninvuɣ’ shɛba daa ti chaŋ Ɛdom zoli zuɣu, kaman niriba kɔbisinu laasabu. Bɛ daa malila bɛ zuɣulaannim’ bɛn daa nyɛ Pɛlatia mini Niaria ni Rɛfaya ni Uziɛl bɛn daa nyɛ Ishi bidibisi la 43n-ti bahi ku Amalɛknim’ bɛn daa zo n-tiligi la, ka ʒini nimaani hal ni zuŋɔ.",https://www.bible.com/bible/2264/1CH.4.DBWDB
1 YƐLIKURA 5,"Rubin bihi
1 Rubin ŋun daa nyɛ Izraɛl bituuli la zuliya m-bɔŋɔ. (Ŋuna n-daa nyɛ bituuli, amaa ka o daa ti zaŋ o ba mam dɔni, ka bɛ fa kpamli maa o sani n-zaŋ ti Yisifu ŋun daa nyɛ Izraɛl bia la bidibisi, ka di zuɣu daa chɛ ka bɛ bi kal’ o bɛ zuliya maa ni kaman ŋuna n-nyɛ bituuli. 2 Hal Juda ni daa kul mali kpiɔŋ gar’ o mabihi maa zaa, ka nabia lan yi o zuliya ni na maa zaa yoli, Yisifu n-daa kul nyɛ dɔɣirikpɛma.) 3Rubin ŋun daa nyɛ Izraɛl bituuli maa bidibisi n-daa nyɛ: Hanok mini Pallu ni Hɛzirɔn ni Karimi.
4Joɛl bidibisi n-daa nyɛ: Shɛmaya mini Gɔg ni Shimɛi. 5O bihi n-daa lan nyɛ: Maika mini Reeya ni Baal 6 ni Bɛra, ŋuna ka Tiligatipilinɛza ŋun daa nyɛ Asiria naa la daa zaŋ kuli tinzun tiŋ’ ni la. Ŋuna n-daa nyɛ Rubin zuliya naa.
7O zuliya ni ninvuɣ’ shɛb’ mini bɛ malibu yuya m-bɔŋɔ saha shɛli bɛ ni daa kali ba m-baŋ bɛ kalinli la. Naa mini Jɛiɛl ni Zakaria 8ni Bɛla ŋun daa nyɛ Azaz bia la, ka Azaz daa nyɛ Shɛma bia, ka Shɛma daa nyɛ Joɛl bia, Joɛl maa min’ o niriba n-daa ʒini Aroa zaŋ hal ni Nɛbo mini Baalimiɔn la. 9Bɛ daa lan ʒini wulimpuhili polo luɣ’ shɛli din mini bihigu shee bi wɔɣ’ ni taba, ka di be Yufretiiz Mɔɣili duli zaŋ labi tiŋgban’ nɛli ŋ-ŋɔ polo na la. Dama bɛ niɣi daa yɛligiya m-pali Giliad zaa. 10Sool saha la bɛna n-daa chaŋ ti tuhi Hagirinima n-nyaŋ ba, ka ʒini bɛ tinsi maa ni Giliad wulimpuhili polo maa ni zaa la.
Gaad zuliya
11Gaad bihi n-daa ʒini bɛ nyaaŋa baɣili ba Bashan tiŋgban’ ni zaŋ lala hal ni Salɛka. 12Joɛl n-daa nyɛ zuɣulana ka Shafam nyɛ ŋun pa o zuɣu, ka Janai mini Shafat mi doli bɛ nyaaŋa Bashan tiŋgbani maa ni. 13Ka bɛ zuliya maa niriba daa be kaman bɛ yaannim’ dunoya ni daa nyɛ shɛm. Bɛ yaannim’ maa n-daa nyɛ: Maikil mini Mɛshulam ni Shiiba ni Jɔrai ni Jakan ni Zia ni Ɛba. Bɛ daa nyɛla niriba ayopɔin. 14Bɛmbɔŋɔ mi n-daa nyɛ Abiheel bidibisi, ka Abiheel daa nyɛ Huri bia, ka Huri nyɛ Jarɔa bia, ka Jarɔa nyɛ Giliad bia, ka Giliad nyɛ Maikil bia, ka Maikil nyɛ Jɛshishai bia, ka Jɛshishai nyɛ Jado bia, ka Jado mi nyɛ Buz bia; 15Ahi daa nyɛla Abidiɛl bia, ka Abidiɛl ŋun daa nyɛ Guni bia la daa nyɛ bɛ daŋ maa ni dɔɣirikpɛma. 16Ka bɛ daa ʒini Giliad mini Bashan ni di fɔntinsi ni zaa ni Sharɔn tiŋgban’ ni luɣ’ shɛŋa din daa mali biŋkɔbiri mɔri ŋubbu shee zaa. 17Judanim’ naa Jɔtam mini Izraɛl naa Jɛrɔbɔam ʒiɛmana ni ka bɛ daa sabi bɛ daŋ maa ni niriba ŋɔ yuya maa sɔŋ.
Wulimpuhili polo zuliyanim’ tɔbbihi
18Rubin zuliya mini Gaad zuliya ni Manaasa zuliya pirigili la daa mali tɔbutuhiriba bɛn daa gbibi nyɔtaɣirisi mini takɔbiri ka mi piɛma tɔbu, ka nyɛ tɔbutuhiri’ biinsi, ka bɛ kalinli daa nyɛ ninvuɣ’ tuhi’ pihinahinaanahi ni kɔbisiyopɔin ni pihiyɔbu bɛn daa niŋ shili ni bɛ chaŋ tɔbu ni. 19Ka bɛ daa chaŋ ti tuhi Hagirinim’ mini Jɛturinim’ ni Nafishinim’ ni Nɔdabinima, 20ka Naawuni daa sɔŋ ba ka bɛ nyaŋ Hagirinim’ mini bɛn daa pahi bɛ zuɣu maa zaa. Dama bɛ daa niŋla Naawuni yɛda ka suh’ o ni o sɔŋ ba tɔb’ maa ni. 21Ka bɛ daa gbahi bɛ biŋkɔbiri. Laakumnim’ daa nyɛla tuhi’ pihinu, ka piɛri nyɛ tuhi’ kɔbisiyi ni tuhi’ pihinu, ka bunsi mi daa nyɛ tusaayi, ka daa gbahi ninvuɣ’ nɛma tuhi’ kɔbiga. 22Bɛ daa ku niriba pam, dama tɔb’ maa daa nyɛla Naawuni ni bɔr’ shɛli. Ka bɛ daa ʒini bɛ tiŋgbani maa ni hal ti paai saha shɛli bɛ ni daa gbahi ba kuli tiŋgbɔn shɛli ni la.
Manaasa zuliya bɛn be wulimpuhili polo
23Manaasa zuliya pirigili la daa bela tiŋgbani maa ni; bɛ daa galisiya pam n-ʒini Bashan zaŋ hal ni Baalihɛrimɔn ni Sɛnir zaŋ kpa Hɛrimɔn Zoli polo. 24Bɛ daŋ maa ni dɔɣirikpamba ni daa nyɛ shɛba m-bɔŋɔ: Ɛfɛr mini Ishi ni Ɛliɛl ni Aziriɛl ni Jɛrimia ni Hɔdavia ni Jadiɛl. Bɛ daa nyɛla tɔbutuhiri’ biinsi ni bɛn yuya du, ka bɛ daa lan nyɛ bɛ daŋ ni kpamba.
Bɛ gbahi wulimpuhili polo zuliyanim’ chaŋ
25Amaa bɛ daa zaɣisi bɛ yaannim’ Naawuni ka jɛmdila Naawuni ni ku ninvuɣ’ shɛb’ tiŋgbani maa ni ka chɛ ka bɛ ʒini maa buɣa. 26 Di saha ka Izraɛl Naawuni daa chɛ ka Asiria Naa Pul, bɛ ni daa lan booni so Tiligatipilinɛza la suhu daa yiɣisi bahi bɛ zuɣu, ka o daa gbahi ba chaŋ. O ni daa gbahi shɛb’ maa n-daa nyɛ Rubin zuliya mini Gaad zuliya ni Manaasa zuliya pirigili la n-zaŋ ba chaŋ ti ʒili Hala mini Habɔr ni Hara ni Gɔzan Mɔɣili duli, ka bɛ na kul ʒi nimaani hal ni zuŋɔ.",https://www.bible.com/bible/2264/1CH.5.DBWDB
1 YƐLIKURA 6,"Maligumaaniba zuɣulaannim’ daŋ
1Lɛvi bidibisi n-daa nyɛ: Gɛrishom mini Kɔhat ni Mɛrari.
2Kɔhat bidibisi n-daa nyɛ: Amiram mini Izar ni Hɛburɔn ni Uziɛl. 3Amiram bihi n-daa nyɛ: Aduna mini Musa ni Miriam. Aduna bidibisi n-daa nyɛ: Nadab mini Abihu ni Ɛliɛza ni Itama.
4Ɛliɛza daa nyɛla Finɛhas ba, ka Finɛhas nyɛ Abishua ba, 5ka Abishua nyɛ Buki ba, ka Buki nyɛ Uzi ba, 6ka Uzi nyɛ Zɛrahia ba, ka Zɛrahia nyɛ Mɛrayɔt ba, 7ka Mɛrayɔt nyɛ Amaria ba, ka Amaria nyɛ Ahitub ba, 8ka Ahitub nyɛ Zadok ba, ka Zadok nyɛ Ahimaaz ba, 9ka Ahimaaz nyɛ Azaria ba, ka Azaria nyɛ Jɔhanan ba, 10ka Jɔhanan nyɛ Azaria ba. Azaria maa n-daa nyɛ maligumaana m-be Sulemaana ni daa me Naawuni jɛmbu du’ shɛli din daa be Jɛrusalɛm la puuni. 11Azaria daa nyɛla Amaria ba, ka Amaria nyɛ Ahitub ba, 12ka Ahitub nyɛ Zadok ba, ka Zadok nyɛ Shallum ba, 13ka Shallum nyɛ Hilikia ba, ka Hilikia nyɛ Azaria ba, 14ka Azaria nyɛ Sɛraya ba, ka Sɛraya nyɛ Jɛhɔzadak ba. 15Jɛhɔzadak ka bɛ daa gbaai chaŋ tinzun tiŋa saha shɛli Naawuni ni daa zaŋ Judanim’ mini Jɛrusalɛmnim’ niŋ Nɛbukadnɛza nuu ni ka o gbahi ba chaŋ la.
Lɛvi bi shɛba
16 Lɛvi bidibisi n-daa nyɛ: Gɛrishom mini Kɔhat ni Mɛrari. 17Gɛrishom bidibisi n-daa nyɛ: Libini mini Shimɛi. 18Kɔhat bidibisi n-daa nyɛ: Amiram mini Izar ni Hiburɔn ni Uziɛl. 19Mɛrari bidibisi n-daa nyɛ: Mahili mini Mushi. Lɛvi zuliya ni niriba m-bala kaman bɛ yaannim’ ni daa nyɛ shɛm.
20Gɛrishom bidibisi n-daa nyɛ: Libini mini Jahat ni Zimma 21ni Jɔa ni Iddo ni Zɛra ni Jiatɛrai.
22Kɔhat bidibisi n-daa nyɛ: Aminadab mini Kɔra ni Asir 23ni Ɛlikana ni Ɛbiasaf ni Asir ni 24Tahat ni Uriɛl ni Uzia ni Shaul.
25Ɛlikana bidibisi n-daa nyɛ Amasai mini Ahimɔt 26ni Ɛlikana ni Zɔfai ni Nahat 27ni Ɛliab ni Jɛrɔham ni Ɛlikana.
28Samuɛl bidibisi n-daa nyɛ: Joɛl ŋun daa nyɛ o bituuli la mini Abija ŋun daa pa o zuɣu.
29Mɛrari bidibisi n-daa nyɛ: Mahili mini Libini ni Shimɛi ni Yuza 30ni Shimia ni Hagia ni Asaaya.
Naawuni jɛmbu duu baansi
31Dauda ni daa zaŋ ninvuɣ’ shɛb’ zali ni bɛ su Yawɛ jɛmbu duu jɛma yila fukumsi bɛ ni daa zaŋ Alikauli Adaka la labisina la nyaaŋa m-bɔŋɔ. 32Bɛ daa yi bela Naawuni biɛhigu shee tooni Yawɛ chirigibu shee suɣili la ni n-yiini yila hal ka Sulemaana daa ti naanyi me Yawɛ jɛmbu duu Jɛrusalɛm la. Bɛ daa kul tumdila bɛ tuma maa n-doli di soli ni nyɛ shɛm. 33Bɛn daa tumdi di tuma maa mini bɛ bidibisi yuya m-bɔŋɔ: Kɔhat daŋ ni niriba n-daa nyɛ: Hɛman ŋun daa nyɛ yiliyiina, ka nyɛ Joɛl bia la, Joɛl daa nyɛla Samuɛl bia, 34ka Samuɛl nyɛ Ɛlikana bia, ka Ɛlikana nyɛ Jɛrɔham bia, ka Jɛrɔham nyɛ Ɛliɛl bia, ka Ɛliɛl nyɛ Tɔa bia, 35ka Tɔa nyɛ Zuf bia, ka Zuf nyɛ Ɛlikana bia, ka Ɛlikana nyɛ Mahat bia, ka Mahat nyɛ Amasai bia, 36ka Amasai nyɛ Ɛlikana bia, ka Ɛlikana nyɛ Joɛl bia, ka Joɛl nyɛ Azaria bia, ka Azaria nyɛ Zɛfania bia, 37ka Zɛfania nyɛ Tahat bia, ka Tahat nyɛ Asir bia, ka Asir nyɛ Ɛbiasaf bia, ka Ɛbiasaf nyɛ Kɔra bia, 38ka Kɔra nyɛ Izar bia, ka Izar nyɛ Kɔhat bia, ka Kɔhat nyɛ Lɛvi bia, ka Lɛvi mi daa nyɛ Izraɛl bia.
39Lɛvi mabia Asaf ŋun daa be o nudirigu polo jɛmbu duu maa ni la daa nyɛla Bɛrɛkia bia, ka Bɛrɛkia nyɛ Shimia bia, 40ka Shimia nyɛ Maikil bia, ka Maikil nyɛ Baasɛya bia, ka Baasɛya nyɛ Malikija bia, 41ka Malikija nyɛ Ɛtini bia, ka Ɛtini nyɛ Zɛra bia, ka Zɛra nyɛ Adaya bia, 42ka Adaya nyɛ Ɛtan bia, ka Ɛtan nyɛ Zimma bia, ka Zimma nyɛ Shimɛi bia, 43ka Shimɛi nyɛ Jahat bia, ka Jahat nyɛ Gɛrishom bia, ka Gɛrishom mi nyɛ Lɛvi bia.
44Bɛn daa be o nuzaa polo n-daa nyɛ bɛ mabihi bɛn daa nyɛ Mɛrari bidibisi la, Ɛtan daa nyɛla Kish bia, ka Kish nyɛ Abidi bia, ka Abidi nyɛ Maluk bia. 45Ka Maluk daa nyɛ Hashabia bia, ka Hashabia nyɛ Amazia bia, ka Amazia nyɛ Hilikia bia, 46ka Hilikia nyɛ Amizi bia, ka Amizi nyɛ Bani bia, ka Bani nyɛ Shɛmɛr bia, 47ka Shɛmɛr nyɛ Mahili bia, ka Mahili nyɛ Mushi bia, ka Mushi nyɛ Mɛrari bia, ka Mɛrari mi nyɛ Lɛvi bia.
48Bɛ mabihi bɛn daa nyɛ Lɛvinim’ la n-daa su Naawuni jɛmbu duu puuni tuun’ shɛŋa din pahi fukumsi.
Aduna zuliya
49Amaa Aduna min’ o bihi n-daa yi zaŋdi bɛ ni mali sara shɛŋa nyɔri buɣim la maani sara, sara maligu bimbini zuɣu, ka tuɣindi tulaale zim bimbini maa zuɣu, ka lan tumdi luɣ’ kasi shee tuma zaa. Bɛna n-daa lan maani alahichi sanyoo sara maligu n-tiri Izraɛlnim’ kaman Naawuni dabili Musa ni daa zali shɛm zaa. 50Aduna bidibisi n-daa nyɛ: Ɛliɛza mini Finɛhas ni Abishua 51ni Buki ni Uzi ni Zɛrahia 52ni Mɛrayɔt ni Amaria ni Ahitub 53ni Zadok ni Ahimaaz.
Lɛvinim’ biɛhigu shee
54Bɛ ni daa ʒi luɣ’ shɛŋa kaman bɛ ni daa ŋmahi tiŋgbani maa tari ba shɛm m-bɔŋɔ: Aduna bidibisi bɛn daa nyɛ Kɔhat daŋ niriba la n-daa daŋ tiŋgbani deebu. 55Bɛ daa zaŋla Hiburɔn din be Juda tiŋgban’ ni mini di momaha tiŋgbana din gil’ li la ti ba, 56ka daa zaŋ fɔŋ maa puri mini di tiŋkpansi zaa ti Kalɛb ŋun daa nyɛ Jɛfune bia la. 57Bɛ daa zaŋla tin’ shɛŋa din nyɛ sɔɣisili shee tinsi la ti Aduna bidibisi. Dina n-daa nyɛ: Hiburɔn mini Libina zaŋ tabili di momaha tiŋgbana ni Jatir ni Ɛshitɛmɔa zaŋ tabili di momaha tiŋgbana 58ni Hilɛn mini di momaha tiŋgbani ni Dɛbir mini di momaha tiŋgbana 59ni Ashan mini di momaha tiŋgbana ni Bɛtishɛmɛshi mini di momaha tiŋgbana. 60Bɛnjamin zuliya tiŋgban’ ni, bɛ daa zaŋla Gɛba mini di momaha tiŋgbana ni Alɛmɛt mini di momaha tiŋgbana ni Anatɔt mini di momaha tiŋgbana ti ba. Bɛ ni daa su tin’ shɛŋa bɛ daŋ maa zaa ni daa nyɛla tinsi pinaata. 61Ka bɛ daa to tɛte, ka Kɔhat daŋ niriba bɛn kpalim la di, ka bɛ daa zaŋ Manaasa zuliya pirigili tiŋgbani ti bɛ zuliya maa pirigili kaman daŋ kam ni yɛn deei shɛm, bɛ daa zaŋla fɔntinsi pia ti ba.
62Ka bɛ daa yihi tinsi pinaata Isaka zuliya mini Asha zuliya ni Naftali zuliya ni Manaasa zuliya bɛn be Bashan la tiŋgbana ni n-zaŋ tari Gɛrishomnima kaman bɛ daŋ niriba ni nyɛ shɛm. 63Bɛ daa yihila tinsi pinaayi Rubin zuliya mini Gaad zuliya ni Zɛbulɔn zuliya tiŋgbana ni ti Mɛrari daŋ niriba kaman bɛ daŋ maa niriba ni nyɛ shɛm. 64Lala ka Izraɛlnim’ daa piripiri tinsi maa ni di momaha tiŋgbana maa tari Lɛvinima. 65Bɛ daa lan pihi kuɣa sɔŋ lihi nya ka yihi Juda zuliya mini Simiɔn zuliya ni Bɛnjamin zuliya tiŋgbana ni ti ni boli tin’ shɛŋa yuya ŋɔ tinsi shɛŋa ti ba.
66Ka bɛ daa zaŋ Ifriim zuliya tiŋgban’ ni tin’ shɛŋa ti Kɔhat daŋ ni ninvuɣ’ shɛba. 67Bɛ daa zaŋla nir’ ni daa yi zɔri kuni tin’ shɛŋa ni tiligiri la ti ba. Shɛkɛm din be zoya ni la mini Gɛza ni di momaha tiŋgbana ka bɛ daa zaŋ ti ba. 68Ka bɛ daa lan zaŋ Jokimiam mini Bɛtihɔrɔn ni di momaha tiŋgbana 69ni Aijalɔn ni Gatirimɔn ni di momaha tiŋgbana zaa ti ba. 70Ka bɛ daa lan zaŋ Manaasa zuliya pirigili tiŋgban’ ni tin’ shɛŋa din yuya booni Anɛr mini Biliam ni di momaha tiŋgbana zaa ti Kɔhat ninvuɣ’ shɛb’ bɛn daa kpalim la mi.
71Gɛrishomnim’ mi, bɛ daa zaŋla Manaasa zuliya pirigili tiŋgban’ ni tin’ shɛŋa ti ba.
Bɛ daa zaŋla Golan din be Bashan la mini Ashitarɔt ni di momaha tiŋgbana zaa ti ba.
72Ka bɛ daa lan zaŋ Kɛdɛshi mini Dabɛrat ni di momaha tiŋgbana zaa 73nti pahi Ramɔt mini Anɛm ni di momaha tiŋgbana zaa din be Isaka tiŋgban’ ni la ti ba. 74Asha tiŋgban’ ni mi, bɛ daa yihila Mashal mini Abidɔn ni di momaha tiŋgbana 75ni Hukok mini Rɛhɔb ni di momaha tiŋgbana ti ba.
76Naftali tiŋgban’ ni bɛ daa yihila Kɛdɛshi din be Galili la mini Hamɔn ni Kiriataim ni di momaha tiŋgbana zaa ti ba.
77Mɛrari daŋ ninvuɣ’ shɛb’ bɛn daa kpalim, bɛ daa zaŋla Zɛbulɔn tiŋgban’ ni tinsi kaman Rimɔno mini Tabo ni di momaha tiŋgbana zaa ti ba 78Bɛ daa lan zaŋ Jɔɔdɛn tooni tin’ shɛli din yuli booni Jɛriko, ka di be Jɔɔdɛn Mɔɣili duli wulimpuhili polo ka be Rubin zuliya tiŋgban’ ni la tinsi din yuya daa booni Bɛza ka di be tiŋgban’ pasi ni la mini Jaaza ni di momaha tiŋgbana zaa ti ba. 79Bɛ daa lan zaŋ Kɛdɛmɔt mini Mɛfaat ni di momaha tiŋgbana zaa ti ba. 80Gaad zuliya tiŋgban’ ni, bɛ ni daa yihi tin’ shɛŋa mini di momaha tiŋgbana ti ba n-daa nyɛ Ramɔt din daa be Giliad la mini Mahanaim ni di momaha tiŋgbana 81ni Hɛshibɔn ni Jaza zaŋ tabili di momaha tiŋgbana zaa.",https://www.bible.com/bible/2264/1CH.6.DBWDB
1 YƐLIKURA 7,"Isaka zuliya
1Isaka bidibisi n-daa nyɛ: Tola mini Pua ni Jashub ni Shimrɔn, bɛ daa nyɛla niriba anahi.
2Tola bidibisi n-daa nyɛ: Uzi mini Rɛfaya ni Jɛriɛl ni Jamai ni Ibisam ni Shɛmuɛl, bɛna n-daa nyɛ Tola zuliya maa dɔɣirikpamba, ka daa lan nyɛ tɔbutuhiri’ biinsi. Dauda ʒiɛman’ ni, bɛ kalinli daa nyɛla niriba tuhi’ pisinaayi ni kɔbisiyɔbu.
3Uzi bidibiga n-daa nyɛ: Izirahia, ka Izirahia bidibisi daa nyɛ: Maikil mini Obadia ni Joɛl ni Ishia, bɛ daa nyɛla bɛ niriba anu; bɛ zaa daa nyɛla zuɣulaannima. 4Ka bɛn daa pahi bɛ zuɣu kaman bɛ daŋ kam mini bɛ yaannim’ dunoya ni daa nyɛ shɛm daa nyɛla tɔbbihi bɔŋbɔŋ ninvuɣ’ tuhi’ pihitanaayɔbu, dama bɛ daa mali paɣiba pam ni bidibisi. 5Bɛ daŋ maa zaa daa yila Isaka zuliya ni na, ka bɛ kalinli daa nyɛla ninvuɣ’ tuhi’ pihiniinaayopɔin bɛn daa naan tooi chaŋ tɔbu ni. Ka bɛ daa sabi bɛ yuya doli bɛ daŋ ni daa nyɛ shɛm.
Bɛnjamin mini Dan bihi
6Bɛnjamin bidibisi n-daa nyɛ: Bɛla mini Bɛcha ni Jɛdiayɛl, bɛ daa nyɛla niriba ata.
7Bɛla bidibisi n-daa nyɛ Ɛzibɔn mini Uzi ni Uziɛl ni Jɛrimɔt ni Iri, bɛ daa nyɛla niriba anu, ka nyɛ bɛ daŋ ni zuɣulaannima, ka lan nyɛ tɔbutuhiri’ biinsi, ka bɛ zuliya maa daadambiɛligu kalinli daa nyɛ ninvuɣ’ tuhi’ pisinaayi ni pihitanaanahi.
8Bɛcha bidibisi n-daa nyɛ: Zɛmira mini Jɔash ni Ɛliɛza ni Ɛliɔnai ni Omri ni Jɛrimɔt ni Abija ni Anatɔt ni Alɛmɛt. Bɛmbɔŋɔnim’ zaa daa nyɛla Bɛcha bidibisi. 9Bɛ zuliya maa ni daŋ kam ni dɔbba bɛn daa naan tooi chaŋ tɔb’ ni kalinli daa nyɛla ninvuɣ’ tuhi’ pisi ni kɔbisiyi. 10Jɛdiayɛl bidibiga n-daa nyɛ: Bilihan, ka Bilihan mi bidibisi daa nyɛ: Jɛushi mini Bɛnjamin ni Ɛhud ni Chɛnaana ni Zɛtan ni Tarishish ni Ahishahar. 11Bɛmbɔŋɔnim’ zaa daa nyɛla Jɛdiayɛl daŋ ni niriba, ka daa nyɛ zuɣulaannima bɛ daŋ maa ni. Bɛn daa nyɛ tɔbutuhiri’ biinsi ka ni tooi chaŋ tɔbu kalinli daa nyɛla ninvuɣ’ tuhi’ pinaayopɔin ni kɔbisiyi. 12Ka Shupim mini Hupim daa nyɛ Iri bidibisi, ka Hushim mi daa nyɛ Ahɛr bidibiga.
Naftali zuliya
13Naftali bidibisi n-daa nyɛ: Jaziɛl mini Guni ni Jɛzar ni Shallum, bɛ daa nyɛla Biliha zuliya.
Manaasa zuliya
14Manaasa bidibisi n-daa nyɛ: Asiriɛl, o mam ŋun daa nyɛ Aram paɣ’ la ni daa dɔɣi bi’ so, ŋuna n-daa lan dɔɣi Makiri ŋun daa nyɛ Giliad ba la. 15Ka Makiri daa bo paɣiba ti Hupim mini Shupim. O tizɔpaɣ’ yuli n-daa booni Maaka. O bidib’ so ŋun daa pahi ayi n-daa nyɛ Zɛlɔfɛhad, ŋun’ daa dɔɣila bipuɣinsi noli.
16Makiri paɣ’ so ŋun yuli daa booni Maaka la daa dɔɣi bidibiga, ka bol’ o yuli Pɛrɛsh. O mabia yuli n-daa booni Shɛrɛsh; o mi mabihi yuya n-daa booni Ulam mini Rɛkɛm. 17Ulam bidibiga n-daa nyɛ Bɛdan. Bɛmbɔŋɔnim’ zaa daa nyɛla Giliad bihi, ka Giliad nyɛ Makiri bia, ka Makiri mi nyɛ Manaasa bia.
18Giliad tizɔpaɣ’ Hamolɛkɛt n-daa dɔɣi Ishɔd mini Abiɛza ni Mahila. 19Shɛmida bidibisi n-daa nyɛ: Ahian mini Shɛkɛm ni Likihi ni Aniam.
Ifriim bihi
20Ifriim bidibisi n-daa nyɛ: Shutɛla mini Bɛrɛd ni Tahat ni Ɛliada ni Tahat 21ni Zabad ni Shutɛla ni Ɛzɛr mini Ɛliad bɛn daa chaŋ ni bɛ ti taɣi Gaatinim’ niɣi chaŋ ka bɛ ku ba 22ka bɛ ba Ifriim daa kum bɛ zuɣu dabisi gbaliŋ, ka o dɔɣiriba daa kana ti maag’ o suhu la. 23Ka Ifriim min’ o paɣ’ maa daa lan dɔni ka o niŋ pua dɔɣi bidibiga, ka o bol’ o yuli Bɛraya, zaɣ’ biɛɣu din daa niŋ o yiŋ’ maa ni zuɣu.
24O bipuɣiŋga n-daa nyɛ Shiira. Ŋuna n-daa me Bɛtihɔrɔn tiŋli mini di zuɣusaa polo ni Uzɛnishiira la. 25Ifriim bidibisi n-daa lan nyɛ Rɛfa mini Rɛshɛf ni Tɛla ni Tahan, 26ni Leedan ni Ammihud ni Ɛlishama 27ni Nan ni Jɔshua.
28Bɛ ni daa ʒi luɣ’ shɛŋa ka su li n-daa nyɛ: Bɛtɛl mini di tiŋkpansi ni Naaran din daa be wulimpuhili polo la ni Gɛza din daa be wulinluhili polo la mini di tiŋkpansi ni Aya mini di tiŋkpansi. 29Zaŋ kpa Manaasa tintarisi polo, Yisifu ŋun daa nyɛ Yaakubu bia la mi bidibisi n-daa ʒini nimaani n-su Bɛtishɛan mini di tiŋkpansi ni Taanak mini di tiŋkpansi ni Mɛgido mini di tiŋkpansi ni Dɔri mini di tiŋkpansi zaa.
Asha zuliya
30Asha bidibisi n-daa nyɛ: Imna mini Ishiva ni Ishivi ni Bɛraya ni bɛ tizɔpaɣa Sɛra.
31Bɛraya bidibisi n-daa nyɛ: Hɛbɛr mini Malikiɛl ŋun daa nyɛ Birizait ba la.
32Hɛbɛr n-daa nyɛ Jafilɛt mini Shoma ni Hɔtam ni bɛ tizɔpaɣ’ Shua ba.
33Jafilɛt bidibisi n-daa nyɛ: Pasak mini Bimhal ni Ashivat. Bɛna n-daa nyɛ Jafilɛt bidibisi.
34O mabia Shɛmɛr mi bidibisi n-daa nyɛ: Ahi mini Rɔga ni Jɛhuba ni Aram.
35O mabia Hɛlɛm bidibisi n-daa nyɛ: Zɔfa mini Imna ni Shɛlɛsh ni Amal.
36Zɔfa bidibisi n-daa nyɛ: Sua mini Harinɛfa ni Shual ni Bɛri ni Imira 37ni Bɛza ni Hɔd ni Shamma ni Shilisha ni Itiran ni Bɛra.
38Jɛta bidibisi n-daa nyɛ: Jɛfune ni Pisipa ni Ara. 39Ula bidibisi n-daa nyɛ: Ara mini Hanniɛl ni Rizia.
40Bɛmbɔŋɔnim’ zaa daa nyɛla Asha zuliya ni dɔbba, ka daa nyɛ bɛ daŋ ni dɔɣirikpamba ni tɔbutuhiri’ biinsi, ka lan nyɛ ninvuɣ’ gahinda. Bɛ dɔbba bɛn daa naan tooi chaŋ tɔbu ni kalinli daa nyɛla dɔbba tuhi’ pisinaayɔbu.",https://www.bible.com/bible/2264/1CH.7.DBWDB
1 YƐLIKURA 8,"Bɛnjamin zuliya
1Bɛnjamin bihi n-daa nyɛ: Bɛla ŋun daa nyɛ o bituuli la mini Ashibɛl ŋun daa pa o zuɣu ni Ahara ŋun daa pah’ ata 2ni Nɔha ŋun daa pah’ anahi ni Rafa ŋun daa pah’ anu la.
3Bɛla bidibisi daa nyɛla: Adda mini Gɛra ni Abihud 4ni Abishua ni Naaman ni Ahɔa 5ni Gɛra ni Shɛfufan ni Huram.
6Bɛmbɔŋɔnima n-daa nyɛ Ɛhud bidibisi, (bɛ daa nyɛla bɛ daŋ ni dɔɣirikpamba m-be Gɛba tiŋgban’ ni, ka bɛ daa ti gbahi ba kuli Manahat) 7bɛna n-daa nyɛ: Naaman mini Ahija ni Gɛra ŋun daa nyɛ Yuza mini Ahihud ba la.
8Shaharaim daa dɔɣi bidibisi Mɔabnim’ tiŋgbɔŋ ni, o ni daa kar’ o paɣiba bɛn yuya daa booni Hushim mini Baara la nyaaŋa. 9O paɣ’ ŋun yuli daa booni Hɔdɛsh la daa dɔɣi bidibisi, bɛna n-daa nyɛ: Jɔbab mini Zibia ni Mɛsha ni Malikam 10ni Jɛuz ni Sakia ni Mirima. Bɛmbɔŋɔ n-daa nyɛ o bidibisi ka daa nyɛ bɛ daŋ ni dɔɣirikpamba.
11O paɣ’ so ŋun yuli daa booni Hushim la gba daa dɔɣi bidibisi, bɛna n-daa nyɛ: Abitub mini Ɛlipaal. 12Ɛlipaal bidibisi n-daa nyɛ: Ɛba mini Misham ni Shɛmɛd ŋun daa me Ono mini Lɔd ni di tiŋkpansi la.
Bɛnjamin zuliya bɛn daa be Gaat mini Aijalɔn
13Bɛraya mini Shɛma (daa nyɛla bɛ daŋ ni dɔɣirikpamba bɛn daa ʒi Aijalɔn, ka daa nyɛ bɛn ŋme n-kari Gaatinim’ la) 14ni Ahio ni Shashak ni Jɛrɛmɔt. 15Zɛbadia mini Arad ni Ɛda 16ni Maikil ni Ishipa ni Jɔha daa nyɛla Bɛraya bidibisi.
Bɛnjamin zuliya bɛn daa be Jɛrusalɛm
17Zɛbadia mini Mɛshulam ni Hiziki ni Hɛbɛr 18ni Ishimɛrai ni Izilia ni Jɔbab daa nyɛla Ɛlipaal bidibisi. 19Jakim mini Zikiri ni Zabidi 20ni Ɛliɛnai ni Zilɛtai ni Ɛliɛl 21ni Adaya ni Bɛraya ni Shimirat daa nyɛla Shimɛi bidibisi.
22Ka Ishipan mini Ɛba ni Ɛliɛl 23ni Abidɔn ni Zikiri ni Hanan 24ni Hanania ni Ɛlam ni Antɔtija 25ni Ifidɛya ni Pɛnuɛl mi daa nyɛ Shashak bidibisi. 26Ka Shamshɛrai mini Shɛharia ni Atalia 27ni Jaarɛshia ni Ilaija ni Zikiri mi daa nyɛ Jɛrɔham bidibisi. 28Bɛmbɔŋɔ n-daa nyɛ bɛ dɔɣirikpamba kaman bɛ daŋ maa ni daa nyɛ shɛm. Bɛ daa nyɛla ninvuɣ’ zuɣuri m-be Jɛrusalɛm.
Bɛnjamin zuliya bɛn daa be Gibiɔn mini Jɛrusalɛm
29Jɛiɛl ŋun daa nyɛ Gibiɔn ba la daa bela Gibiɔn, ka o paɣa yuli daa booni Maaka. 30O bituuli yuli n-daa booni Abidɔn, ka bɛn daa dol’ o nyaaŋa n-nyɛ: Zur mini Kish ni Baal ni Nadab, 31ni Gɛdɔr ni Ahio ni Zɛkɛr 32ni Mikilɔt (ŋun daa nyɛ Shimia ba la). Bɛmbɔŋɔnim’ mini bɛ niriba daa ʒini baɣilila bɛ dɔɣim maa Jɛrusalɛm fɔŋ ni.
Naa Sool daŋ
33Nɛr daa nyɛla Kish ba, ka Kish nyɛ Sool ba. Sool daa nyɛla Jɔnatan mini Malikishua ni Abinadab ni Ɛshibaal ba. 34Jɔnatan bidibiga n-daa nyɛ Mɛribbaal; ka Mɛribbaal daa nyɛ Maika ba.
35Maika bidibisi n-daa nyɛ: Pitɔn mini Mɛlɛk ni Taria ni Ahaz. 36Ahaz daa nyɛla Jɛhɔada ba, ka Jɛhɔada nyɛ Alɛmɛt mini Azimavɛt ni Zimiri ba; Zimiri mi daa nyɛla Mɔza ba; 37Ka Mɔza nyɛ Binia ba; o bihi n-daa nyɛ Rafa mini Ɛliasa ni Azɛl.
38Azɛl daa malila bidibis’ ayɔbu, bɛ yuya m-bɔŋɔ: Azirikam mini Bokɛru ni Ishimail ni Shiaria ni Obadia ni Hanan. Bɛmbɔŋɔ zaa daa nyɛla Azɛl bidibisi. 39Ka o mabia Ɛshɛk mi bidibisi daa nyɛ: Ulam n-daa nyɛ o bituuli, ŋun pah’ ayi n-daa nyɛ Jɛushi, ka Ɛlifɛlɛt mi daa pah’ ata.
40Ulam bidibisi daa nyɛla tɔbutuhiri’ biinsi, ka lan nyɛ peentɔriba ni yɛlimaŋli. O daa mali bidibisi mini yaansi pam. Bɛ kalinli daa nyɛla ninvuɣ’ kɔbiga ni pihinu. Bɛ zaa daa nyɛla Bɛnjamin zuliya niriba.",https://www.bible.com/bible/2264/1CH.8.DBWDB
1 YƐLIKURA 9,"Ninvuɣ’ shɛb’ bɛn daa yi dabitim ni labina
1Ka bɛ daa sabi Izraɛl daŋ niriba zaa yuya niŋ Izraɛl Nanim’ litaafi ni.
Ka bɛ daa gbahi Judanim’ daba n-zaŋ ba kuli Babilɔn bɛ ni daa bi ʒe yim la zuɣu. 2 Ninvuɣ’ shɛb’ bɛn daa tuui labina ti ʒini bɛ tiŋgbani maa ni n-daa nyɛ: Izraɛlnim’ mini maligumaaniba ni Lɛvinima ni Naawuni jɛmbu duu tumtumdiba. 3Ka Juda zuliya niriba shɛb’ mini Bɛnjamin zuliya niriba ni Ifriim zuliya niriba ni Manaasa zuliya niriba daa be Jɛrusalɛm. 4Utai daa nyɛla Ammihud bia, ka Ammihud daa nyɛ Omri bia, ka Omri nyɛ Imri bia, ka Imri nyɛ Bani bia. Bani maa daa yila Pɛrɛz daŋ ni na, ka Pɛrɛz mi daa nyɛ Juda bia.
5Shilo zuliya ni mi, Asaaya n-daa nyɛ kpɛma nti pahi o bidibisi zuɣu. 6Zɛra zuliya ni, Jɛwɛl mini bɛ daŋ maa niriba kalinli daa nyɛla niriba kɔbisiyɔbu ni pihiwɛi.
7Bɛnjamin zuliya ni, Sallu daa nyɛla Mɛshulam bia, ka Hɔdavia nyɛ Hasɛnua bia. 8Ibinɛya daa nyɛla Jɛrɔham bia, ka Ɛla daa nyɛ Uzi bia, ka Uzi daa nyɛ Mikiri bia, ka Mɛshulam daa nyɛ Shɛfatia bia, ka Shɛfatia daa nyɛ Riuɛl bia, ka Riuɛl nyɛ Ibinija bia.
9Bɛ dɔɣiriba kalinli daa nyɛla ninvuɣ’ kɔbisiwɛi ni pihinunaayɔbu kaman bɛ daŋ maa ni daa nyɛ shɛm. Bɛmbɔŋɔnim’ zaa daa nyɛla bɛ daŋ ni dɔɣirikpamba kaman bɛ yaannim’ dunoya ni daa nyɛ shɛm.
Maligumaaniba bɛn daa be Jɛrusalɛm
10Maligumaaniba n-daa nyɛ: Jɛdaya mini Jɛhoyarib ni Jachin 11ni Azaria. Azaria daa nyɛla Hilikia bia, ka Hilikia nyɛ Mɛshulam bia, ka Mɛshulam nyɛ Zadok bia, ka Zadok nyɛ Mɛrayɔt bia, ka Mɛrayɔt nyɛ Ahitub bia. Ahitub daa nyɛla Naawuni jɛmbu duu zuɣulana.
12Adaya daa nyɛla Jɛrɔham bia, ka Jɛrɔham nyɛ Pashihur bia, ka Pashihur nyɛ Malikija bia, ka Maasai daa nyɛ Adiɛl bia, ka Adiɛl nyɛ Jazɛra bia, ka Jazɛra nyɛ Mɛshulam bia, ka Mɛshulam nyɛ Mɛshilɛmit bia, ka Mɛshilɛmit nyɛ Imɛr bia.
13Bɛn daa lan nyɛ bɛ daŋ ni dɔɣirikpamba pahi kalinli daa nyɛla niriba tuhili ni kɔbisiyopɔin ni pihiyɔbu. Bɛmbɔŋɔnim’ daa nyɛla bɛn ni tooi tum Naawuni jɛmbu duu puuni tuma viɛnyɛliŋga.
14Lɛvinim’ mi, Shɛmaya daa nyɛla Hashub bia, ka Hashub nyɛ Azirikam bia, ka Azirikam nyɛ Hashabia bia, ka Hashabia daa nyɛ Mɛrari bia.
15Bakibakar ni Hɛrɛsh ni Galal ni Matania ŋun daa nyɛ Maika bia la, Maika daa nyɛla Zikiri bia, ka Zikiri nyɛ Asaf bia. 16Obadia daa nyɛla Shɛmaya bia, ka Shɛmaya nyɛ Galal bia, ka Galal nyɛ Jɛdutun bia, ka Jɛdutun nyɛ Bɛrɛkia bia, ka Bɛrɛkia nyɛ Asa bia, ka Asa nyɛ Ɛlikana ŋun daa ʒi Nɛtɔfanim’ tiŋkpaŋ’ la bia.
Naawuni jɛmbu duguliba bɛn daa be Jɛrusalɛm
17Shallum mini Akub ni Talimɔn ni Ahiman ni bɛ dɔɣiriba n-daa nyɛ dunɔguliba (ka Shallum daa nyɛ bɛ zuɣulana). 18Ka bɛ daa zaŋ ba ʒili naa dunɔdali din daa be wulimpuhili polo la. Bɛna n-daa nyɛ bɛn guli Lɛvinim’ yaɣili polo dunɔdal’ la gbini. 19Shallum daa nyɛla Kɔre bia, ka Kɔre nyɛ Ɛbiasaf bia, ka Ɛbiasaf nyɛ Kɔra bia. Ɛbiasaf min’ o yiŋnim’ zaa daa nyɛla Kɔra daŋ niriba. Kɔra daŋ niriba maa n-daa nyɛ bɛn su Naawuni jɛmbu duu maa ni jɛma tuma, ka daa lan nyɛ bɛn guli duno’ shɛli bɛ ni daa yi doli kpɛri Naawuni jɛmbu shee la kaman bɛ yaannim’ ni daa guli Yawɛ sansani dunɔdali shɛm la. 20Ka Finɛhas ŋun daa nyɛ Ɛliɛza bia la daa leei bɛ zuɣulan’ saha shɛli ha, ka Yawɛ daa be o sani.
21Mɛshɛlɛmia bia Zakaria la n-daa nyɛ Naawuni jɛmbu duu maa dunɔgula.
22Bɛ ni daa pii ninvuɣ’ shɛb’ ni bɛ ʒe dunɔdali maa ni guli dunoli maa kalinli daa nyɛla ninvuɣ’ kɔbisiyi ni pinaayi. Bɛ daa sabi bɛ yuya dolila bɛ daŋ ni nyɛ shɛm bɛ tiŋkpansi ni. Ka Dauda mini Samuɛl ŋun daa nyɛ anabi la daa zaŋ ba zali bɛ ni niŋ ba naani tuun’ shɛli ni. 23Dinzuɣu bɛ mini bɛ bidibisi n-daa su Naawuni jɛmbu duu dunoli maa fukumsi. Dimbɔŋɔ wuhiya ni bɛna n-daa nyɛ Naawuni jɛmbu duu maa dunɔguliba. 24Dunɔguliba maa daa ʒiɛla luɣ’ anahi zuɣu, wulimpuhili mini wulinluhili ni nuzaa ni nudirigu polo. 25Ka bɛ dɔɣiriba bɛn daa be tiŋkpansi daa yi kani bɛ sanna sahasaha nti sɔŋdi ba daba ayopɔinpɔin. 26Dunɔguliba zuɣulaannim’ anahi bɛn daa nyɛ Lɛvinim’ la n-daa nyɛ bɛn su Naawuni jɛmbu duu maa puuni du’ shɛŋa mini neen’ shɛŋa din mali bukaata fukumsi. 27Ka bɛ daa gbɛri Naawuni jɛmbu duu maa gbini, dama bɛ tuma daa nyɛla bɛ guli Naawuni jɛmbu duu maa, ka yoori di dunoya biɛɣ’ asiba kam.
Lɛvinim’ bɛn kpalim
28Lɛvinim’ maa shɛb’ talahi tuma daa nyɛla bɛ su tah’ shɛŋa mini la’ shɛŋa bɛ ni daa mali tumdi tuma Naawuni jɛmbu duu maa ni kalibu fukumsi. Bɛ daa yi yɛn zaŋ li yi ni bɛ daa yi ti zaŋ li labisina.
29Ka shɛb’ mi daa su Naawuni jɛmbu duu maa puuni nɛma fukumsi. Bɛna n-daa lan su tahi’ shɛŋa mini la’ shɛŋa din be kasi la fukumsi. Bɛna n-daa lan su bɔrɔbɔro zim mini wain ni kpam ni tulaale zim ni tulaalɛnim’ zaa fukumsi. 30Ka maligumaaniba maa bidibisi mi daa su tulaalɛnim’ maa zaŋ gari tab’ tuma fukumsi.
31Ka Matitia ŋun daa nyɛ Lɛvinim’ ni yino ka nyɛ Shallum ŋun daa nyɛ Kɔra daŋ nir’ la bituuli la daa su mahi’ parilana malibu fukumsi. 32Ka bɛ mabihi maa ni ninvuɣ’ shɛb’ bɛn daa nyɛ Kɔhat daŋ niriba la daa nyɛ bɛn maani bɔrɔbɔro kasi shɛŋa bɛ ni daa zaŋdi maani sara Vuhim Dabisili dali kam la.
33Bɛmbɔŋɔnima n-daa nyɛ Naawuni jɛmbu duu maa ni baansi. Bɛ daa nyɛla bɛ daŋ ni dɔɣirikpamba m-be Naawuni jɛmbu duu maa puuni duri ni tumdi tuma wuntaŋ’ ni mini yuŋ zaa. Bɛ daa bi lan tumdi tuun’ shɛli pahi di zuɣu.
34Bɛna n-daa nyɛ bɛ daŋ ni dɔɣirikpamba Lɛvi zuliya maa ni kaman bɛ zuliya maa ni daa nyɛ shɛm, bɛ daa nyɛla toondaannima ka be Jɛrusalɛm.
Naa Sool yaannim’ min’ o bihi
(1 Yɛlikura 8.29-38)
35Gibiɔn ba Jɛiɛl daa bela Gibiɔn. O paɣ’ yuli n-daa booni Maaka. 36O bituuli yuli n-daa booni Abidɔn, ka Zur mini Kish ni Baal ni Nɛr ni Nadab 37ni Gɛdɔr ni Ahio ni Zakaria ni Mikilɔt daa dol’ o nyaaŋa. 38Mikilɔt daa nyɛla Shimiam ba. Bɛmbɔŋɔ mini bɛ malibu daa ʒimi miri bɛ dɔɣiriba Jɛrusalɛm.
39Nɛr daa nyɛla Kish ba, ka Kish nyɛ Sool ba, ka Sool nyɛ Jɔnatan mini Malikishua ni Abinadab ni Ɛshibaal ba. 40Ka Jɔnatan bidibiga daa nyɛ Mɛribbaal, ka Mɛribbaal daa nyɛ Maika ba. 41Maika bidibisi n-daa nyɛ Pitɔn mini Mɛlɛk ni Taria ni Ahaz. 42Ka Ahaz daa nyɛ Jaara ba, ka Jaara nyɛ Alɛmɛt mini Azimavɛt ni Zimiri ba, ka Zimiri nyɛ Mɔza ba, 43ka Mɔza daa nyɛ Binia ba; ka Binia nyɛ Rɛfaya ba, ka Rafaya nyɛ Ɛliasa ba, ka Ɛliasa nyɛ 44Azɛl ba. Azɛl daa malila bidibisi ayɔbu, bɛ yuya m-bɔŋɔ: Azirikam mini Bokɛru ni Ishimail ni Shiaria ni Obadia ni Hana. Bɛna n-daa nyɛ Azɛl bidibisi maa.",https://www.bible.com/bible/2264/1CH.9.DBWDB
1 YƐLIKURA 10,"Naa Sool kum
(1 Samuɛl 31.1-13)
1Filistianim’ mini Izraɛlnim’ daa ti tuhiri tɔbu, ka Izraɛlnim’ daa ŋmaligi guui ka chɛ Filistianima. Ka Filistianim’ maa daa doli ti ku ba Gilibɔa Zoli zuɣu. 2Ka Filistianim’ maa daa kari doli Naa Sool min’ o bidibisi nti ku Jɔnatan mini Abinadab ni Malikishua. 3Ka tɔb’ maa daa kpaɣi mii Sool, ka peentɔriba daa to o piɛm ti o daŋa. 4Di saha ka Sool daa yɛli ŋun ʒir’ o tɔbutuhiri’ nɛma, “Ŋoom’ a takɔbi na n-kuhi ku ma, di so ka bɛn bi gundi ŋɔ ti kana ti zaŋ ma diɛm.” Amaa ka dabiɛm daa gbaag’ o neen’ ʒira maa ka o bi saɣi ku o. Di saha ka Sool daa zaŋ omaŋmaŋ’ takɔbi zali n-lu di zuɣu. 5O neen’ ʒira maa ni daa nya ka Sool kpi maa, ka o gba lu o takɔbi zuɣu kpi. 6Sool min’ o bidibis’ ata ni o neen’ ʒira ni o yiŋnim’ zaa ni daa laɣim kpi shɛm m-bala. 7Ka Izraɛlnim’ bɛn daa be vinvamli ni ni daa wum ni Izraɛlnim’ ŋmaligimi guui, ka Sool min’ o bidibisi kpi, ka bɛ daa yi bɛ tinsi ni zo. Ka Filistianim’ maa daa chaŋ ti be di ni.
8Ka biɛɣu daa neei, ka Filistianim’ maa daa chaŋ ni bɛ ti yeei kpiimba maa situra, ka nya Sool min’ o bidibis’ ata maa ni do Gilibɔa Zoli zuɣu. 9Ka bɛ daa ŋmaai Sool zuɣu, ka yeeg’ o tɔbutuhiri’ nɛma, ka bahi bihi ni bɛ gili Filistia tiŋgbɔŋ maa ni zaa m-moli lahibali suŋ maa ti bɛ buɣa mini bɛ niriba zaa. 10Ka bɛ daa zaŋ o tɔb’ nɛma maa ti niŋ bɛ buɣ’ shɛli jɛmbu duu, ka daa zaŋ o zuɣu maa ti yili bɛ buɣili Dagɔn jɛmbu duu puuni. 11Amaa ka Jabɛshigiliadnim’ zaa daa wum Filistianim’ maa ni niŋ Sool shɛm maa zaa, 12ka bɛ dɔbba bɛn zaa daa mali suhukpeeni daa yiɣisi chaŋ ti zaŋ Sool min’ o bihi maa niŋgbuna maa chaŋ Jabɛshi nti zaŋ ba sɔɣi Jabɛshi oki tia gbini, ka daa lo noli daba ayopɔin.
13 Sool ni daa bi ʒe Yawɛ yim ka kpi shɛm m-bala. O daa bi ʒe Yawɛ yim ka bi doli Yawɛ zaligu, ka daa lan chaŋ ti buɣi baɣa m-bɔr’ sɔŋsim. 14O daa bi bo sɔŋsim maa Yawɛ sani, dinzuɣu ka Yawɛ daa ku o, ka zaŋ o nam maa ti Jɛsi bia Dauda.",https://www.bible.com/bible/2264/1CH.10.DBWDB
1 YƐLIKURA 11,"Dauda lee Izraɛlnim’ mini Judanim’ naa
(2 Samuɛl 5.1-10)
1Di saha ka Izraɛlnim’ zaa daa laɣim taba n-ka Dauda sanna Hiburɔn ti yɛl’ o, “Nyama, ti nyɛla a daŋ niriba. 2Saha shɛli Sool ni daa nyɛ naa la, nyini n-daa gari tooni n-zaŋdi Izraɛlnim’ chani ti tuhiri tɔbu ka zaŋdi ba labirina. Ka Yawɛ ŋun nyɛ a Naawuni ŋɔ daa yɛl’ a: Nyini n-nyɛ ŋun ni ti guli n niriba Izraɛlnima, ka ti leei naa ŋun ni su n niriba Izraɛlnim’ maa.” 3Dinzuɣu ka Izraɛl kpamba zaa daa ka naa sanna Hiburɔn, ka Dauda ti lo ba alikauli Yawɛ tooni Hiburɔn. Ka bɛ daa booi kpam bahi Dauda zuɣu ni n-zaŋ o leei Izraɛl naa kaman Yawɛ ni daa chɛ ka Samuɛl yɛli shɛm la.
4 Ka Dauda mini Izraɛlnim’ maa zaa daa kuli Jɛrusalɛm din yuli daa lan nyɛ Jɛbusi la, dama nimaani ka Jɛbusinim’ daa be, bɛna n-daa nyɛ di tiŋbihi. 5Ka Jɛbusi tiŋbihi maa daa yɛli Dauda, “A ku kuli ya ŋɔ na.” Amaa ka Naa Dauda daa ti tuhi fa Ziɔn birini la, dina ka bɛ booni Naa Dauda tiŋ’ pumpɔŋɔ la. 6Ka Dauda daa yɛli, “Ninvuɣ’ so ŋun daŋ Jɛbusinim’ ŋɔ kubu ni leei toondana, ka lan leei sapashin’ kpɛma.” Ka Jɔab ŋun nyɛ Zɛruya bia la daa daŋ chaŋ, ka daa leei toondana. 7Ka Dauda daa be birini maa ni. Dinzuɣu ka bɛ daa bol’ li Dauda tiŋa. 8Ka o daa me yiya Millo polo hal ti gil’ di zaa. Ka Jɔab mi daa mali tiŋ’ maa yaɣ’ shɛli din kpalim me. 9Ka Dauda daa kul nyari yaa pahira, dama Yawɛ ŋun nyɛ Tɔbbihi Naa ŋɔ daa be o sani.
Naa Dauda tɔbutuhiri’ biinsi
(2 Samuɛl 23.8-39)
10Bɛmbɔŋɔnim’ n-daa nyɛ Dauda tɔbutuhiri’ kpamba, bɛ mini Izraɛlnim’ zaa n-daa be Dauda kɔbili ni sɔŋd’ o pam o nam maa ni, ka o nyɛ naa kaman Yawɛ ni daa yɛli shɛm zaŋ chaŋ Izraɛlnim’ polo la.
11Dauda tɔbutuhiri’ biinsi maa yuya m-bɔŋɔ: Jashɔbiam ŋun daa nyɛ Hachimɔn nira, ka daa nyɛ wɔɣiri’ kɔba ata la kpɛma. Ŋuna n-daa ti zaŋ o kpani lu niriba kɔbisita zuɣu n-ku bɛ zaa saha yin’ la. 12Ka ŋun daa pa a zuɣu wɔɣiri’ kɔba ata maa ni n-daa nyɛ Ɛliɛza, Dɔdo ŋun daa nyɛ Aho nir’ la bia. 13Ŋuna n-daa be Dauda sani Pasidamim saha shɛli Filistianim’ ni daa lo tɔb’ na ni bɛ ti tuhi Izraɛlnim’ chi puu ni ka Izraɛlnim’ ŋmaligi guui ka chɛ ba la. 14Amaa ka ŋun’ daa kpalim zani puu maa sunsuuni, ka bɛ zabi di zuɣu n-ku Filistianim’ maa, ka Yawɛ daa tiligi ba ni nasara dibu tital’ la.
15Ka tɔbutuhiri’ biinsi ninvuɣ’ pihita la puuni niriba ata daa ti chaŋ Dauda sani Adulam vo’ kabili ni saha shɛli Filistia tɔbbihi ni daa lo tɔbu n-do Rɛfaim Vinvamli ni la. 16Di saha Dauda daa bela bɛ ni me birini gili luɣ’ shɛli maa, ka Filistianim’ maa shɛb’ daa be Bɛtilihɛm. 17Ka Dauda suhu daa ti lu yiŋ’ ni ka o yɛli, so yi di naan chaŋ Bɛtilihɛm ti tooi kɔbil’ shɛli din do di samban’ ni dunɔdali shee la ni kom na ti ti ma ka n nyu. 18Di saha ka wɔɣira ata maa daa chaŋ ti tim Filistia tɔbbihi maa sunsuuni gari chaŋ Bɛtilihɛm samban’ ni dunɔdali shee kɔbiliga maa ni ti tooi kom maa na ti ti Dauda ni o nyu. Amaa ka o daa bi nyu li, ka kpaai li bahi tiŋ’ ti Yawɛ 19ka yɛli, “Din’ kariya ni n niŋ lala n Naawuni sani. N ni tooi nyu niriba ŋɔ ʒim ŋɔ? Dama bɛ nyɛviya ka bɛ zaŋ pa talima chaŋ ti tooi kom ŋɔ na.” Dinzuɣu ka o daa zaɣisi li nyubu maa. Wɔɣiri’ kɔba ata maa mi ni daa tum tuun’ shɛli m-bala.
20Abishai ŋun daa nyɛ Jɔab mabia la daa nyɛla ŋun su tɔbbihi pihita fukumsi. Ka o daa zaŋ o kpani lu niriba kɔbisita zuɣu n-daa ku bɛ zaa, ka gba daa zali yuli pahi wɔɣiri’ kɔba ata maa zuɣu. 21O yuli n-daa du n-gari ninvuɣ’ pihita maa, ka o leei bɛ kpɛma. Amaa o yuli daa bi du m-paai wɔɣiri’ kɔba ata maa yuya.
22Ka Bɛnaaya ŋun daa nyɛ Jɛhɔiada bia la daa mali suhukpeeni pam Kabiziil niriba ni. O daa tum tuun’ kara pam. Ŋuna n-daa ku Mɔabnim’ tɔbutuhiri’ biinsi ayi la, ŋuna n-daa lan siɣi bɔɣili ni ti ku gbuɣinli dahin’ shɛli sakuɣa ni daa lu la. 23Ŋuna n-daa lan ku Ijipti do’ so ŋun daa nyɛ wɔɣirili, ka o wɔɣilim daa gari mita ayi la. Ijipti doo maa daa gbibila kpani o nuu ni ka di barilim daa ŋmani kpalua dapua. Amaa ka Bɛnaaya daa zaŋ jaaŋgbee chaŋ ti lir’ o n-fa o kpani maa ŋmaligi ku o. 24Bɛnaaya ŋun daa nyɛ Jɛhɔiada bia maa ni daa tum tuun’ shɛli n-zali yuli pahi wɔɣiri’ kɔba ata maa zuɣu m-bala. 25O daa nyɛla ŋun yuli du ninvuɣ’ pihita maa puuni, amaa o yuli daa bi du m-paai wɔɣiri’ kɔba ata maa. Ka Dauda daa zaŋ o leei tɔbbi’ shɛb’ bɛn daa guli ŋun’ Dauda la zuɣulana.
26Ninvuɣ’ shɛb’ bɛn daa nyɛ tɔbutuhiri’ biinsi yuya m-bɔŋɔ: Asahɛl ŋun daa nyɛ Jɔab mabia la mini Ɛlhanan ŋun daa nyɛ Dɔdo Bɛtilihɛm nir’ bia la 27ni Shammɔt ŋun daa nyɛ Harɔd nir’ la ni Hɛlɛz ŋun daa nyɛ Pɛlɔn nir’ la 28ni Ira ŋun daa nyɛ Ikɛsh Tɛkɔa nir’ bia la ni Abiɛza ŋun daa nyɛ Anatɔt nir’ la 29ni Sibɛkai ŋun daa nyɛ Husha nir’ la ni Ilai ŋun daa nyɛ Aho nir’ la 30ni Maharai ŋun daa nyɛ Nɛtɔfa nir’ la ni Hɛlɛd ŋun daa nyɛ Baana Nɛtɔfa nir’ bia la 31ni Itai ŋun ba daa nyɛ Ribai ŋun daa nyɛ Gibia din daa be Bɛnjamin tiŋgban’ ni nir’ la ni Bɛnaaya ŋun daa nyɛ Piratɔn nir’ la ni 32Hurai ŋun daa nyɛ Gaash Vinvamli ni nir’ la ni Abiɛl ŋun daa nyɛ Ariba nir’ la 33ni Azimavɛt ŋun daa nyɛ Baharum nir’ la ni Ɛliaba ŋun daa nyɛ Shaalibɔn nir’ la 34ni Hashɛm ŋun daa nyɛ Gizɔn nir’ la ni Jɔnatan ŋun daa nyɛ Shage Harar nir’ la bia 35ni Ahiam ŋun daa nyɛ Sakar Harar nir’ la bia ni Ɛlifal ŋun daa nyɛ Ur bia la 36ni Hɛfɛr ŋun daa nyɛ Mɛkɛra nir’ la ni Ahija ŋun daa nyɛ pɛlɔn nir’ la 37ni Hɛziro ŋun daa nyɛ Kamɛl nir’ la ni Naarai ŋun daa nyɛ Ɛzibai bia la 38ni Joɛl Neetan mabia la ni Mibihar ŋun daa nyɛ Hagiri bia la 39ni Zɛlɛk ŋun daa nyɛ Ammɔn nir’ la ni Naharai ŋun daa nyɛ Bɛrɔt nira ka nyɛ Zɛruya bia Jɔab tɔbutuhiri’ neen’ ʒira la 40ni Ira mini Garɛb bɛn daa nyɛ Jatir niriba la 41ni Yuria ŋun daa nyɛ Hiti nir’ la ni Zabad ŋun daa nyɛ Ahilai bia la 42ni Adina ŋun daa nyɛ Shiza ŋun nyɛ Rubin zuliya nir’ la bia ni ŋun lan nyɛ Rubin zuliya maa toondana ka su tɔbbihi pihita fukumsi la 43ni Hanan ŋun daa nyɛ Maaka bia la ni Jɔshafat ŋun daa nyɛ Mitan nir’ la 44ni Uzia ŋun daa nyɛ Ashitɛrat nir’ la ni Shama mini Jɛiɛl bɛn daa nyɛ Hɔtam Aroa nir’ la bihi la 45ni Jɛdiayɛl min’ o mabia Jɔha bɛn daa nyɛ Shimri Tizi nir’ bihi la 46ni Ɛliɛl ŋun daa yi Mahava na la ni Jɛribai mini Jɔshavia bɛn daa nyɛ Ɛlnaam bihi la ni Itima ŋun daa yi Mɔab na la 47nti pahi Ɛliɛl mini Obɛd ni Jaasiɛl ŋun daa nyɛ Mɛzɔba nir’ la.",https://www.bible.com/bible/2264/1CH.11.DBWDB
1 YƐLIKURA 12,"Dauda tuuli nyaandoliba bɛn daa yi Bɛnjamin zuliya ni na
1Ninvuɣ’ shɛb’ bɛn daa chaŋ Dauda sani Zikilag saha shɛl’ o ni daa bi lan tooi yiri palo gɔr’ o yubu, Kish bia Sool zuɣu la gba daa nyɛla tɔbutuhiri’ biinsi shɛb’ bɛn daa sɔŋ o tuhi tɔbu la. 2Bɛ daa nyɛla peentɔriba, ka daa naan tooi zaŋ bɛ nudiriti bee bɛ nuzahi n-to piɛma bee n-labi kuɣilɔna. Bɛ daa nyɛla Bɛnjamin zuliya ni niriba, ka nyɛ Sool dɔɣiriba. 3Bɛ kpamba n-daa nyɛ Ahiɛza mini Jɔash bɛn daa nyɛ Shɛmaa Gibia nir’ bihi la. Bɛn pahi n-daa nyɛ Jɛziɛl mini Pɛlɛt bɛn daa nyɛ Azimavɛt bihi la ni Bɛraka ni Jɛhu ŋun daa nyɛ Anatɔt nir’ la 4ni Ishimaya ŋun daa nyɛ Gibiɔn nira, ka nyɛ tɔbbi’ so ŋun yuli daa du, ka o gba su ninvuɣ’ pihita fukumsi la ni Jɛrimia ni Jahaziɛl ni Jɔhanan ni Jɔzabad ŋun daa nyɛ Gɛdɛra nir’ la 5ni Ɛluzai ni Jɛrimɔt ni Biilia ni Shɛmaria ni Shɛfatia ŋun daa nyɛ Harufi nir’ la 6ni Ɛlikana ni Ishia ni Azarɛl ni Jɔɛza ni Jashɔbiam bɛn daa nyɛ Kɔra daŋ niriba la 7ni Joɛla mini Zɛbadia bɛn daa nyɛ Jɛrɔham Gɛdɔr nir’ bihi la.
Dauda nyaandoliba bɛn daa yi Gaad zuliya ni na
8Tɔbbi’ shɛb’ bɛn daa yi Gaad zuliya ni chaŋ ti pahi Dauda zuɣu saha shɛl’ o ni daa be mɔɣu ni birini la ni daa nyɛla tɔbutuhiri’ biinsi bɛn mi tɔb’ tuhibu looloochi, ka mi kpana ŋmɛbu mini nyɔtaɣira gbibbu viɛnyɛliŋga. Bɛ nina ni daa ŋmanila gbuɣindahi nina ni, ka bɛ guuri kaman zoya ni wolisi la.
9Ɛzɛr n-daa nyɛ bɛ kpɛma, ka ŋun pa o zuɣu nyɛ Obadia, ka ŋun pahi ata nyɛ Ɛliab, 10ka ŋun pahi anahi nyɛ Mishimana, ka ŋun pahi anu nyɛ Jɛrimia, 11ka ŋun pahi ayɔbu nyɛ Atai, ka ŋun pahi ayopɔin nyɛ Ɛliɛl, 12ka ŋun pahi anii nyɛ Jɔhanan, ka ŋun pahi awɛi nyɛ Ɛlizabad, 13ka ŋun pahi pia nyɛ Jɛrimia, ka ŋun pahi piniyini nyɛ Makibanai.
14Gaad zuliya niriba ŋɔ daa nyɛla bɛn su tɔbbihi fukumsi; bɛ ni ŋun daa pɔri mini tɔbbihi kɔbiga daa saɣimi, ka ŋun daa gari bɛ zaa mi mini tɔbbihi tuhili daa saɣi. 15Saha shɛli Jɔɔdɛn Mɔɣili ni daa kpe hal ti pibigi gol’ so ŋun daŋ tooni puuni la, bɛna n-daa baai du li chaŋ ti kari ninvuɣ’ shɛb’ bɛn daa be vinvamli ni wulimpuhili polo mini wulinluhili polo zaa la.
Nyaandoliba bɛn daa yi Manaasa zuliya ni na
16Nyaandoliba bɛn daa yi Bɛnjamin mini Juda zuliya ni na. Bɛnjamin mini Juda zuliya niriba shɛb’ daa chaŋ Dauda sani birini la ni. 17Ka Dauda daa yina ti tuhi ba soli yɛli ba, “Di yi nyɛla yi kamina ni yi ti sɔŋ ma, m mini ya simdi zuɣu, dindina m mini ya suhuri ni taɣili taba, amaa di yi nyɛla yi kamina ni yi ti yi n nyaaŋa ti n dim’ maa, ka mi ni m pala ŋun tum taal’ shɛli, dindina ti yaannim’ Naawuni ŋɔ ni nya ka darigi yi tabili.”
18Di saha ka Naawuni Shia daa pali Amasai ŋun daa nyɛ ninvuɣ’ pihita maa kpɛm’ la, ka o yɛli,
“Oo Dauda, ti nyɛla a ni su shɛba,
ka ʒe nyini Jɛsi bia ŋɔ nyaaŋa!
Naawuni tim’ a suhudoo,
ka ti ninvuɣ’ shɛb’ bɛn sɔŋd’ a suhudoo!
Dama a Naawuni nyɛla ŋun sɔŋd’ a.”
Di saha ka Dauda daa deei ba, ka zaŋ ba leeg’ o tɔbbihi kpamba.
Nyaandoliba bɛn yi Manaasa zuliya ni na
19Manaasa zuliya ni ninvuɣ’ shɛb’ daa zo nti pahi Dauda zuɣu saha shɛl’ o ni doli Filistianim’ chaŋ ni o ti tuhi Sool la. Amaa o daa bi tuhi sɔŋ ba, dama Filistia nanim’ daa niŋ tab’ saawara ka chɛ ka o labi; bɛ daa yɛlimi, “Di pa shɛli ka o ti zo n-labi o dan’ Sool polo ŋma ti zuɣuri.” 20Dauda ni daa chaŋ Zikilag, ka Manaasa zuliya ni ninvuɣ’ shɛb’ zo n-chaŋ o sani n-daa nyɛ: Adina mini Jɔzabad ni Jɛdiayɛl ni Maikil ni Jɔzabad ni Ɛlihu ni Zilɛtai bɛn daa su tɔbbihi tuhilituhili fukumsi Manaasa zuliya niriba ni la. 21Bɛna n-daa sɔŋ Dauda tuhi ŋmɛnditoya la, dama bɛ daa nyɛla tɔbutuhiri’ biinsi ka lan nyɛ sapashin’ kpamba. 22Biɛɣukam niriba daa yi kul kanila Dauda sanna ti pahir’ o zuɣu hal ka o tɔbbihi ti galisi kaman Naawuni tɔbbihi la.
Dauda tɔbbihi kalinli
23Tɔbbi’ shɛb’ bɛn daa zaŋ bidibbina ka Dauda sanna Hiburɔn ni bɛ ti fa nam Sool sani n-ti o kaman Naawuni ni daa yɛli shɛm la kalinli m-bɔŋɔ: 24Juda zuliya ni, ninvuɣ’ shɛb’ bɛn daa buɣiri kpana, ka gbibi nyɔtaɣira kalinli daa nyɛla tɔbbihi tusaayɔbu ni kɔbisinii. 25Simiɔn zuliya ni, ninvuɣ’ shɛb’ bɛn daa mali yaa mini suhukpeeni, ka ni tooi tuhi tɔbu kalinli daa nyɛla ninvuɣ’ tusaayopɔin ni kɔbiga. 26Lɛvi zuliya ni, ninvuɣ’ tusaanahi ni kɔbisiyɔbu. 27Jɛhɔiada ŋun daa nyɛ Aduna daŋ ni toondan’ la min’ o nyaaŋa daa nyɛla ninvuɣ’ tusaata ni kɔbisiyopɔin. 28Zadok ŋun daa nyɛ nachimbil’ tɔbutuhiri’ biiŋa ni suhukpeendan’ la gba daa zaŋ o daŋ ni sapashinnim’ pisinaayi na.
29Bɛnjamin zuliya ni, bɛn daa nyɛ Sool dɔɣiriba la kalinli daa nyɛla ninvuɣ’ tusaata, ka bɛ niriba pam mi daa na kul ʒe Sool nyaaŋa. 30Ifriim zuliya ni bɛn daa nyɛ tɔbutuhiri’ biinsi, ka mali suhukpeeni, ka sokam mi bɛ yɛla bɛ daŋ dunoya ni kalinli daa nyɛla ninvuɣ’ tuhi’ pisi ni kɔbisinii. 31Manaasa zuliya ni niriba pirigili la daa bolila ninvuɣ’ tuhi’ pisaayika yuya n-tim ba na ni bɛ ti zaŋ Dauda leei naa. 32Isaka zuliya ni, ninvuɣ’ shɛb’ bɛn daa mi di ni simdi ni Izraɛlnim’ niŋ shɛm ni saha shɛli di ni simdi ni bɛ niŋ li daa nyɛla zuɣulaannim’ kɔbisiyi mini bɛ dɔɣiriba bɛn daa be bɛ sulinsi ni. 33Zɛbulɔn zuliya ni, tɔbbihi bɛn daa mali tɔbutuhiri’ nɛma balibu kam, ka ni tooi tuhi tɔbu saha shɛlikam, ka daa kana ni bɛ ti sɔŋ Dauda ni suhuyini kalinli daa nyɛla ninvuɣ’ tuhi’ pihinu. 34Naftali zuliya ni sapashinnim’ tuhili mini tɔbbihi tuhi’ Pihitanaayopɔin n-daa buɣiri kpana ka gbibi nyɔtaɣira. 35Dan zuliya ni ninvuɣ’ shɛb’ bɛn daa mali shili, ka ni tooi tuhi tɔbu daa nyɛla ninvuɣ’ tuhi’ pihitaayika ni kɔbisiyɔbu. 36Asha zuliya ni, tɔbbi’ shɛb’ bɛn daa mali shili ka ni tooi tuhi tɔbu saha shɛlikam daa nyɛla ninvuɣ’ tuhi’ pihinahi. 37Rubin zuliya niriba mini Gaad zuliya ni niriba ni Manaasa zuliya ni niriba pirigili bɛn daa be Jɔɔdɛn Mɔɣili dul’ la tɔbbihi bɛn daa gbibi bidibbina balibu kam din’ ni tuhi tɔbu daa nyɛla ninvuɣ’ tuhi’ kɔbiga ni tuhi’ pisi. 38Tɔbutuhiriba ŋɔ zaa daa malila shili doli taba kaman bɛ ni chani tɔb’ tuhibu shɛm n-ka Hiburɔn na ni suhuyini, ka bɛ nia daa nyɛla bɛ zaŋ Dauda leei Izraɛlnim’ zaa naa; lala ka Izraɛlnim’ zaa suhuri daa yu ni bɛ zaŋ Dauda leei bɛ naa. 39Ka tɔbbihi maa daa be Dauda sani daba ata n-diri ka nyura, dama bɛ mabihi daa pun malila binshɛɣukam shili zali ba. 40Hal bɛ ʒiʒiinitab’ bɛn daa be Isaka mini Zɛbulɔn ni Naftali tiŋgbana ni la gba daa zaŋdi bindira pari bunsi mini laakuma ni buntaansi ni naɣikɔra zuɣu na. Bɛ daa lan ʒiri zim pam mini bɛ ni zaŋ fiig tihi wala mali mahi’ shɛŋa ni fiig wal’ kuun’ zaza ni wain ni kpam ni piɛri ni naɣila’ lantaba na ti tiri ba, dama Izraɛlnim’ zaa daa malila suhupiɛlli.",https://www.bible.com/bible/2264/1CH.12.DBWDB
1 YƐLIKURA 13,"Bɛ yihi Naawuni Daalikauli Adaka Kiriatijiarim
(2 Samuɛl 6.1-11)
1Ka Dauda mini tɔbbi’ kpamba bɛn daa su tɔbbihi tuhilituhili mini bɛn su tɔbbihi kɔbigakɔbiga fukumsi la ni kpamba zaa daa gbaai saawara. 2Ka Dauda daa yɛli Izraɛlnim’ zaa, “Di yi viɛl’ yi sani, ka lan nyɛ Yawɛ ŋun nyɛ ti Naawuni ŋɔ yubu, yin’ chɛliya ka ti tim boli ti mabihi bɛn be bɔba ni yaɣa ni Izraɛl tiŋgbɔŋ ŋɔ ni zaa m-pahi maligumaaniba mini Lɛvinim’ fɔntinsi din mali biŋkɔbiri mɔri ŋubbu shee zaa ka bɛ ka kpe na.” 3“Di saha ka ti chɛ ka bɛ chaŋ ti zaŋ Naawuni Daalikauli Adaka la na, dama Sool ʒiɛman’ la ni ti baɣa daa lan ka di ni.” 4Ka salo maa zaa daa saɣi ni bɛ niŋmi lala, dama di daa nyɛla din tiɣi niriba maa zaa nini.
5 Ka Dauda daa laɣim Izraɛlnim’ maa zaa zaŋ Shihɔr din daa be Ijipti la hal ti kpa garibu shee din be Lɛbohamat la ni bɛ chaŋ Kiriatijiarim ti zaŋ Naawuni Daalikauli Adaka maa na. 6 Ka Dauda mini Izraɛlnim’ maa zaa daa chaŋ Baala, di gbinni nyɛla Kiriatijiarim din daa be Juda tiŋgban’ ni la ni bɛ ti zaŋ Yawɛ ŋun nyɛ Naawuni ŋɔ daalikauli Adaka shɛli zuɣu Naawuni yuli ni daa be, ka o nam ʒiishee tam chɛrubinim’ zuɣu la na. 7Ka bɛ daa zaŋ Naawuni Daalikauli Adaka maa niŋ naɣitɔroko palli ni n-yi Abinadab yiŋ’ chana, ka Yuza mini Ahio daa vɔri li chana. 8Di saha ka Dauda mini Izraɛlnim’ zaa daa doli yiini yila, ka ŋmɛri mɔɣilɔnim’ mini goonjɛnima ni dawulɛnima ni guŋgombihi din mali chaɣisa, ka piɛbiri kikahi n-wari waa ni bɛ yaa zaa Naawuni tooni.
9Bɛ ni daa ti paai Chidɔn kabɔɣili ni, ka naɣ’ shɛb’ bɛn daa vɔri tɔroko maa tuui, ka Yuza daa teeg’ o nuu gbaai Naawuni Daalikauli Adaka maa gbibi. 10Ka Yawɛ suhu daa yiɣisi bahi Yuza zuɣu, ka o daa chɛ ka o lu n-kpi nimaani Naawuni tooni, o ni daa zaŋ o nuu gbaai Alikauli Adaka maa zuɣu. 11Ka Dauda suhu daa yiɣisi Yawɛ ni daa yiɣis’ o suhu bahi Yuza zuɣu shɛm maa zuɣu, ka bɛ daa boli nimaani yuli Pɛrɛzuza hal ni zuŋɔ.
12Dindali maa ka Naawuni yɛla daa gbaai Dauda dabiɛm pam ka o yɛli, “Ka wula ka n lee yɛn niŋ zaŋ Naawuni Daalikauli Adaka ŋɔ kuli?” 13Lala zuɣu ka Dauda daa bi lan zaŋ Alikauli Adaka maa kuli ŋun’ Dauda ya la, amaa ka ŋmaligi zaŋ li tahila Obɛdɛdom ŋun daa nyɛ Giiti nir’ la yiŋa. 14 Ka Naawuni Daalikauli Adaka maa daa kpalim be Obɛdɛdom min’ o yiŋnim’ sani o yiŋa chira ata. Ka Yawɛ daa niŋ alibarika niŋ Obɛdɛdom min’ o yiŋnim’ ni ni o ni daa mali binshɛlikam zaa ni.",https://www.bible.com/bible/2264/1CH.13.DBWDB
1 YƐLIKURA 14,"Dauda ʒini Jɛrusalɛm
(2 Samuɛl 5.11-16)
1Ka Taai Naa Hiram daa chɛ ka tuumba ʒi sida dakuɣiri chaŋ ti ti Dauda. O daa bola tammɛriba mini kapintanima ni bɛ ti me Dauda yili ti o. 2Di saha ka Dauda daa baŋ ni Yawɛ zaŋ o leei Izraɛlnim’ zaa naa, ka lan chɛ ka o nam du pam o niriba Izraɛlnim’ zuɣu.
3Ka Dauda daa kpuɣi paɣiba Jɛrusalɛm pahi n-lan dɔɣi bidibisi mini bipuɣinsi pahi. 4O ni daa dɔɣi bi’ shɛb’ Jɛrusalɛm maa yuya m-bɔŋɔ: Shammua mini Shɔbab ni Neetan ni Sulemaana 5ni Ibihar ni Ɛlishua ni Ɛlipɛlɛt 6ni Nɔga ni Nɛfɛg ni Jafia 7ni Ɛlishama ni Biiliada ni Ɛlifɛlɛt.
Dauda tuhi nyaŋ Filistianima
(2 Samuɛl 5.17-25)
8Filistianim’ ni daa wum ni bɛ booi kpam bahi Dauda zuɣu ni n-zaŋ o leei Izraɛlnim’ zaa naa, ka Filistia tɔbbihi zaa daa yi n-chaŋ ni bɛ ti bo o shee. Ka Dauda daa wum lala ka yi n-chaŋ ni o ti liri ba. 9Di saha maa Filistianim’ maa daa chaŋmi ti tuhi Rɛfaim tin’ shɛli din daa be vinvamli ni la nima, ka di bɛ nɛma. 10Ka Dauda daa bɔhi Naawuni, “N cham’ ti liri Filistianim’ maa? A ni zaŋ ba niŋ n nuu ni?”
Ka Yawɛ daa yɛl’ o, “Cham’ ti liri ba, n ni zaŋ ba niŋ a nuu ni.”
11Ka Dauda daa chaŋ ti liri ba Baalipɛrazim n-nyaŋ ba nimaani ka yɛli, “Naawuni n-chɛ ka n kpe n dimnim’ maa sunsuuni kaman kokpɛɣu la.” Lala zuɣu ka bɛ daa boli nimaani yuli Baalipɛrazim. 12Ka Filistianim’ maa daa zo ka chɛ bɛ buɣa, ka Dauda daa chɛ ka bɛ nyo li buɣim. 13Ka Filistianim’ maa daa ti lan liri vinvamli ni nim’ maa n-lan tuhi ba, ka di bɛ nɛma. 14Ka Dauda daa lan bɔhi Naawuni ka Naawuni daa yɛl’ o, “Di kari doli bɛ gbini, amaa ŋmam’ bɛ noli nti liri ba balisam tihi la tooni. 15Ka a yi ti wum niriba napɔna vubu balisam tihi maa zuɣu, di saha nyin’ lirim ba, dama man’ Naawuni n-daŋ a tooni ni n ti nyaŋ Filistia tɔbbihi maa.” 16Ka Dauda daa niŋ kaman Naawuni ni zal’ o shɛm maa n-nyaŋ Filistianim’ maa Gibiɔn hal ni Gɛza. 17Ka Dauda yuli daa du pam tiŋgbɔna maa ni zaa, ka Yawɛ daa chɛ ka Dauda yɛla gbaai zuliya kam dabiɛm.",https://www.bible.com/bible/2264/1CH.14.DBWDB
1 YƐLIKURA 15,"Bɛ maani shili ni bɛ kpuɣi Naawuni Daalikauli Adaka
1Ka Dauda daa me omaŋmaŋ’ ya o tiŋ’ maa ni, ka daa mali luɣ’ shɛli n-ti suɣili nimaani zali Naawuni Daalikauli Adaka la. 2 Di saha ka o daa yɛli, “Lɛvinim’ ŋɔ kɔŋko n-nyɛ bɛn yɛn ʒi Naawuni Daalikauli Adaka maa ka pa ni shɛb’ yaha, dama bɛna ka Yawɛ daa pii ni bɛ ʒiri li, ka tumd’ o jɛma tuma sahakam.” 3Ka Dauda daa laɣim Izraɛlnim’ zaa Jɛrusalɛm ni bɛ ti zaŋ Yawɛ Daalikauli Adaka maa zali o ni daa mali luɣ’ shɛli zal’ li maa. 4Di saha ka Dauda daa laɣim Aduna bidibisi mini Lɛvi bidibisi na. 5Kɔhat bidibisi ni, Uriɛl n-daa nyɛ bɛ kpɛma, ka bɛ daŋ maa ni niriba kɔbiga ni pisi pah’ o zuɣu. 6Mɛrari bidibisi ni, Asaaya n-daa nyɛ bɛ kpɛma, ka bɛ daŋ maa ni niriba kɔbisiyi ni pisi pah’ o zuɣu. 7Gɛrishom bidibisi ni, Joɛl n-daa nyɛ kpɛma, ka bɛ daŋ maa ni niriba kɔbiga ni pihita pah’ o zuɣu. 8Ɛlizafan bidibisi ni, Shɛmaya n-daa nyɛ kpɛma, ka bɛ daŋ maa ni niriba kɔbisiyi pah’ o zuɣu. 9Hiburɔn bidibisi ni, Ɛliɛl n-daa nyɛ kpɛma, ka bɛ daŋ maa ni niriba pihinii pah’ o zuɣu. 10Uziɛl bidibisi ni, Aminadab n-daa nyɛ kpɛma, ka bɛ daŋ maa ni niriba kɔbiga ni pinaayi pah’ o zuɣu.
11Di saha ka Dauda daa boli maligumaaniba Zadok mini Abiata m-pahi Lɛvi zuliya ni niriba bɛn nyɛ: Uriɛl mini Asaaya ni Joɛl ni Shɛmaya ni Ɛliɛl ni Aminadab na 12nti yɛli ba, “Yinima n-nyɛ Lɛvi zuliya ni dɔɣirikpamba, yi mini yi mabihi zaa malimiya yimaŋa n-yi daɣiri ni din ni chɛ ka yi tooi zaŋ Yawɛ ŋun nyɛ Izraɛlnim’ Naawuni Daalikauli Adaka ŋɔ ti zali luɣ’ shɛli n ni mali ni n zaŋ li zal’ la. 13Yi ni daa bi kpuɣi li tuuli la zuɣu n-daa chɛ ka Yawɛ ŋun nyɛ ti Naawuni ŋɔ daa yiɣisi o suhu bahi ti zuɣu n-darigi ti tibili la, dama ti daa bi niŋ li kaman di ni simdi ni ti niŋ li shɛm.”
14Dinzuɣu ka maligumaaniba maa mini Lɛvinim’ maa daa mali bɛmaŋa ni bɛ kpuɣi Yawɛ ŋun nyɛ Izraɛlnim’ Naawuni ŋɔ Daalikauli Adaka maa. 15 Ka Lɛvinim’ maa daa zaŋ Alikauli Adaka maa tam dapuhi zuɣu n-zaŋ li buɣi bɛ bɔɣusapima zuɣu kaman Yawɛ ni daa yɛli Musa ka o zali shɛm la. 16Dauda daa lan zali Lɛvi kpamba maa ni bɛ bom’ bɛ daŋ maa ni baansi mini biŋkumdiŋmɛriba bɛn ni tooi ŋme biŋkumda pampam, kaman mɔɣilɔnim’ mini goonjɛnima ni guŋgombihi din mali chaɣisa din ni chɛ ka suhupiɛlli biŋkumda beni. 17Ka Lɛvinim’ maa daa pii Joɛl bia Hɛman min’ o mabia Asaf ŋun daa nyɛ Bɛrɛkia bia la ni Mɛrari bidibisi ni bɛ daŋ ni mabia Ɛtan, ka o nyɛ Kushaya bia la. 18Bɛ ni daa pii bɛ mabihi maa shɛb’ ni bɛn pa bɛ zuɣu pahi n-daa nyɛ: Zakaria mini Jaaziɛl ni Shɛmiramɔt ni Jɛiɛl ni Unni ni Ɛliab ni Bɛnaaya ni Maasɛya ni Matitia ni Ɛlifɛlɛhu ni Mikinɛya; ka Obɛdɛdom mini Jɛiɛl daa nyɛ dunɔguliba.
19Baansi maa mi, Hɛman mini Asaf ni Ɛtan n-daa nyɛ bɛn ŋmɛri daanya guŋgombihi din mali chaɣisa la. 20Ka Zakaria mini Aziɛl ni Shɛmiramɔt ni Jɛhiɛl ni Unni ni Ɛliab ni Maasɛya ni Bɛnaaya daa nyɛ bɛn ŋmɛri mɔɣilɔnim’ kaman Alamɔt ŋmɛbu la. 21Ka Matitia mini Ɛlifɛlɛhu ni Mikinɛya ni Obɛdɛdom ni Jɛiɛl ni Azazia mi daa nyɛ bɛn be tooni ŋmɛri goonjɛnim’ kaman Shɛminit ŋmɛbu la. 22Ka Kɛnania ŋun daa nyɛ Lɛvi zuliya maa biŋkumdiŋmɛriba zuɣulan’ la daa nyɛ ŋun yɛn wuhiri bɛ ni yɛn ŋmɛri biŋkumda maa shɛm, dama ŋuna n-daa mi di ŋmɛbu. 23Ka Bɛrɛkia mini Ɛlikana daa nyɛ Alikauli Adaka duu maa dunɔguliba. 24Ka Shɛbania mini Jɔshafat ni Nɛtanɛl ni Amasai ni Zakaria ni Bɛnaaya ni Ɛliɛza, bɛn daa nyɛ maligumaaniba la daa nyɛ bɛn yɛn be Naawuni Daalikauli Adaka maa tooni piɛbiri kikahi. Ka Obɛdɛdom mini Jɛhaya gba daa nyɛ Alikauli Adaka maa dunɔguliba.
Bɛ zaŋ Naawuni Daalikauli Adaka kuli Jɛrusalɛm
(2 Samuɛl 6.12-22)
25Di saha ka Dauda mini Izraɛl kpamba ni sapashin’ kpamba bɛn daa su tɔbbihi tuhilituhili fukumsi daa chaŋ Obɛdɛdom yiŋ’ ni bɛ ti zaŋ Yawɛ Daalikauli Adaka maa ni suhupiɛlli. 26Ka Lɛvinim’ bɛn daa buɣiri Yawɛ Daalikauli Adaka maa daa kɔri naɣilah’ ayopɔin mini piɛlah’ ayopɔin mali sara, Naawuni ni daa sɔŋ ba maa zuɣu. 27Dauda daa yɛla zabba piɛl’ viɛlli kaman Lɛvinim’ bɛn daa buɣiri Alikauli Adaka maa mini baansi maa ni Kɛnania ŋun daa nyɛ baan’ kpɛm’ maa ni daa ye zabba shɛŋa. Ka Dauda daa zaŋ tampiɛlli din ŋmani mukuru lo o shee ni. 28Ka Izraɛlnim’ zaa daa zaŋ Yawɛ Daalikauli Adaka maa na. Bɛ daa kul tahirimi ka piɛbiri kikahi ni piɛlahi yila, ka ŋmɛri guŋgombihi din mali chaɣisa, ka daa lan ŋmɛri mɔɣilɔnim’ mini goonjɛnim’ pampam.
29Bɛ ni daa zaŋ Yawɛ Daalikauli Adaka maa paai Dauda tiŋ’ maa ni, ka Mikal ŋun daa nyɛ Sool bipuɣiŋga la daa lihi takɔro ni na n-nya Naa Dauda ni wari waa ka yiɣiri jɛmda, ka o ʒiɛm o o suhu ni.",https://www.bible.com/bible/2264/1CH.15.DBWDB
1 YƐLIKURA 16,"1Ka bɛ daa zaŋ Naawuni Daalikauli Adaka maa ti zali Naa Dauda ni daa ti suɣ’ shɛli zal’ li la puuni, ka daa mali bɛ ni zaŋdi sara shɛli nyɔri buɣim la mini suhudoo sara ti Naawuni. 2Dauda ni daa mali bɛ ni zaŋdi sara shɛli nyɔri buɣim la mini suhudoo sara maa naai, ka o daa zaŋ Yawɛ yuli n-suhi alibarika niŋ niriba maa ni, 3ka daa tari Izraɛlnim’ maa dɔbba ni paɣiba zaa bɔrɔbɔro kpillikpilli mini niŋkpillikpilli ni wain tihi wala mahilimahili ti kpa.
4O daa lan zali Lɛvinim’ maa shɛba ni bɛ nyɛ bɛn yɛn su Yawɛ Alikauli Adaka maa tuma, ka suhiri Yawɛ ŋun nyɛ Izraɛlnim’ Naawuni ŋɔ ka puhir’ o ka paɣir’ o. 5Asaf n-daa nyɛ bɛ kpɛma, ka bɛn daa dol’ o nyaaŋa nyɛ Zakaria mini Jɛiɛl ni Shɛmiramɔt ni Jɛhiɛl ni Matitia ni Ɛliab ni Bɛnaaya ni Obɛdɛdom ni Jɛiɛl bɛn daa nyɛ mɔɣilo mini goonjɛŋmɛriba la. Asaf n-daa nyɛ ŋun yɛn ŋmɛri guŋgombihi din mali chaɣisa la, 6ka Bɛnaaya mini Jahaziɛl bɛn daa nyɛ maligumaaniba la mi nyɛ bɛn yɛn piɛbiri kikahi m-be Naawuni Daalikauli Adaka maa tooni. 7Dindali maa ka Dauda daa tuui zaŋ wumpaɣibo yilli ŋɔ ti Asaf min’ o mabihi maa ni bɛ yili paɣi Yawɛ.
Wumpaɣibo yili
(Yila 105.1-15; 96.1-13; 106.1, 47-48)
8Kul paɣimiya Yawɛ ka duhimiy’ o yuli,
ka molimiy’ o tuma yɛla zuliya kam ni.
9Yilimiya yila paɣ’ o, yilimiya wumpaɣibo yila paɣ’ o.
Molimiy’ o daalahiziba tuma zaa yɛla.
10Timiy’ o yuli din be kasi ŋɔ jilima,
ka chɛ ka bɛnkam jɛmdi Yawɛ suhuri paligi.
11Bomiya Yawɛ min’ o kpiɔŋ;
ka suhimiy’ o sahakam.
12Teemiy’ o ni daa pun tum alahiziba tuun’ shɛŋa la yɛla.
Dina n-nyɛ o ni daa tum alahiziba tuun’ shɛŋa min’ o ni kari saria shɛŋa la.
13Yinim’ bɛn nyɛ o dabili Izraɛl zuliya,
ka lan nyɛ Yaakubu zuliya bɛn nyɛ o ninvuɣ’ gahinda ŋɔ!
14Ŋuna n-nyɛ Yawɛ ŋun nyɛ ti Naawuni;
o saria karibu be dunia ŋɔ luɣilikam zaa.
15Teemiy’ o daalikauli yɛla sahakam.
O ni daa zaŋ yɛligu shɛli zali ʒiɛmana tuhili nim’ la;
16 o ni daa lo Ibrahimma alikauli shɛl’ la;
o ni daa po pɔri n-lo Yisahaku alikauli shɛli,
17 ka daa kpaŋsi li ka di leei zaligu Yaakubu sani,
ka lan leei alikauli din ka bahigu Izraɛl san’ la.
18O daa yɛliya, “N ni zaŋ Keenan tiŋgbani tin ya
ka di leei yi tarili.”
19Hal bɛ kalinli ni daa bi galisi,
ka bɛ lan nyɛ saamba nimaani,
20ka daa lan nyɛ bɛn dari gindi tinsi,
n-kpe zuliya shɛli ni n-yi n-chaŋ ti kpe zuliya shɛli ni
ni n-kpe na’ so tiŋ’ ni n-yi n-chaŋ ti kpe na’ so tiŋ’
ni maa zaa yoli,
21 O daa bi chɛ ka so niŋ ba fitiina,
o daa daŋ kpahi nannim’ zuɣuri ni zaŋ chaŋ bɛ polo
22n-yɛli, “So miri ka o shihi n ninvuɣ’ gahinda ŋɔ.
Di niŋya n daanabinim’ ŋɔ zaɣ’ biɛɣu.”
23Dunianim’ zaa, yilimiya yila paɣi Yawɛ,
molimiy’ o tiliginsim molo dabisili kam.
24Molimiy’ o jilima molo zuliya kam ni,
ka yɛl’ o daalahizib’ tuma yɛla niriba zaa sani.
25Dama Yawɛ galisiya, ka simdi paɣibu din galisi.
Di simdi ka ti lur’ o sizuura gari wuni kam.
26Dama zuliya kam wuna zaa nyɛla binnana;
amaa Yawɛ n-nam zuɣusaa.
27Jilima mini nam dariza bela o sani,
ka kpiɔŋ ni suhupiɛlli be o biɛhigu shee.
28Dunianima, paɣimiya Yawɛ,
paɣimiy’ o jilima min’ o kpiɔŋ.
29Zaŋmiya jilima din simdi Yawɛ yuli ti o.
Zaŋmiya pina tah’ o sanna,
Jɛmmiya Yawɛ ni tibiginsim din be kasi.
30Chɛliya ka dunianim’ zaa ni sɔhiri o tooni.
Dunia nyɛla din ba n-ʒiɛya, ka ku lan vuui.
31Chɛ ka zuɣusaanim’ mali suhupiɛlli,
ka chɛ ka dunianim’ mali suhupiɛlli.
Yɛlimiya zuliya kam ni, “Yawɛ n-nyɛ naa.”
32Chɛ ka teeku mini di puuni binshɛɣukam zaa ŋum;
ka chɛ ka tiŋgbani mini binshɛɣukam din be di ni zaa suhuri paligi.
33Di saha ka yɔɣ’ ni tihi zaa ni ti yili yila ni suhupiɛlli
Yawɛ tooni; dama o kamina ni o ti kari dunia saria.
34 Paɣimiya Yawɛ, dama o viɛla,
ka o yurilim maŋli bi naara.
35Lan yɛlimiya, “Naawuni ŋun nyɛ ti tiligira ŋɔ, fam ti.
Yihim’ ti zuliya kam ni na
n-laɣim ti na nti tiligi ti,
ka ti paɣir’ a yuli din be kasi ŋɔ,
ka paɣir’ a ni jilima,
36Paɣimiya Yawɛ ŋun nyɛ Izraɛlnim’ Naawuni ŋɔ
hal ni saha din ka bahigu.”
Di saha ka niriba maa zaa daa yɛli, “Ami!” Paɣimiya Yawɛ.
Bɛ jɛm Naawuni Jɛrusalɛm mini Gibiɔn
37Di saha ka Dauda daa chɛ ka Asaf min’ o mabihi maa be Yawɛ Alikauli Adaka maa gbini ni bɛ tumdi di tuma sahakam kaman di ni simdi shɛm dabisili kam. 38O daa lan zali Obɛdɛdom min’ o mabihi ninvuɣ’ pisopɔinayika la gba; ka Obɛdɛdom ŋun daa nyɛ Jɛdutun bia la mini Hɔsa mi daa nyɛ dunɔguliba.
39Ka o daa chɛ ka Zadok ŋun daa nyɛ maligumaana la min’ o maligumaanitab’ la mi su Yawɛ biɛhigu shee din daa be Gibiɔn Jɛmbu shee la fukumsi. 40Ka bɛ kul maani bɛ ni zaŋdi sara shɛli nyɔri buɣim la bɛ ni nyɔr’ li buɣim bimbin’ shɛli zuɣu la n-tiri Yawɛ asiba mini zaawuni sahakam kaman di ni sabi Yawɛ fukumsi zaligu shɛl’ o ni daa zaŋ ti Izraɛlnim’ la puuni shɛm. 41Bɛn daa pahi bɛ zuɣu n-nyɛ Hɛman mini Jɛdutun ni bɛ ni daa lan pii ninvuɣ’ shɛb’ zali ni bɛ paɣiri Yawɛ o yurilim din bi naara ŋɔ zuɣu la. 42 Hɛman mini Jɛdutun n-daa nyɛ bɛn piɛbiri kikahi ka ŋmɛri guŋgombihi din mali chaɣisa ni biŋkumdi shɛŋa din pahi n-yiini yila din be kasi la. Ka bɛ daa pii Jɛdutun bidibisi n-leei dunɔguliba.
43Di nyaaŋa ka niriba maa zaa daa wurim, ka sokam kul’ o yiŋa. Ka Dauda daa kul’ o yiŋa ni o ti suhi alibarika niŋ o yiŋnim’ ni.",https://www.bible.com/bible/2264/1CH.16.DBWDB
1 YƐLIKURA 17,"Neetan zaŋ lahibali ti Dauda
(2 Samuɛl 7.1-17)
1Dauda ni daa kpe o yili la ni naai, ka o daa ti yɛli anabi Neetan, “Nyama, man’ bela sida dari yil’ ni, amaa ka Yawɛ Daalikauli Adaka ŋɔ din’ be suɣili ni.”
2Ka Neetan daa garigi yɛli Dauda, “Niŋm’ a ni lo a suhu ni ni a niŋ shɛlikam zaa, dama Naawuni be a sani.”
3Amaa dindali maa yuŋ ka Yawɛ daa yɛli Neetan, 4“Cham’ ti yɛli n dabili Dauda, Yawɛ ni yɛli shɛm m-bɔŋɔ: ‘Pa nyini n-yɛn me yili ti ma ka m be di ni. 5Dama saha shɛli n ni daa zaŋ n niriba Izraɛlnim’ la na hal ni zuŋɔ, n na ʒi m-be yil’ ni, amaa n daa kul yirila suɣili ni n-lan kpɛri suɣili ni, ka yiri m biɛhigu shee. 6N ni daa kul be Izraɛlnim’ zaa sani n-chani luɣ’ shɛlikam zaa la, n daa mi n-bɔhi Izraɛl zuɣulaannim’ shɛb n ni daa pii ni bɛ su n niriba Izraɛlnim’ la ni so, ‘Bɔ n-niŋ ka yi bi zaŋ sida dari me yili ti ma?” ’
7“Dinzuɣu pumpɔŋɔ yɛlimi n dabili Dauda: Yawɛ ŋun nyɛ Tɔbbihi Naa ŋɔ yɛliya: Mani n-daa yih’ a mɔɣu ni piɛri gulibu ni na ni a ti leei n niriba Izraɛlnim’ naa. 8Ka a daa yi chaŋ luɣ’ shɛlikam zaa m bela a sani n-nyaŋ a dimnim’ zaa ti a. N ni chɛ ka a yuli du kaman dunia ŋɔ ni wɔɣira yuya ni daa du shɛm la. 9N ni bo biɛhigu shee ti n niriba Izraɛlnima n-zaŋ ba ʒili nimaani, ka bɛ be bɛmaŋmaŋ’ tiŋgbɔŋ ni, ka so ku lan muɣisi ba, ka putɔɣunim’ ku lan liri ba kaman bɛ ni daa yi liriti ba shɛm 10saha shɛli n ni daa pii zuɣulaannim’ ka bɛ su n niriba Izraɛlnim’ la. N ni nyaŋ a dimnim’ zaa. Din pahi nyɛla, n daa pun kahigi wuh’ a ni man’ Yawɛ ni chɛ ka a zuliya yɛligi. 11Ka a saha yi ti paai ni a pah’ a yaannim’ zuɣu, n ni piig’ amaŋmaŋ’ zuliya ni so ŋun nyɛ amaŋmaŋ’ bidɔɣiro ka o leei naa. 12Ŋuna n-ni ti me yili ti ma, ka n ti chɛ ka o nam kul ʒiɛya sahakam. 13 N ni ti leeg’ o ba, ka o mi lee m bia. N ti ku yihi n yurilim maŋli o ni kaman n ni daa yihi n yurilim ŋun daa daŋ a tooni la ni shɛm la. 14Amaa n ni ti zaŋ o leei n niriba zuɣulana, ka chɛ ka o nam kul beni sahakam.” 15Ka Neetan daa yɛli Dauda yɛtɔɣa ŋɔ zaa min’ o ni nya shɛli ʒii maa ni zaa.
Dauda wumpaɣibo suhigu
(2 Samuɛl 7.18-29)
16Di saha ka Naa Dauda daa kpe nti ʒini Yawɛ tooni ka yɛli, “Yawɛ ŋun nyɛ Naawuni ŋɔ, m mi lee nyɛ ŋuni bee n daŋ lee nyɛ banima, ka a ti zaŋ ma zali n ni ʒe zaashe’ shɛl’ ni ŋɔ? 17Yaa n Naawuni, ka dimbɔŋɔ na nyɛla din pɔra a sani, ka a lan yɛli n yili ni ti yɛn be shɛm saha shɛli din na kanna. Yawɛ ŋun nyɛ Naawuni ŋɔ, a lan wuhi ma n zuliya ni ti yɛn be shɛm yuma din kanna. 18Ka wula ka man’ Dauda ŋun nyɛ a dabili ŋɔ lee lan yɛn yɛli yaha zaŋ chaŋ a ni tibigi ma shɛm ŋɔ polo? A mi a dabili. 19Yawɛ, a suhuyubu puuni ka a tum tuun’ kara ŋɔ zaa, mani ŋun nyɛ a dabili ŋɔ zuɣu, ka kahigi yɛl’ kara ŋɔ zaa wuhi ma. 20Yawɛ, so lan kani ŋ-ŋman’ a, ka Naawuni so mi lan kani pah’ a zuɣu kaman ti tiba ni wum shɛm. 21Zuliya banima n-lee lan be dunia ŋɔ ni ŋ-ŋman’ a niriba Izraɛlnima, ka nyin’ Naawuni tiligi ba ka zaŋ ba leeg’ a dahalali niriba? A daa tum tuun’ kara din mali dabiɛm n-chɛ ka a yuli du, ka lan kari zuliya shɛb’ bɛn daa gu a ni daa yihi a ninvuɣ’ shɛb’ Ijipti na la sol’ la zaa. 22Nyini n-zaŋ a niriba Izraɛlnim’ leeg’ a dahalali niriba sahakam; ka nyin’ Yawɛ nyɛ bɛ Naawuni.
23“Yawɛ, pumpɔŋɔ chɛ ka a ni yɛli mani ŋun nyɛ a dabili ŋɔ yɛtɔɣ’ shɛŋa zaŋ chaŋ n zuliya polo ŋɔ niŋ pali sahakam. Niŋmi kaman a ni yɛli shɛm maa. 24Ka dimbɔŋɔ chɛ ka niriba duh’ a yuli, ka tibigi li sahakam ka yɛra, ‘Yawɛ nyɛla Tɔbbihi Naa, ŋuna n-nyɛ Izraɛlnim’ Naawuni.’ Chɛ ka mani a dabili Dauda zuliya nya zaa zani a sani. 25Dama nyini ŋun nyɛ n Naawuni ŋɔ n-kahigi wuhi mani ŋun nyɛ a dabili ŋɔ ni a ni chɛ ka n zuliya yɛligi. Dinzuɣu ka mani ŋun nyɛ a dabili ŋɔ mali suhukpeeni n-suhir’ a ŋɔ. 26Yawɛ, nyini n-nyɛ Naawuni, ka lo a dabili alikauli ni a ni niŋ o zaɣ’ viɛlli ŋɔ. 27Dinzuɣu pumpɔŋɔ n suhir’ a mi, niŋmi alibarika niŋ mani ŋun nyɛ a dabili ŋɔ zuliya ni, ka chɛ ka bɛ kul be a sani sahakam. Dama nyini Yawɛ yi niŋ alibarika niŋ binshɛli ni, alibarika maa kul ni kpalim be di ni sahakam.”",https://www.bible.com/bible/2264/1CH.17.DBWDB
1 YƐLIKURA 18,"Dauda ni tuhi tɔbu di nasara shɛŋa
(2 Samuɛl 8.1-18)
1Dimbɔŋɔ nyaaŋa ka Dauda daa ti lan tuhi nyaŋ Filistianima, ka fa Gaat mini di tiŋkpansi zaa Filistianim’ maa sani.
2O daa lan tuhi nyaŋ Mɔabnima, ka bɛ leeg’ o daba, ka yɔri farigu o sani.
3Dauda daa lan tuhi nyaŋ Hadadɛza ŋun daa nyɛ Zɔba naa la, zaŋ labi Hamat polo, o ni daa chaŋ ni o ti zaŋ bini zal’ o Sulinsi tariga Yufretiiz Mɔɣili duli luɣ’ shɛli la. 4Dauda daa gbahila chɛchɛbunsi tuhili mini wɔribariba tusaayopɔin ni tɔbbi’ tinchandiba tuhi’ pisi. O daa yihi chɛchɛbunsi kɔbiga yuri zali, ka chɛ n-chihi wɔr’ shɛb’ bɛn kpalim zaa napɔn’ jila. 5Ka Sirianim’ bɛn be Damaskus daa kana ni bɛ ti sɔŋ Hadadɛza ŋun daa nyɛ Zɔba naa maa, ka Dauda daa ku Sirianim’ maa ninvuɣ’ tuhi’ pisinaayi. 6Di nyaaŋa ka Dauda daa tahi tɔbbihi ti ʒili Damaskus din nyɛ Sirianim’ tiŋ’ la ni. Ka Sirianim’ maa daa leei Dauda daba, ka yɔri farigu o sani. Dauda daa yi kul chaŋ luɣ’ shɛlikam zaa, Yawɛ chɛ ka o dirila nasara. 7Ka Dauda daa fa Hadadɛza tɔbbi’ kpamba salima nyɔtaɣira n-zaŋ li kuli Jɛrusalɛm. 8 Ka Dauda daa chaŋ Hadadɛza ni su fɔn shɛŋa din nyɛ Tibihat mini Kun la ni nti va daanya pam nimaani. Dina ka Sulemaana daa zaŋ mali daanya ko’ niŋdi bini la mini daantalisi ni daanya taha la. 9Ka Hamat Naa Tɔi daa wum ni Dauda tuhi nyaŋ Hadadɛza ŋun daa nyɛ Zɔba naa maa min’ o tɔbbihi zaa, 10ka o daa tim o bia Hadɔram Naa Dauda sani ni o ti puh’ o ni o zuɣusuŋ, o ni daa tuhi nyaŋ Hadadɛza maa zuɣu. Dama ŋun’ Tɔi mini Hadadɛza daa kul tuhirila taba waawaayili. Ka Tɔi daa chɛ ka bɛ zaŋ salima mini anzinfa ni daanya ti ti Dauda. 11Ka Naa Dauda daa zaŋ li pah’ o ni daa tuhi nyaŋ zuliya shɛb’ ka fa bɛ salima mini bɛ daanzinfa shɛŋa la zuɣu n-zaŋ li ti Yawɛ. O ni daa fa li tin’ shɛŋa nim’ sani n-nyɛ Ɛdomnim’ mini Mɔabnim’ ni Ammɔnnim’ ni Filistianim’ ni Amalɛknima. 12Ka Abishai ŋun daa nyɛ Zɛruya bia la daa ku Ɛdomnim’ ninvuɣ’ tusaanii Yalim Vinvamli ni. 13O daa tahi tɔbbihi ti ʒili Ɛdom, ka Ɛdomnim’ zaa daa leei Dauda ni su shɛba. Dauda daa yi chaŋ luɣ’ shɛlikam zaa Yawɛ chɛ ka o dirila nasara.
14Dauda ni daa su Izraɛlnim’ zaa shɛm m-bala. O daa zaŋla yɛlimaŋli mini nimmaŋtali gbibi sokam zaa. 15Jɔab ŋun daa nyɛ Zɛruya bia la n-daa su tɔbbihi Fukumsi, ka Jɛhɔshafat Ahilud bia la daa nyɛ ŋun sabiri gbana sɔŋda. 16Ka Ahitub bia Zadok mini Abiata bia Ahimɛlɛk daa nyɛ maligumaaniba, ka Shavisha daa nyɛ gbaŋŋmara. 17Ka Jɛhɔiada bia Bɛnaaya mi daa su tɔbbi’ shɛb’ bɛ ni daa booni Chɛrɛtinim’ mini Pɛlɛtinim’ la fukumsi. Ka Dauda bidibisi daa nyɛ nayili tuma kpamba.",https://www.bible.com/bible/2264/1CH.18.DBWDB
1 YƐLIKURA 19,"Dauda tuhi nyaŋ Ammɔnnim’ mini Sirianima
(2 Samuɛl 10.1-19)
1Dimbɔŋɔ nyaaŋa ka Nahash ŋun daa nyɛ Ammɔnnim’ naa la daa kpi, ka o bia di nam zan’ o zaani. 2Ka Dauda daa yɛli, “N ni niŋ Nahash bia Hanun nirilim kaman o ba ni daa niŋdi ma nirilim shɛm la.” Di saha ka o daa tim tuumba ni bɛ cham’ ti sɔɣi o ba kuli maa ti o. Ka Dauda tuumba maa daa paai Ammɔn tiŋgbɔŋ ni n-chaŋ Hanun sani ni bɛ ti sɔɣi kuli maa. 3Ka Ammɔn kpamba daa bɔhi Hanun, “A tɛhiya ni Dauda ni tim na ka bɛ ti sɔɣi kuli maa wuhiri ni jilima ka o ti a ba maa? O tuumba maa kamina ni bɛ ti vihi baŋ ya ŋɔ daashili zaa, ka o kana ti tuhi nyaŋ ti.”
4Di saha ka Hanun daa chɛ ka bɛ gbahi Dauda tuumba maa m-pini ba, ka ŋmahi bɛ binyɛra bɛ sakpuɣa zuɣu, ka bahi ba, ka bɛ chaŋ. 5Ka bɛ daa yi nimaani kuli. Bɛ ni daa yɛli Dauda bɛ ni niŋ tuumba maa shɛm, ka o daa tim ni bɛ ti tuhi ba soli, dama vi daa mali tuumba maa pam. Ka Naa daa yɛli tuumba maa, “Kpalimmiya be Jɛriko hal ka yi teensi maa ti lan bili, ka yi naanyi kuna.”
6Naa Hanun mini Ammɔnnim’ maa ni daa baŋ ni bɛ leei Dauda dimnim’ maa, ka bɛ daa bo anzinfa laɣibaligu din tibisim nyɛ kilɔgiram tuhi’ pihitanaanahi n-chaŋ Siria tinsi din nyɛ Mɛsopoteemia mini Arammaaka ni Zɔba ni bɛ ti da chɛchɛbunsi mini di yuri na. 7Bɛ daa dala chɛchɛbunsi tuhi’ pihitanaayi, ka daa lan da Maaka naa min’ o tɔbbihi pahi, ka bɛ daa kana ti dɔni Mɛdɛba tooni. Ka Ammɔnnim’ daa yi bɛ tinsi ni na ni bɛ ti tuhi tɔbu.
8Dauda ni daa wum di yɛla, o daa chɛ ka Jɔab zaŋla tɔbutuhiri’ biinsi zaa chaŋ. 9Ka Ammɔnnim’ maa daa yina ti teei zani bɛ tiŋ’ maa tooni, ka na’ shɛb’ bɛn daa kana ni bɛ ti sɔŋ ba maa mi ʒe mɔɣu ni palo ni bɛ ko.
10Jɔab ni daa nya ka tɔb’ maa be n-gil’ o tooni ni nyaaŋa zaa maa, ka o daa pii Izraɛl tɔbutuhiri’ biinsi ni bɛ chaŋ ti tuhi Sirianima. 11Ka o daa zaŋ tɔbbi’ shɛb’ bɛn kpalim maa niŋ o mabia Abishai nuu ni ni bɛ chaŋ ti tuhi Ammɔnnim’ maa. 12Ka o daa yɛli ba, “Yi yi ti nya ka Sirianim’ maa yɛn nyaŋ ma, yin’ zomiya n kuŋa, m mi yi ti nya ka Ammɔnnim’ maa yɛn nyaŋ ya, n ni zo yi kuŋa. 13Maliya suhukpeeni, ka ti zabi ti niriba mini ti Naawuni tinsi ŋɔ zuɣu; ka chɛ ka Yawɛ niŋ o ni nya ka shɛli viɛl’ o sani.”
14Di saha ka Jɔab min’ o niriba maa daa vu m-miri ni bɛ ti tuhi Sirianim’ maa, ka bɛ daa ŋmaligi guui. 15Ammɔnim’ ni daa nya ka Sirianim’ maa ŋmaligi guui maa, ka bɛ gba ŋmaligi Jɔab mabia Abishai sani guui ti kpe bɛ tiŋ’ maa puuni, ka chɛ Abishai Jɔab mabia maa. Di nyaaŋa ka Jɔab daa labi Jɛrusalɛm.
16Amaa Sirianim’ maa ni daa nya ka Izraɛlnim’ nyaŋ ba maa, ka bɛ daa tim tuumba Sirianim’ bɛn daa be Yufretiiz Mɔɣili dul’ la nim’ sani nti zaŋ ba na, Ka Shɔbak ŋun daa nyɛ Hadadɛza kamɔna’ kpɛm’ la ti leei bɛ zuɣulana. 17Ka bɛ daa yɛli Dauda di yɛla, ka o daa laɣim Izraɛlnim’ zaa ka bɛ chaŋ ti gbaai Jɔɔdɛn Mɔɣili du n-chaŋ bɛ sani nti zaŋ o tɔbbihi maa lu bɛ zuɣu. Dauda ni daa piɛl’ o tɔbbihi bahi Sirianim’ maa zuɣu maa, ka bɛ min’ o daa gbaai tab’ tuhibu. 18Ka Dauda daa ku Sirianim’ maa chɛchɛbunduhiriba tusaayopɔin mini tɔbbihi bɛn chani tiŋa tuhi’ pihinahi. Ka o daa lan ku Shɔbak ŋun daa nyɛ bɛ Kamɔna’ kpɛm’ maa, ka Sirianim’ maa daa ŋmaligi guui ka chɛ Izraɛlnima. 19Hadadɛza kpambaliba ni daa nya ka Izraɛlnim’ tuhi nyaŋ ba maa, ka bɛ daa kana ti tim sandaani niŋ Dauda, ka leeg’ o ni su shɛba. Dinzuɣu ka Sirianim’ maa daa bi lan bɔri ni bɛ sɔŋ Ammɔnnim’ maa yaha.",https://www.bible.com/bible/2264/1CH.19.DBWDB
1 YƐLIKURA 20,"Dauda tuhi fa Raba
(2 Samuɛl 12.26-31)
1 Ka di daa ti niŋ siɣili saha, saha shɛli nanim’ ni daa chani tɔb’ la, ka Jɔab daa zaŋ tɔbbihi chaŋ ti saɣim Ammɔnim’ tiŋgbɔŋ, ka daa chaŋ ti teei gili Raba. Amaa ka Dauda daa kpalim be Jɛrusalɛm. Ka Jɔab daa chaŋ ti lu Raba zuɣu n-wurim li. 2Ka Dauda daa piligi Milikom zuɣupiligu o zuɣu ni, ka nya ka di tibisim nyɛ kilɔgiram pihitanaanahi, ka kuɣ’ viɛla be di ni. Ka bɛ daa zaŋ li pili Dauda, ka o daa va bɛ ni daa tuhi di neen’ shɛŋa tiŋ’ maa ni pam kuli. 3Ka o daa zaŋ ninvuɣ’ shɛb’ bɛn daa be tiŋ’ maa ni kuli nti chɛ ka bɛ zaŋ suhi din mali nyina mini kuriti kuya ni kuriti lɛri tumd’ o tuma. Lala ka Dauda daa niŋ Ammɔnnim’ maa tinsi zaa. Di nyaaŋa ka Dauda min’ o niriba maa zaa daa lab’ Jɛrusalɛm.
Bɛ tuhi Filistia tiyaawumyanima
(2 Samuɛl 21.15-22)
4Dimbɔŋɔ nyaaŋa ka tɔb’ daa ti lan lu bɛ mini Filistianim’ sunsuuni Gɛza. Di saha ka Sibɛkai ŋun daa nyɛ Husha nir’ la daa ku Sipai ŋun daa yi tiyaawumyanim’ zuliya ni na la, ka bɛ daa nyaŋ Filistianim’ maa.
5 Ka bɛ mini Filistianim’ maa daa ti lan tuhiri tɔbu, ka Ɛlhanan ŋun daa nyɛ Jair bia la daa ku Lahimi ŋun daa nyɛ Goliat Gaat nir’ la mabia, ka o kpani daɣu daa ŋmani kpalu’ daɣu.
6Ka bɛ mini Filistianim’ maa daa ti lan tuhiri tɔbu Gaat, ka wɔɣiri tital’ so daa beni, o daa malila nubih’ ayɔbuyɔbu ni napombih’ ayɔbuyɔbu. Ka o nubihi min’ o napombihi zaa kalinli daa yiɣisi pisinaanahi. O gba daa yila tiyaawumyanim’ zuliya ni na. 7Ka o daa ti maani Izraɛlnima ansarisi, ka Dauda Mabia Shimia bia Jɔnatan daa ku o. 8Bɛmbɔŋɔnim’ daa yila Gaat tiyaawumyanim’ la zuliya ni na. Ka Dauda min’ o niriba daa ku ba.",https://www.bible.com/bible/2264/1CH.20.DBWDB
1 YƐLIKURA 21,"Dauda kali niriba
(2 Samuɛl 24.1-25)
1Ka Sintani daa ti yiɣisi lu Izraɛlnim’ zuɣu, m-piɛli Dauda ni o kali Izraɛlnima. 2Di saha ka Dauda daa yɛli Jɔab mini Sapashin’ kpamba, “Chamiya ti kali Izraɛlnim’ zaa, zaŋ Bɛrishiiba hal ti kpa Dan, ka labina ti yɛli ma di ni nyɛ shɛm, ka m baŋ bɛ kalinli.”
3Amaa ka Jɔab daa yɛli, “Yawɛ ni chɛ ka niriba maa galisi pahi ʒiibukɔbiga zuɣu, ka bɛ zaa ni nyɛla n dan’ naa tɔbbihi. Ka bɔzuɣu ka n dan’ naa lan bɔr’ ni o niŋ dimbɔŋɔ yaha? Bɔzuɣu ka n dan’ naa bɔri ni o bo taali ti Izraɛlnima?” 4Amaa ka naa yɛligu maa daa zani, ka chɛ Jɔab dini maa. Di saha ka Jɔab daa yiɣisi chaŋ gili Izraɛl tiŋgbɔŋ ni zaa n-kali niriba maa, ka labi Jɛrusalɛm na 5nti yɛli Dauda niriba maa kalinli ni nyɛ shɛm. Izraɛl tiŋgban’ ni dɔbba bɛn daa naan tooi chaŋ tɔbu tuhibu kalinli daa nyɛla tuhi’ tuhili ni tuhi’ kɔbiga. Ka Juda tiŋgban’ ni mi dɔbba bɛn daa naan tooi chaŋ tɔbu kalinli daa nyɛla ninvuɣ’ tuhi’ kɔbisinahi ni tuhi’ pisopɔin. 6Amaa Jɔab daa bi kali Lɛvi zuliya mini Bɛnjamin zuliya bɛna, dama naa zaligu maa daa bi niŋ o nyaɣisim. 7Ka Naawuni suhu daa bi paligi bɛ ni niŋ shɛm maa zuɣu, ka o daa darigi Izraɛlnim’ tibili. 8Ka Dauda daa yɛli Naawuni, “N tum alahichi pam n ni tum tuun’ shɛli ŋɔ zuɣu. Amaa pumpɔŋɔ n suhir’ a mi, chɛl’ mani ŋun nyɛ a dabili ŋɔ taali, dama n tum jɛrilim pam.”
9Ka Yawɛ daa yɛli Gaad ŋun daa nyɛ Dauda daanab’ la, 10“Cham’ ti yɛli Dauda ni man’ Yawɛ yɛliya: Bin diba ata ka n zal’ a ni a pii di ni zaɣ’ yini, ka n niŋ li ti a.”
11Ka Gaad daa kana ti yɛli Dauda, “Yawɛ ni yɛli shɛm bɔŋɔ, piim’ a ni bɔri shɛli. 12A lee bɔri ni kum n-lu a tiŋgbɔŋ ŋɔ ni yuma ata bee a bɔr’ ni a dimnim’ zaŋ takɔbi kar’ a kpɛhi yɔɣu n-dol’ a chira ata bee a bɔri ni Yawɛ zaŋ takɔbi lu yi zuɣu n-tahi alɔbo a tiŋgbɔŋ ŋɔ ni na daba ata, ka chɛ ka o malaika gili Izraɛl tiŋgbɔŋ ni zaa n-ku niriba? Pumpɔŋɔ piim’ a ni bɔr’ shɛli, ka n labi ti yɛli ŋun tim ma na maa.” 13Di saha ka Dauda daa yɛli Gaad, “Yɛl’ titali paai ma, chɛ ka n kpɛla Yawɛ nuu ni, dama o nambɔzɔbo galisiya pam, amaa di chɛ ka n kpe ninsal’ nuu ni.”
14Di saha ka Yawɛ daa chɛ ka alɔbo lu Izraɛl tiŋgbɔŋ’ ni, ka Izraɛlnim’ ninvuɣ’ tuhi’ pisopɔin daa kpi. 15Ka Naawuni daa chɛ ka malaika chaŋ Jɛrusalɛm ti yɛn wurim li, amaa o ni daa ti yɛn wurim li saha shɛli maa, ka Yawɛ daa nya lala, ka taɣ’ o tɛha zaŋ chaŋ o ni daa yɛn niŋ zaɣ’ biɛ’ shɛli maa polo, ka yɛli malaika so ŋun yɛn wurim li maa, “Di saɣiya; chɛl’ li.” Yawɛ malaika maa daa ʒiɛla Aruna ŋun daa nyɛ Jɛbusi nir’ la kabɔɣili shee.
16Ka Dauda daa kpuɣ’ o zuɣu lihi nya ka Yawɛ malaika maa ʒiɛla tiŋgbani mini zuɣusaa sunsuuni, ka ŋooi takɔbi gbib’ o nuu ni n-teeg’ o nuu maa tiri Jɛrusalɛm. Di saha ka Dauda min’ o kpamba daa chibi kpalansi ye n-lu n-zaŋ bɛ nina kpa tiŋa. 17Ka Dauda daa yɛli Naawuni, “Mani n-zali ni bɛ kalimi niriba maa. Mani n-tum alahichi ka niŋ zaɣ’ biɛɣu maa; ka bɔ ka niriba bɛn ka taali ŋɔ mi lee niŋ? Yawɛ ŋun nyɛ n Naawuni ŋɔ, n suhir’ a, chɛ ka alɔbo ŋɔ kul dila m mini n daŋ niriba kɔŋko; amaa di chɛ ka di di a niriba ŋɔ.”
18Di saha ka Yawɛ malaika maa daa yɛli Gaad ni o yɛlim’ Dauda ni o cham’ ti me sara maligu bimbini zali Yawɛ Aruna ŋun nyɛ Jɛbusi nir’ la kabɔɣili ni. 19Dinzuɣu ka Dauda daa chaŋ ni o ti niŋ Yawɛ ni daa chɛ ka Gaad yɛl’ o ni o niŋ shɛm maa. 20Aruna daa bela o kabɔɣili maa ni buri alikama, ka daa ti ŋmaligi lihi nya malaika maa, ka o bidibis’ anahi bɛn daa be o sani daa zo n-sɔɣi. 21Dauda ni daa chani Aruna sani ka Aruna nya o, o daa yila kabɔɣili maa ni chaŋ ti damd’ o tiŋa n-lu o sizuura, 22Ka Dauda daa yɛli Aruna, “Zaŋm’ a kabɔɣili ŋɔ palo ŋɔ ti ma ka m me sara maligu bimbini ti Yawɛ, kɔhimi li ti ma kaman di daa ni nyɛ shɛm din ni chɛ ka alɔbo ŋɔ miligi ka chɛ niriba maa.”
23Di saha ka Aruna daa yɛli Dauda, “N dana naa, zaŋm’ li niŋ a ni nya ka shɛli viɛl’ a sani, ka lan yɛli, nyama, n zaŋ naɣila’ kɔra ŋɔ ti a ni a zaŋ ba mali bɛ ni zaŋdi sara shɛli nyɔri buɣim la, ka zaŋ kaburi dari ŋɔ mali buɣim, ka zaŋ alikama ŋɔ gba mali sara. N zaŋ di zaa ti a.”
24Amaa ka Dauda daa yɛli Aruna, “Aai, n ni da li mi kaman di daa ni kul nyɛ shɛm. N ku zaŋ binshɛli din nyɛ a dini ti Yawɛ bee n-zaŋ n ni bi da binshɛli m-mali sara shɛli bɛ ni zaŋdi nyɔri buɣim la.” 25Di saha ka Dauda daa yo Aruna salima laɣibaligu kɔbisiyɔbu o kabɔɣili maa zuɣu. 26Ka Dauda daa me sara maligu bimbini ti Yawɛ nimaani, ka mali bɛ ni zaŋdi sara shɛli nyɔri buɣim la mini suhudoo sara, ka daa suhi Yawɛ, ka o deeg’ o suhigu ka chɛ ka buɣim yi zuɣusaa na ti taai bɛ ni zaŋdi sara shɛli nyɔri buɣim maa.
27Di saha ka Yawɛ daa yɛli malaika maa ka o labis’ o takɔbi maa su di tɔɣu ni. 28Dauda ni daa nya ka Naawuni deeg’ o suhigu Aruna Jɛbusi nir’ maa kabɔɣili maa ni maa, ka o daa mali sara nimaani. 29Dama Musa ni daa mali Yawɛ biɛhigu shee du’ shɛli tiŋgban’ nɛli ni la mini sara maligu bimbin’ shɛli zuɣu bɛ ni daa nyɔri sara maligunim’ la daa bela jɛmbu shee din be Gibiɔn la di saha maa. 30Amaa Dauda daa naan ku tooi chaŋ nimaani ni o ti bɔhi Naawuni shɛli yɛla, dama o daa zɔrila Yawɛ malaika la takɔbi la dabiɛm.",https://www.bible.com/bible/2264/1CH.21.DBWDB
1 YƐLIKURA 22,"1Di saha ka Dauda daa yɛli, “Kpe ka Yawɛ ŋun nyɛ Naawuni ŋɔ jɛmbu duu ti yɛn be, ka Izraɛlnim’ ni ti yɛn zaŋdi sara nyɔri buɣim bimbin’ shɛli zuɣu be kpe.”
Naawuni jɛmbu duu mɛbu shili malibu
2Ka Dauda daa zali ka bɛ laɣim tinzunnim’ bɛn zaa be Izraɛl tiŋgbɔŋ maa ni na, ka o daa pii kuɣikpɛriba ni bɛ kpe kuɣa ka bɛ zaŋ me Naawuni jɛmbu duu. 3Dauda daa lan bo kuriti pam ni bɛ mali kpahi din ni kpahi dunɔdaya pundi mini chɛulɔnima. O daa lan bo daanya pam, hal nir’ daa naan ku tooi zaŋ li pa sania zuɣu zahim li. 4O daa lan bo sida dakuɣiri din ka kalinli, dama Sidɔnnim’ mini Taainim’ daa ʒi sida dakuɣiri maa pam na ti ti Dauda. 5Dama Dauda daa yɛlimi, “M bia Sulemaana na nyɛla bi’ polli, ka na bi mi tuma ŋ-ŋɔ soli viɛnyɛliŋga, ka ti ni yɛn me Yawɛ jɛmbu du’ shɛli maa veeni ka di nyɛla zaɣ’ tital’ wubinli din ni mali yuli ni jilima dunia zaa ni. Dinzuɣu di simdi ka n daŋ mali di shili zali.” Di saha ka Dauda daa bo binyɛra pam zali ka daa naanyi ti kpi.
6Di nyaaŋa ka o daa ti bol’ o bia Sulemaana na ti yɛl’ o ni o mɛm Yawɛ ŋun nyɛ Izraɛlnim’ Naawuni ŋɔ jɛmbu duu maa. 7 Dauda daa yɛlila Sulemaana, “M bia, m pun lo n suhu ni ni m me jɛmbu duu ti Yawɛ ŋun nyɛ Naawuni ŋɔ jilima.” 8Amaa ka Yawɛ daa yɛli ma, “A tuhi tɔbu pam, ka ku niriba pam, di bi simdi ka a me jɛmbu duu n-ti ma jilima, dama a ku niriba pam dunia ŋɔ ni n ninni.” 9O daa lan yɛli ma, “Nyama, a ni ti dɔɣi bidibiga ŋun ni ti mali suhudoo. N ni ti ti o suhudoo o dimnim’ bɛn zaa gil’ o sani; dama o yuli nti yɛn booni Sulemaana. Ka n ni ti ti Izraɛlnim’ suhudoo, ka binshɛli ku lan dam ba o ʒiɛman’ ni. 10Ŋuna n-ni ti me jɛmbu duu ti ma jilima. N ni ti leeg’ o ba, ka o mi leei m bia, ka n chɛ ka o nam mali yaa Izraɛl tiŋgbɔŋ ni sahakam.”
11Dinzuɣu m bia, pumpɔŋɔ Yawɛ ni be a sani ka ni chɛ ka a nya nasara Yawɛ ŋun nyɛ a Naawuni ŋɔ jɛmbu duu maa mɛbu ni kaman o ni yɛli shɛm zaŋ chaŋ a polo. 12Yawɛ ni ti a tɛhi’ zilima mini baŋsim, ka o yi ti zaŋ Izraɛl tiŋgbɔŋ ŋɔ fukumsi niŋ a nuu ni, a ni doli Yawɛ ŋun nyɛ a Naawuni ŋɔ zaligunima. 13 A yi ni doli Naawuni ni daa chɛ ka Musa zaŋ zalikpan’ shɛŋa mini zaligu shɛŋa din pahi ti Izraɛlnim’ la viɛnyɛliŋga, a biɛhigu ni tɔŋ. Mali kpiɔŋ mini suhukpeeni, Di zɔri dabiɛm, ka di chɛ ka a suhu zɔhira. 14Zaŋ chaŋ Naawuni jɛmbu duu maa mɛbu polo, m pun kpaŋ mmaŋ’ bo salima tɔn tusaata ni kɔbisinahi ka bo anzinfa tɔn tuhi’ pihitanaanahi, amaa daanya mini kuriti dina, di ka kalinli. N lan bo dakuɣuri mini kuɣa gba, amaa di simdi ka a bo shɛli pahi di zuɣu. 15A mali tumtumdiba pam; kuɣikpɛriba mini tammɛriba ni kapintanima ni nuhi tuumbaŋsim balibu kam zaa tumtumdiba bɛn ka kalinli. 16Bɛ ni tooi zaŋ salima mini anzinfa ni daanya bee kuriti tum tuma.” Pumpɔŋɔ piligim’ tuma maa, Yawɛ be a sani.
17Ka Dauda daa zali Izraɛl zuɣulaannim’ ni bɛ sɔŋm’ o bia Sulemaana, ka lan yɛli ba, 18“Yawɛ ŋun nyɛ yi Naawuni ŋɔ be yi sani. O tin ya suhudoo luɣ’ shɛlikam zaa, dama ŋuna n-daa zaŋ ninvuɣ’ shɛb’ bɛn daa pun be tiŋgbɔŋ ŋɔ ni la niŋ n nuu ni, ka tiŋgbɔŋ ŋɔ leei ŋun’ Yawɛ min’ o niriba ni su shɛli. 19Dinzuɣu jɛmmiya Yawɛ ŋun nyɛ yi Naawuni ŋɔ ni yi tɛha zaa ni yi suhuri zaa. Yiɣisimiya zani m-me Yawɛ ŋun nyɛ Naawuni ŋɔ jɛmbu duu maa din ni chɛ ka yi zaŋ Yawɛ Alikauli Adaka la mini Naawuni la’ shɛŋa din be kasi la na ti zali yi ni me jɛmbu du’ shɛli ti Yawɛ jilima maa ni.",https://www.bible.com/bible/2264/1CH.22.DBWDB
1 YƐLIKURA 23,"1 Dauda ni daa kurigi ka o dabisa ti pali, o daa zaŋla o bia Sulemaana leei Izraɛlnim’ naa.
Lɛvinim’ tuma
2Dauda daa laɣimla Izraɛl kpamba mini maligumaaniba ni Lɛvinima zaa. 3Ka bɛ daa kali Lɛvinim’ maa bɛn yuma paai pihita zaŋ chana, ka bɛ kalinli daa nyɛ ninvuɣ’ tuhi’ pihinahaayika. 4Ka Dauda daa yɛli ni bɛ ni niriba tuhi’ pisinaanahi n-yɛn su Naawuni jɛmbu duu tuma fukumsi, ka niriba tusaayɔbu nyɛ zuɣulaannim’ mini sariakaritiba. 5Ka niriba tusaanahi niŋ dunɔguliba; ka niriba tusaanahi la mi zaŋdi n ni daa mali wumpaɣibo biŋkumdi shɛŋa la paɣiri Yawɛ.
6Ka Dauda daa piripiri ba kaman Lɛvi bidibisi ni daa nyɛ shɛm: Gɛrishɔn mini Kɔhat ni Mɛrari daŋ niriba ni nyɛ shɛm.
7Gɛrishɔn bidibisi n-daa nyɛ Leedan mini Shimɛi 8Leedan daa malila bidibisi ata, Jɛhiɛl n-daa nyɛ kpɛma n-zaŋ Zɛtam pa, ka Joɛl daa nyɛ ŋun pahi ata. 9Shimɛi bidibisi daa nyɛla bɛba ata, Shɛlomɔt mini Haziɛl ni Haran. Bɛmbɔŋɔnima n-daa nyɛ Leedan daŋ niriba kpamba. 10Shimɛi bidibisi n-daa nyɛ: Jahat mini Zina ni Jɛushi ni Bɛraya, bɛ niriba anahi maa n-daa nyɛ Shimɛi bidibisi. 11Jahat n-daa nyɛ kpɛma, ka Ziza pa o zuɣu. Amaa Jɛushi mini Bɛraya bɛn’ daa bi dɔɣi bidibisi pam, dinzuɣu bɛ daa zaŋ ba leela daŋ yini niriba.
12Kɔhat daa malila bidibisi anahi, Amiram mini Izar ni Hiburɔn ni Uziɛl. 13 Amiram bidibisi n-daa nyɛ Aduna mini Musa. Ka bɛ daa pii Aduna min’ o bidibisi ni bɛ su jɛmbu duu puuni neen’ kasi la fukumsi sahakam, ka tuɣindi tulaale zim tiri Yawɛ, ka tumd’ o tuma, ka lan zaŋd’ o yuli suhiri alibarika niŋdi niriba ni sahakam. 14Amaa bɛ daa kalila Musa ŋun daa nyɛ Naawuni nir’ la bidibisi pahi Lɛvinim’ ni. 15Musa bidibisi n-daa nyɛ Gɛrishom mini Ɛliɛza 16Gɛrishom bidibisi ni, Shɛbuɛl n-daa nyɛ bɛ kpɛma. 17Ɛliɛza bidibiga n-daa nyɛ Rɛhabia ŋun daa nyɛ o bikpɛm la. O daa lan ka bidibisi yaha, amaa Rɛhabia ŋun’ bidibisi daa galisiya pam.
18Izar bidibisi ni, Shɛlomit n-daa nyɛ kpɛma, 19Hiburɔn bidibisi ni, Jɛria n-daa nyɛ kpɛma n-zaŋ Amaria pa, Jahaziɛl n-daa pah’ ata, ka Jɛkamiam pah’ anahi. 20Uziɛl bidibisi ni, Maika n-daa nyɛ kpɛma n-zaŋ Ishia pa.
21Mɛrari bidibisi n-daa nyɛ: Mahili mini Mushi. Mahili bidibisi n-daa nyɛ Ɛliɛza mini Kish. 22Amaa Ɛliɛza ŋun’ daa bi dɔɣi bidibisi ka kpi. O daa dɔɣila bipuɣinsi ko. Ka Kish ŋun daa nyɛ bɛ daŋ maa ni nir’ la bidibis daa kpuɣ’ o bipuɣinsi maa. 23Mushi daa dɔɣi la bidibisi ata, Mahili mini Ɛda ni Jɛrimɔt.
24Bɛ ni daa sabi Lɛvi bihi yuya n-doli shɛm m-bɔŋɔ: bɛ daa sabi li dolila bɛ yaannim’ dunoya mini bɛ dɔɣirikpamba ni bɛ ninvuɣ’ yinoyino bɛn daa paai yuun’ pisi zaŋ chana, ka ni tooi tum tuma Yawɛ jɛmbu duu maa ni.
25Dama Dauda daa yɛlimi, “Yawɛ ŋun nyɛ Izraɛlnim’ Naawuni ŋɔ ti o niriba suhudoo, ka ni kpalim be Jɛrusalɛm hal ni saha din ka bahigu.” 26 Ka di daa chɛ ka Lɛvinim’ maa bi lan ʒiri Yawɛ biɛhigu shee suɣili maa bee bɛ ni daa mali neen shɛŋa tumdi di tuma maa gindi yaha. 27Dauda yɛligu din daa bahindi nyaaŋa maa zuɣu ka bɛ daa kali Lɛvinim’ zaa bɛn daa paai yuun’ pisi zaŋ chana. 28 Amaa bɛ tuma daa nyɛla bɛ sɔŋdi Aduna bidibisi Yawɛ jɛmbu duu maa tuma ni, ka maani di dundɔŋ mini di duri, ka paɣiri neen’ shɛŋa din be kasi la zaa, ka tumdi tuun’ shɛlikam din nyɛ Naawuni jɛmbu duu maa ni tuma. 29Bɛna n-daa lan su sara maligu bɔrɔbɔro la mini bɛ ni daa yi zaŋdi zim shɛŋa na ti maani sara la ni bɔrɔbɔro parilambihi din ka dabindi la fukumsi. Bɛna n-daa lan su bɛ ni she binshɛŋa mini bɛ ni zaŋ kpam mali binshɛŋa n-zaŋna ti mali sara la zaa fukumsi. Bɛna n-daa lan su binyɛra galisim bee di yɛliŋ buɣisibu. 30Ka bɛ zaani zuɣusaa asiba mini zaawuni kam m-paɣiri ka tibigiri Yawɛ. 31Ka saha shɛlikam bɛ yi ti zaŋ sara ni bɛ nyo buɣim ti Yawɛ vuhim dabisa dali bee gol’ paliga dabisa dali bee churi dabisa dali, bɛ zaanila Lɛvinim’ bɛn yɛn be Yawɛ tooni kalinli tariga ni nyɛ shɛm. 32Bɛna n-daa su ni bɛ lihiri Yawɛ chirigibu shee suɣili la mini luɣ’ kasi shee maa, ka lan sɔŋdi bɛ mabihi bɛn daa nyɛ Aduna bidibisi la Yawɛ jɛmbu duu maa puuni tuma ni.",https://www.bible.com/bible/2264/1CH.23.DBWDB
1 YƐLIKURA 24,"Maligumaaniba tuma
1Bɛ ni daa piri Aduna bidibisi shɛm m-bɔŋɔ: Aduna bidibisi n-daa nyɛ: Nadab mini Abihu ni Ɛliɛza ni Itama. 2 Amaa Nadab mini Abihu daa na bi dɔɣi bihi, ka daa lan daŋ bɛ ba kpibu, ka Ɛliɛza mini Itama daa nyɛ maligumaaniba. 3Ka Ɛliɛza bia Zadok mini Itama bia Ahimɛlɛk daa sɔŋ Dauda ka o piripiri Aduna bidibisi maa kaman bɛ talahi tuma ni nyɛ shɛm. 4Ɛliɛza bidibisi ni daa nyɛ kpamba gari Itama bidibisi zuɣu ka bɛ daa piri ba la ʒiibupinaayɔbu zuɣu kaman bɛ dɔɣirikpamba ni daa nyɛ shɛm, ka daa piri Itama bidibisi mi ʒiibunii zuɣu. 5Bɛ daa pihila kuɣa sɔŋ lihi nya pɔi ka naanyi piri ba. Bɛ daa niŋla bɛ zaa lala, dama luɣ’ kasi shee tumtumdiba bɛn daa tumdi Naawuni tuma daa be Ɛliɛza mini Itama bidibisi maa zaa ni. 6Di saha ka Nɛtanɛl ŋun daa nyɛ Lɛvi nir’ la bia Shɛmaya ŋun daa nyɛ gbansabiri la daa sabi di zaa naa mini nabihi ni Zadok ŋun daa nyɛ maligumaana la ni Ahimɛlɛk ŋun daa nyɛ Abiata bia la nti pahi maligumaaniba ni Lɛvinima ni bɛ ni daa pii Ɛliɛza daŋ ni mini Itama daŋ ni ninvuɣ’ shɛb’ la zaa ninni.
7Bɛ ni daa pihi kuɣa sɔŋ lihi nya maa, tuuli dini daa gbaala Jɛhoyarib, ka din pah’ ayi gbaai Jɛdaya, 8ka din pah’ ata gbaai Harim, ka din pah’ anahi gbaai Siɔrim, 9ka din pah’ anu gbaai Malikija, ka din pah’ ayɔbu gbaai Mijamin, 10ka din pah’ ayopɔin gbaai Hakɔz, ka din pah’ anii gbaai Abija, 11ka din pah’ awɛi gbaai Jɛshua, ka din pahi pia gbaai Shɛkania. 12Ka din pahi piniyini gbaai Ɛliashib, ka din pahi pinaayi gbaai Jakim, 13ka din pahi pinaata gbaai Hupa, ka din pahi pinaanahi gbaai Jɛshɛbiab, 14ka din pahi pinaanu gbaai Biliga, ka din pahi pinaayɔbu gbaai Imɛr, 15ka din pahi pinaayopɔin gbaai Hɛzir, ka din pahi pisaayika gbaai Hapizɛz, 16ka din pahi pisiyinika gbaai Pɛtahia, ka din pahi pisi gbaai Jɛhɛzikɛl, 17ka din pahi pisiniyini gbaai Jachin, ka din pahi pisinaayi gbaai Gamul, 18ka din pahi pisinaata gbaai Dɛlaiya, ka din pahi pisinaanahi gbaai Maazia. 19Bɛmbɔŋɔnima n-daa yi chani Yawɛ jɛmbu duu bɛ jɛma saha nti tumdi bɛ tuma kaman Yawɛ ŋun nyɛ Izraɛlnim’ Naawuni ŋɔ ni daa chɛ ka bɛ yab’ Aduna zali ba shɛm la.
Lɛvinim’ yuya
20Lɛvinim’ bɛn daa kpalim’ yuya m-bɔŋɔ: Amiram bidibisi ni, Shubaɛl n-daa nyɛ kpɛma, Shubaɛl bidibisi ni, Jɛdɛiya n-daa nyɛ kpɛma. 21Rɛhabia daŋ ni, ŋun’ Rɛhabia bidibisi ni, Ishia n-daa nyɛ kpɛma. 22Izar daŋ ni Shɛlomɔt n-daa nyɛ kpɛma, Shɛlomɔt bidibisi ni, Jahat n-daa nyɛ kpɛma. 23Hiburɔn bidibisi ni, Jɛria n-daa nyɛ kpɛma n-zaŋ Amaria pa, ŋun pah’ ata n-daa nyɛ Jahaziɛl, ŋun pah’ anahi n-daa nyɛ Jɛkamiam, 24Uziɛl bidibisi ni, Maika n-daa nyɛ kpɛma, Maika bidibisi ni, Shamir n-daa nyɛ kpɛma. 25Maika mabia Ishia bidibisi ni, Zakaria n-daa nyɛ kpɛma. 26Mɛrari bidibisi ni, Mahili mini Mushi ni Jaazia n-daa nyɛ kpamba Mɛrari daŋ ni. 27Jaazia bidibisi n-daa nyɛ: Shɔham mini Zakur ni Ibiri. 28Mahili bidibisi ni Ɛliɛza ŋun daa bi dɔɣi bidibiga la n-daa nyɛ kpɛma. 29Kish daŋ ni, Kish bia Jɛramiil n-daa nyɛ kpɛma. 30Mushi bidibisi n-daa nyɛ: Mahili mini Ɛda ni Jɛrimɔt. Bɛmbɔŋɔ n-daa nyɛ Lɛvi zuliya maa n-doli bɛ yaannim’ dunoya ni daa nyɛ shɛm. 31Bɛna n-daa lan nyɛ bɛ daŋ ni kpamba, ka sokam min’ o tizo daa pihi kuɣu sɔŋ lihi nya jɛmbu duu tuma maa kaman bɛ mabihi Aduna bihi la gba ni daa niŋ shɛm Dauda mini Zadok ni Ahimɛlɛk ni bɛ daŋ ni kpamba ni maligumaaniba ni Lɛvinim’ zaa ninni la.",https://www.bible.com/bible/2264/1CH.24.DBWDB
1 YƐLIKURA 25,"Naawuni jɛmbu duu biŋkumdiŋmɛriba
1Ka Dauda mini sapashin’ kpamba daa pii Asaf mini Hɛman ni Jɛdutun bidibisi ni shɛba ni bɛ zaŋdi mɔɣilɔnim’ mini goonjɛnim’ ni guŋgombihi din mali chaɣisa ŋ-ŋmɛri ka yiini anabitali yila. Bɛn daa tum tuma maa kalinli mini bɛ tuma n-daa bɔŋɔ.
2Asaf bidibisi bɛn daa be o sani ka o wuhiri ba bɛ ni yɛn niŋ shɛm n-daa nyɛ: Zakur mini Yisifu ni Nɛtania ni Asharɛla. Naa n-daa wuhiri ba luɣ’ shɛŋa ni saha shɛli di ni simdi ni bɛ tɔɣisiri anabitali yɛtɔɣa.
3Jɛdutun bidibisi ayɔbu bɛn daa be o sani ka o wuhiri ba di ni simdi ni bɛ niŋ shɛm n-daa nyɛ Gɛdalia mini Zɛri ni Jɛshaya ni Shimɛi ni Hashabia ni Matitia; bɛna n-daa mali mɔɣilɔnim’ ŋmɛri ka tɔɣisiri anabitali yɛtɔɣa, ka lan paɣiri ka tibigiri Yawɛ kaman bɛ ba Jɛdutun ni daa wuhi ba shɛm la.
4Hɛman bidibisi bɛn daa be o sani n-daa nyɛ: Bukia mini Matania ni Uziɛl ni Shɛbuɛl ni Jɛrimɔt ni Hanania ni Hanani ni Ɛliata ni Gidalit ni Romamtiɛza ni Jɔshibɛkasha ni Mallɔti ni Hɔtir ni Mahaziɔt. 5Bɛmbɔŋɔnim’ zaa daa nyɛla Hɛman ŋun daa nyɛ naa daanab’ maa bidibisi, ka di daa doli Naawuni ni daa lo o alikauli ni o ni tibig’ o la. Dama Naawuni daa ti o la bidibisi pinaanahi ni bipuɣins’ ata. 6Bɛ ba n-daa wuhiri bɛ zaa bɛ ni yɛn ŋmɛri Yawɛ jɛmbu duu biŋkumda din daa nyɛ: guŋgombihi din mali chaɣisanim’ mini mɔɣilɔnim’ ni goonjɛnima Naawuni jɛmbu duu maa ni shɛm. Naa n-daa wuhiri Asaf mini Jɛdutun ni Hɛman bɛ ni yɛn niŋ shɛm.
7Bɛmbɔŋɔnim’ mini bɛ mabihi bɛn daa bɔhim Yawɛ jɛmbu yila, ka mi li yilibu viɛnyɛliŋga kalinli daa nyɛla niriba kɔbisiyi ni pihiwɛiayika.
8Ka bɛ daa pihi kuɣa sɔŋ ni bɛ lihi nya sokam talahi tuma ni yɛn nyɛ shɛm, ninkura mini bihi ni karimbanim’ ni karimbihi zaa.
9Bɛ ni daa pihi kuɣa sɔŋ lihi nya maa, tuuli dini daa gbaala Asaf yiŋ’ Yisifu, ka din pah’ ayi daa gbaai Gɛdalia min’ o mabihi ni o bidibisi. Bɛ daa nyɛla ninvuɣ’ pinaayi. 10Ka din pah’ ata gbaai Zakur min’ o bidibisi ni o mabihi. Bɛ daa nyɛla ninvuɣ’ pinaayi. 11Ka din pah’ anahi gbaai Iziri min’ o bidibisi ni o mabihi. Bɛ daa nyɛla ninvuɣ’ pinaayi. 12Ka din pah’ anu gbaai Nɛtania min’ o bidibisi ni o mabihi. Bɛ daa nyɛla ninvuɣ’ pinaayi. 13Ka din pah’ ayɔbu gbaai Bukia min’ o bidibisi ni o mabihi. Bɛ daa nyɛla ninvuɣ’ pinaayi. 14Ka din pah’ ayopɔin daa gbaai Jɛsarɛla min’ o bidibisi ni o mabihi. Bɛ daa nyɛla ninvuɣ’ pinaayi; 15ka din pahi anii gbaai Jɛshaya min’ o bidibisi ni o mabihi. Bɛ daa nyɛla ninvuɣ’ pinaayi. 16Ka din pah’ awɛi daa gbaai Matania min’ o bidibisi ni o mabihi. Bɛ daa nyɛla ninvuɣ’ pinaayi. 17Ka din pahi pia gbaai Shimɛi min’ o bidibisi ni o mabihi. Bɛ daa nyɛla ninvuɣ’ pinaayi. 18Ka din pahi piniyini daa gbaai Azarɛl min’ o bidibisi ni o mabihi. Bɛ daa nyɛla ninvuɣ’ pinaayi 19ka din pahi pinaayi daa gbaai Hashabia min’ o bidibisi ni o mabihi. Bɛ daa nyɛla ninvuɣ’ pinaayi 20ka din pahi pinaata daa gbaai Shubaɛl min’ o bidibisi ni o mabihi. Bɛ daa nyɛla ninvuɣ’ pinaayi. 21Ka din pahi pinaanahi daa gbaai Matitia min’ o bidibisi ni o mabihi. Bɛ daa nyɛla ninvuɣ’ pinaayi. 22Ka din pahi pinaanu daa gbaai Jɛrɛmɔt min’ o bidibisi ni o mabihi. Bɛ daa nyɛla ninvuɣ’ pinaayi. 23Ka din pahi pinaayɔbu daa gbaai Hanania min’ o bidibisi ni o mabihi. Bɛ daa nyɛla ninvuɣ’ pinaayi. 24Ka din pahi pinaayopɔin daa gbaai Jɔshibɛkasha min’ o bidibisi ni o mabihi. Bɛ daa nyɛla ninvuɣ’ pinaayi 25ka din pahi pisaayika daa gbaai Hanani min’ o bidibisi ni o mabihi. Bɛ daa nyɛla ninvuɣ’ pinaayi, 26ka din pahi pisiyinika daa gbaai Mallɔti min’ o bidibisi ni o mabihi. Bɛ daa nyɛla ninvuɣ’ pinaayi, 27ka din pahi pisi daa gbaai Ɛliata min’ o bidibisi ni o mabihi. Bɛ daa nyɛla ninvuɣ’ pinaayi, 28ka din pahi pisiniyini daa gbaai Hɔtir min’ o bidibisi ni o mabihi. Bɛ daa nyɛla ninvuɣ’ pinaayi, 29ka din pahi pisinaayi daa gbaai Gidalit min’ o bidibisi ni o mabihi. Bɛ daa nyɛla ninvuɣ’ pinaayi, 30ka din pahi pisinaata daa gbaai Mahaziɔt min’ o bidibisi ni o Mabihi. Bɛ daa nyɛla ninvuɣ’ pinaayi. 31Ka din pahi pisinaanahi mi daa gbaai Romamtiɛza min’ o bidibisi ni o mabihi. Bɛ gba daa nyɛla ninvuɣ’ pinaayi.",https://www.bible.com/bible/2264/1CH.25.DBWDB
1 YƐLIKURA 26,"Naawuni jɛmbu duu guliba
1Bɛ ni daa piri Naawuni jɛmbu duu dunɔguliba tuma shɛm m-bɔŋɔ: Kɔra daŋ ni, bɛ daa piila Kɔre ŋun daa nyɛ Asaf bidibiga la bia Mɛshɛlɛmia. 2Mɛshɛlɛmia daa mali bidibisi. Zakaria n-daa nyɛ kpɛma n-zaŋ Jɛdiayɛl pa, ka Zɛbadia daa pah’ ata, ka Jatiniɛl pahi anahi; 3ka Ɛlam daa pah’ anu ka Jɛhɔhanan pah’ ayɔbu, ka Ɛliɛhɔinai daa pah’ ayopɔin.
4 Obɛdɛdom daa mali bidibisi: Shɛmaya n-daa nyɛ o bituuli n-zaŋ Jɛhɔzabad pa, ka Jɔa pah’ ata, ka Sakar pah’ anahi, ka Nɛtanɛl pah’ anu, 5ka Ammiɛl pah’ ayɔbu, ka Isaka pah’ ayopɔin, ka Pɛulɛtai daa pah’ anii; dama Naawuni daa niŋ alibarika niŋ o ni.
6O bia Shɛmaya gba daa dɔɣi bidibisi bɛn daa nyɛ bɛ daŋ ni kpamba, dama bɛ daa nyɛla bɛn mali baŋsim pam. 7Shɛmia bidibisi maa n-daa nyɛ: Otini mini Rɛfaɛl ni Obɛd ni Ɛlizabad ŋun mabihi daa nyɛ bɛn mali yiko la ni Ɛlihu ni Sɛmakia.
8Bɛmbɔŋɔnim’ zaa daa nyɛla Obɛdɛdom bidibisi. Bɛ mini bɛ bihi ni bɛ mabihi daa nyɛla bɛn mali baŋsim, ka simdi ni bɛ tum Naawuni jɛmbu duu tuma. Bɛ daa nyɛla ninvuɣ’ pihiyɔbunaayi, bɛna n-daa nyɛ Obɛdɛdom daŋ maa ni niriba.
9Mɛshɛlɛmia daa mali mabihi ni bidibisi bɛn daa mali yiko din ni tooi tum Naawuni jɛmbu duu tuma, bɛ daa nyɛla ninvuɣ’ pisaayika.
10Ka Hɔsa ŋun daa nyɛ Mɛrari bidibisi ni yino la gba daa mali bidibisi; Shimri n-daa nyɛ bɛ zuɣulana, (Hal o ni daa kul pa bituuli maa zaa yoli, o ba daa zaŋ o leei zuɣulana) 11n-zaŋ Hilikia pa, ka Tɛbalia daa pah’ ata, ka Zakaria pah’ anahi: Hɔsa mabihi min’ o bidibisi zaa kalinli daa nyɛla ninvuɣ’ pinaata.
12Bɛ ni daa pii dunɔguliba ŋɔ ka di doli bɛ zuɣulaannim’ ni nyɛ shɛm maa, bɛ gba daa malila bɛ tuma Yawɛ jɛmbu duu maa ni kaman bɛ dɔɣiriba maa ni daa tumdi shɛm maa. 13Daŋ kam ni niriba daa pihila kuɣa sɔŋ lihi nya bɛ ni yɛn guli duno’ shɛŋa, bihi mini ninkura zaa. 14Bɛ ni daa pihi kuɣa sɔŋ lihi nya maa, duno’ shɛli din daa be wulimpuhili polo la kuɣili daa gbaala Shɛlɛmia. Ka bɛ daa pihi kuɣa sɔŋ lihi nya zaŋ chaŋ o bia Zakaria ŋun daa tɔɣisiri yɛm yɛtɔɣa la polo, ka duno’ shɛli din daa be nuzaa polo kuɣili gbaag’ o. 15Ka Obɛdɛdom daa yina ti deei duno’ shɛli din daa be nudirigu polo la, ka bɛ daa zaŋ nɛma duri fukumsi niŋ o bidibisi nuu ni. 16Bɛ daa zaŋla duno’ shɛli din labiri wulinluhili polo la mini Shalɛkɛt duno’ shɛli din be pal’ shɛli din be kunkuni zuɣu palli polo n-ti Shupim mini Hɔsa. Ka bɛ daa gul’ li ka tiri taba. 17Wulimpuhili polo dunoli maa, niriba ayɔbuyɔbu n-daa yi gul’ li dabisili kam, ka niriba anahinahi daa yi guli nuzaa polo dunoya la dabisili kam, ka niriba ayiyi mi daa guli nɛma duu la dabisili kam. 18Varanda shɛli din daa be wulinluhili polo la, niriba anahi n-daa ʒe di palli zuɣu, ka niriba ayi mi ʒe di samban’ ni gul’ li. 19Bɛ ni daa piripiri dunɔgulibo tuma maa Kɔra daŋ niriba mini Mɛrari daŋ niriba maa sunsuuni shɛm m-bala.
Naawuni jɛmbu duu tuun’ shɛŋa din kpalim
20Ka Ahija ŋun daa nyɛ Lɛvi zuliya ni nir’ la daa su Naawuni jɛmbu duu azichi sɔŋbu shee mini bɛ ni daa yi zaŋdi pin’ shɛŋa zaa na ti tiri Naawuni la fukumsi. 21Leedan ŋun daa nyɛ Gɛrishɔn bidibisi ni yino la daa nyɛla zuliya pam zaŋ tabil’ o bia Jɛhiɛl daŋ niriba yabidoo. 22Jɛhiɛl bidibisi ni, Zɛtam min’ o mabia Joɛl n-daa nyɛ bɛn su Yawɛ jɛmbu duu maa ni Azichi fukumsi. 23Amiramnim’ mini Izarinim’ ni Hiburɔnnim’ ni Uziɛlinim’ ni: 24Shɛbuɛl ŋun daa nyɛ Musa bia Gɛrishom mi bia la n-daa nyɛ kpɛm’ ŋun su azichinim’ fukumsi. 25O mabia Ɛliɛza bia n-daa nyɛ Rɛhabia, ka Rɛhabia bia nyɛ Jɛshaya, ka Jɛshaya bia nyɛ Jɔram, ka Jɔram bia nyɛ Zikiri, ka Zikiri bia nyɛ Shɛlomɔt. 26Shɛlomɔt ŋɔ min’ o mabihi n-daa nyɛ bɛn su Naa Dauda min’ o dɔɣirikpamba ni sapashinnim’ bɛn daa su tɔbbihi tuhilituhili ni bɛn su kɔbigakɔbiga fukumsi ni sapashin’ kpamba ni daa yi zaŋdi pin’ shɛŋa zaa na ti maani sara la fukumsi. 27Bɛ daa yi tuhi tɔbu ka di nɛma shɛŋa, bɛ piirila di ni shɛli n-zaŋ li mali Yawɛ jɛmbu duu maa. 28Shɛlomɔt min’ o mabihi maa n-daa lan su Samuɛl ŋun daa nyɛ nyari la mini Sool Kish bia la ni Abinɛr ŋun daa nyɛ Nɛr bia la ni Jɔab ŋun daa nyɛ Zɛruya bia la ni daa zaŋdi bin’ shɛŋa zaa na ti maani sara la tuma fukumsi. Shɛlomɔt min’ o mabihi maa n-daa lan su bɛ ni zaŋdi binshɛŋa maani sara tiri Naawuni la zaa fukumsi.
Lɛvinim’ bɛn kpalim tuma ni nyɛ shɛli
29Izar daŋ ni, Kɛnania min’ o bidibisi ka bɛ daa pii ni bɛ tumdi samban’ ni tuma, ka nyɛ zuɣulaannim’ bɛn maani Izraɛlnim’ yɛla. 30Hiburɔn daŋ ni bɛ daa piila Hashabia min’ o mabihi niriba tuhili ni kɔbisiyopɔin bɛn daa mali kpiɔŋ viɛnyɛliŋga ni bɛ lihiri Izraɛlnim’ bɛn daa be Jɔɔdɛn Mɔɣili duli wulinluhili polo la Yawɛ tuma zaa mini naa tuma. 31Hiburɔn daŋ ni, Jɛrija n-daa nyɛ Hiburɔn daŋ maa zaa kpɛma (Dauda ni daa di nam zaŋ chaŋ yuun’ pihinahi saha ka bɛ daa vihi Hiburɔn daŋ maa ni nti nya ka bɛ daŋ maa ni tɔbutuhiri’ biinsi bela Jaza din be Giliad tiŋgban’ ni la) 32Naa Dauda daa piila bɛ mini bɛ mabihi maa ninvuɣ’ tusaayi ni kɔbisiyopɔin bɛn daa mali kpiɔŋ ka nyɛ bɛ daŋ ni kpamba ni bɛ ti lihiri Rubin zuliya mini Gaad zuliya ni Manaasa zuliya pirigili la, ka su yɛl’ shɛlikam din nyɛ Naawuni mini naa yɛla malibu fukumsi.",https://www.bible.com/bible/2264/1CH.26.DBWDB
1 YƐLIKURA 27,"Bɛ kpa tɔbbihi mini bɛn pa tɔbbihi laɣiŋgu
1Izraɛlnim’ bɛn daa nyɛ bɛ daŋ ni kpamba mini tɔbbi’ kpamba bɛn daa su tɔbbihi tuhilituhili mini bɛn daa su tɔbbihi kɔbigakɔbiga fukumsi ni bɛ sapashin’ kpamba bɛn daa yi tumdi naa tuma din nyɛ niriba piribu mini tuma piri ti niriba goli kam yuuni puuni la yuya m-bɔŋɔ: Pirigibu kam ni daa malila ninvuɣ’ tuhi’ pisinaanahi. 2Zabidiɛl bia Jashɔbiam n-daa su bɛ ni tuui pirigi ninvuɣ’ shɛb’ la fukumsi gol’ tuuli puuni. Ninvuɣ’ tuhi’ pisinaanahi ka o daa su. 3O daa nyɛla Pɛrɛz yaaŋa, ka daa nyɛ ŋun su tɔbbi’ kpamba zaa fukumsi goli tuuli maa ni.
4Dɔdai ŋun daa nyɛ Aho nir’ la n-daa su bɛ ni daa lan pirigi ninvuɣ’ shɛb’ la fukumsi gol’ so ŋun pahi ayi ni. Mikilɔt n daa su o yaɣili fukumsi. Ninvuɣ’ tuhi’ pisinaanahi ka o daa su. 5Sapashin’ kpɛm’ ŋun daa pah’ ata n-su gol’ so ŋun pah’ ata ni n-daa nyɛ maligumaana Jɛhɔiada bia Bɛnaaya, o daa nyɛla kpɛma. Ninvuɣ’ tuhi’ pisinaanahi ka o daa su. 6Bɛnaaya ŋɔ n-daa nyɛ wɔɣirili ŋun be ninvuɣ’ pihita la ni, ka nyɛ bɛ zuɣulana. O bia Amizabad n-daa nyɛ ŋun zan’ o zaani n-su o niriba maa fukumsi.
7Jɔab mabia Asahɛl n-daa nyɛ ŋun pah’ anahi n-su gol’ so ŋun pah’ anahi ni. O kalinsi nyaaŋa, o bia Zɛbadia n-daa zan’ o zaani, ninvuɣ’ tuhi’ pisinaanahi ka o daa su.
8Zuɣulaan’ so ŋun daa pah’ anu n-su gol’ so ŋun pahi anu ni n-daa nyɛ Shamhut, o daa nyɛla Izira nira. Ninvuɣ’ tuhi’ pisinaanahi ka o daa su.
9Ŋun daa pah’ ayɔbu n-su gol’ so ŋun pah’ ayɔbu ni n-daa nyɛ Ira. O daa nyɛla Ikɛsh ŋun daa nyɛ Tɛkɔa nir’ la bia; ninvuɣ’ tuhi’ pisinaanahi ka o daa su.
10Ŋun daa pah’ ayopɔin n-su chira ayopɔin ni n-daa nyɛ Hɛlɛz ŋun daa nyɛ Pɛlɔn nira ka yi Ifriim zuliya ni na la, ninvuɣ’ tuhi’ pisinaanahi ka o daa su.
11Ŋun daa pah’ anii n-su chira anii ni n-daa nyɛ Sibɛkai ŋun daa yi Husha na ka nyɛ Zɛra daŋ ni nir’ la, ninvuɣ’ tuhi’ pisinaanahi ka o daa su.
12Ŋun daa pah’ awɛi n-su chira awɛi ni n-daa nyɛ Abiɛza ŋun daa yi Anatɔt na ka nyɛ Bɛnjamin zuliya ni nir’ la, ninvuɣ’ tuhi’ pisinaanahi ka o daa su.
13Ŋun daa pahi pia n-su chir’ pia ni n-daa nyɛ Maharai ŋun daa yi Nɛtɔfa na ka nyɛ Zɛra daŋ ni nir’ la, ninvuɣ’ tuhi’ pisinaanahi ka o daa su.
14Ŋun daa pahi piniyini n-su chir’ piniyini ni n-daa nyɛ Bɛnaaya ŋun daa yi Piratɔn na ka nyɛ Ifriim zuliya ni nir’ la, ninvuɣ’ tuhi’ pisinaanahi ka o daa su.
15Ka ŋun daa pahi pinaayi n-su chir’ pinaayi ni mi n-daa nyɛ Hɛlidai ŋun daa yi Nɛtɔfa na ka nyɛ Otiniɛl daŋ ni nir’ la, ninvuɣ’ tuhi’ pisinaanahi ka o daa su.
Zuɣulaannim’ bɛn yɛn lihiri Izraɛl zuliya
16Ninvuɣ’ shɛb’ bɛn daa lihiri Izraɛl zuliya. Zikiri bia Ɛliɛza n-daa nyɛ Rubin zuliya ni kpɛma, ka Maaka bia Shɛfatia nyɛ Simiɔn zuliya ni kpɛma n-lihiri ba. 17Hashabia ŋun daa nyɛ Kɛmuɛl bia la n-daa nyɛ Lɛvi zuliya ni kpɛma. Aduna zuliya ni, Zadok n-daa nyɛ bɛ kpɛma; 18Juda zuliya ni, Ɛlihu ŋun daa nyɛ Dauda mabihi ni yino la n-daa nyɛ bɛ kpɛma, Isaka zuliya ni, Omri ŋun daa nyɛ Maikil bia la n-daa nyɛ bɛ kpɛma. 19Obadia bia Ishimaya n-daa nyɛ Zɛbulɔn zuliya ni kpɛma, ka Kɛrimɔt ŋun daa nyɛ Aziriɛl bia la daa nyɛ Naftali zuliya kpɛma, 20ka Hɔshia ŋun daa nyɛ Azazia bia la daa nyɛ Ifriim zuliya ni kpɛma, ka Joɛl ŋun daa nyɛ Pɛdaya bia la mi nyɛ Manaasa zuliya pirigili la kpɛma, 21ka Iddo ŋun daa nyɛ Zakaria bia la mi nyɛ Manaasa zuliya pirigili bɛn daa be Giliad la kpɛma, ka Jaasiɛl ŋun daa nyɛ Abinɛr bia la nyɛ Bɛnjamin zuliya ni kpɛma, 22ka Azarɛl ŋun daa nyɛ Jɛrɔham bia la mi nyɛ Dan zuliya ni kpɛma. Bɛmbɔŋɔnima n-daa nyɛ Izraɛl zuliya zuɣulaannima.
23 Dauda daa bi kali ninvuɣ’ shɛb’ bɛn bi paai yuun’ pisi, dama Yawɛ daa lo alikauli ni o ni chɛ ka Izraɛlnim’ galisi kaman saŋmarisi bɛn be zuɣusaa ŋɔ. 24 Ka Zɛruya bia Jɔab la daa piligi niriba maa kalibu, amaa o daa bi kali ba naai, ka alɔbo daa lu Izraɛlnim’ zuɣu niriba kalibu maa zuɣu, ka bɛ daa bi sabi bɛ kalinli maa niŋ Naa Dauda yɛla teebu litaafi ni.
Bɛn daa su nayili azichi fukumsi
25Azimavɛt ŋun daa nyɛ Adiɛl bia la n-daa su nayili azichi fukumsi, ka Jɔnatan ŋun daa nyɛ Uzia bia la mi daa nyɛ ŋun su bɛ tiŋgbɔŋ maa ni mini bɛ fɔntinsi ni tiŋkpansi du’ shɛŋa din du pam azichi fukumsi. 26Kɛlub bia Ɛzri n-daa su kpariba fukumsi. 27Ka Shimɛi ŋun daa nyɛ Rama nir’ la daa nyɛ ŋun lihiri wain tihi puri, ka Zabidi ŋun daa nyɛ Shifam nir’ la daa lihiri wain ni be du’ shɛŋa ni. 28Ka Baalihanan ŋun daa nyɛ Gɛda nir’ la daa lihiri sinsabisi mini olivi tihi din daa be Shɛfɛla la, ka Jɔash daa su kpam ni be du’ shɛŋa ni fukumsi. 29Ka Shitirai ŋun daa nyɛ Sharɔn nir’ la daa lihiri naɣ’ shɛb’ bɛn daa be Sharɔn ka Shafat ŋun daa nyɛ Adilai bia la daa lihiri naɣ’ shɛb’ bɛn be vinvamli ni. 30Obil ŋun daa nyɛ Ishimail zuliya ni nir’ la daa lihirila laakumnima, ka Jɛdɛiya ŋun daa nyɛ Mɛrɔnɔt nir’ la daa lihiri bunsi, ka Jaziz ŋun daa nyɛ Hagiri nir’ la mi daa lihiri piɛri mini buhi. 31Bɛmbɔŋɔnim’ zaa daa nyɛla bɛn lihiri Naa Dauda daazichi.
Naa Dauda saawaranima
32Dauda bapira Jɔnatan n-daa nyɛ saawaralana ŋun mi niriba yɛlimuɣisira, ka lan nyɛ gbansabira karimba. O mini Jɛhiɛl ŋun daa nyɛ Hachimɔni bia la n-daa nyɛ bɛn lihiri naa bidibisi. 33Ahitɔfɛl daa nyɛla naa Saawaralana, ka Hushai ŋun daa nyɛ Ariki nir’ la daa nyɛ naa zo sumo. 34Ahitɔfɛl kalinsi nyaaŋa Jɛhɔiada ŋun daa nyɛ Bɛnaaya bia la mini Abiata n-daa zan’ o zaani. Ka Jɔab mi daa nyɛ naa tɔbbihi sapashin’ kpɛma.",https://www.bible.com/bible/2264/1CH.27.DBWDB
1 YƐLIKURA 28,"Dauda wuhi bɛ ni yɛn me Naawuni jɛmbu duu shɛm
1Dauda daa ti laɣim Izraɛl kpamba zaa Jɛrusalɛm. O daa laɣim daŋ kam ni kpamba mini bɛ ni daa piripiri ninvuɣ’ shɛb’ ka bɛ tumdi naa tuma la kpamba ni tɔbbi’ kpamba bɛn daa su tɔbbihi tuhilituhili mini kɔbigakɔbiga fukumsi ni bɛn daa lihiri naa daazichi min’ o niɣi ni o bidibisi daazichi ni nayili nachin’ kpamba mini wɔɣira la ni tɔbbi’ shɛb bɛn daa mali shili ni bɛ chaŋ tɔbu saha shɛlikam la.
2 Naa Dauda daa yiɣisi zani yɛli ba, Wummiya, m mabihi mini n niriba; n lo n suhu ni ni m me yili n-zaŋ Yawɛ Daalikauli Adaka din nyɛ ti Naawuni napɔntamdigu ŋɔ zali di puuni; m pun mali di mɛbu shili zaa. 3Amaa ka Naawuni yɛli ma, “Di bi simdi ni a me yili ti ma, dama a nyɛla tɔbbia ŋun ku niriba pam. 4Amaa Yawɛ ŋun nyɛ Izraɛlnim’ Naawuni ŋɔ daa pii ma m ba bihi zaa ni ni n leei naa n-su Izraɛlnim’ sahakam; dama o daa piila Juda zuliya niriba ni bɛ leei toonnima, ka daa pii m ba yiŋa Juda zuliya maa ni. M ba bidibisi ni, mani ka o nini daa tiɣi, ka o zaŋ ma leei Izraɛlnim’ zaa naa. 5Yawɛ ti ma bidibisi pam, ka m bidibisi maa zaa ni, Sulemaana ka Naawuni pii ni o ʒini Yawɛ nam ʒiishee n-su Izraɛlnima.
6O daa yɛli ma mi, “A bia Sulemaana n-ni ti me n yili maa mini n dundɔna, dama mani m-piig’ o leei m bia, ka m mi leeg’ o ba. 7O yi lo ni o kul doli n fukumsi zaligunim’ mini zaligu shɛŋa din pahi kaman o ni doli li shɛm zuŋɔ ŋɔ, n ni chɛ ka o nam mali yaa.
8Dinzuɣu Pumpɔŋɔ Izraɛlnim’ zaa bɛn nyɛ Yawɛ niriba ŋɔ ninni ni Naawuni ŋun wumdi ŋɔ sani, doliya Yawɛ ŋun nyɛ yi Naawuni ŋɔ zaligunim’ zaa viɛnyɛliŋga din ni chɛ ka yi su tiŋgban’ viɛlli ŋɔ, ka ti chɛ li ti yi bihi ka di leei bɛ fali yi kalinsi nyaaŋa sahakam.
9Nyini m bia Sulemaana, di simdi ka a baŋ a ba Naawuni ŋɔ, ka jɛmd’ o ni tɛhi’ yini ni a suhu zaa. Dama Yawɛ vihiri daadam kam suhu ni m-baŋdi tɛh’ shɛŋa mini nia shɛŋa din be di ni. A yi bo o, a ni nya o, amaa a yi zaɣis’ o, o gba ni chɛ a bahi sahakam.
10Pumpɔŋɔ wumma, Yawɛ piig’ a ni a me o jɛmbu duu din nyɛ luɣ’ kasi shee. Mali yaa n-tum di tuma.
11Di saha ka Dauda daa zaŋ o ni buɣisi Naawuni jɛmbu duu maa mini di dubihi ni di nɛma ni yɛn zaani du’ shɛŋa ni ni di zuɣusaa duri ni di puuni duri ni Naawuni nambɔzɔbo kuɣ’ ni ti yɛn be du’ shɛl’ ni gbana ti Sulemaana. 12O daa lan zaŋ o ni lo o suhu ni ni o me Yawɛ jɛmbu duu maa dundɔŋ mini du’ shɛŋa din yɛn me n-gil’ li ni Naawuni jɛmbu duu maa ni daazichi zaashee ni bɛ ni yɛn zaŋdi pin’ shɛŋa maani sara tiri Naawuni zaashee zaa buɣisibu gbana ti Sulemaana. 13O daa lan wuh’ o o ni ti yɛn piri maligumaaniba mini Lɛvinim’ ni Yawɛ jɛmbu duu maa ni tuma zaa shɛm ni la’ shɛŋa zaa bɛ ni ti yɛn zaŋdi tumdi tuma Yawɛ jɛmbu duu maa ni. 14O daa lan wuh’ o bɛ ni yɛn zaŋ salima shɛm tariga mali Naawuni jɛma balibu kam salima lahi ni bɛ ni yɛn zaŋ anzinfa shɛm tariga mali Naawuni jɛma kam anzinfa lahi. 15O daa lan wuh’ o salima firila tamdisi mini di firilanim’ tibisim ni ti yɛn nyɛ shɛm ni bɛ ni ti yɛn zaŋ salima shɛm tariga m-mali firilatamdigu kam mini di firilanima ni bɛ ni ti yɛn zaŋ anzinfa shɛm tariga mali anzinfa firila tamdigu kam mini di firilanima, ka di doli bɛ ni yɛn zaŋ li tum tuun’ shɛli. 16O daa wuh’ o bɛ ni yɛn zaŋ salima tibisim shɛm tariga mali teebuli din nyɛ bɛ ni yɛn zaŋdi bɔrɔbɔro piɛri tab’ sɔŋdi shɛli zuɣu ni bɛ ni yɛn zaŋ anzinfa shɛm tariga mali anzinfa teebuli kam. 17O daa wuh’ o ni bɛ zaŋmi salima din nyɛ alali m-mali dirijaba mini taha ni pipihi, o daa lan wuhi salima laa kam tibisim ni yɛn nyɛ shɛm, ka lan wuhi anzinfa laa kam tibisim ni yɛn nyɛ shɛm. 18O daa lan wuhi bɛ ni yɛn zaŋ salima din nyɛ alali shɛm tariga m-mali bimbin’ shɛli zuɣu bɛ ni yɛn tuɣindi tulaale zim mini chɛchɛbun’ shɛli bɛ ni yɛn mali ti malaika shɛb’ bɛn zaŋ bɛ kpiŋkpama pɔbi Yawɛ Alikauli Adaka, ka bɛ booni ba chɛrubinim’ la. O daa wuhi di tibisim ni yɛn nyɛ shɛm. 19Dimbɔŋɔ zaa nyɛla Yawɛ ni daa wuhi ma ka n sabi li shɛm. O daa kahigi tuma maa zaa ni yɛn tum shɛm wuhi ma.
20Di saha ka Dauda daa yɛl’ o bia Sulemaana, “Di zɔri dabiɛm, a mi di chɛ ka a suhu zɔhira, niŋmi suhukpeeni ni yaa n-tum tuuni maa, dama Yawɛ ŋun nyɛ Naawuni ka nyɛ n Naawuni ŋɔ ni be a sani, o ku chɛ a bahi bee n-chɛ ka a di vi hal ka Naawuni jɛmbu duu mɛbu tuma maa ti naai. 21O daa lan yɛl’ o, “N-nyɛ n ni pirigi Naawuni jɛmbu tuma shɛm ti maligumaaniba mini Lɛvinima Naawuni jɛmbu duu maa ni, ka ninvuɣ’ shɛb’ bɛn ti yɛn be a sani ni ti nyɛla tuuni kam baŋdiba, ka bɛ ni ti tum li ni bɛ suhuri zaa. Ka din pahi nyɛla kpamba ŋɔ mini niriba ŋɔ nyɛla bɛn ni ti dol’ a ni zali ba ni bɛ niŋ shɛlikam zaa.",https://www.bible.com/bible/2264/1CH.28.DBWDB
1 YƐLIKURA 29,"Naawuni jɛmbu duu mɛbu pina
1 Naa Dauda daa yɛli niriba bɛn laɣim maa zaa, “M bia Sulemaana n-nyɛ Naawuni ni pii so, ka o mi na nyɛ bi’ polli, ka bi mi tuma looloochi, ka tuma maa mi zooi; dama pa ninsal’ duu ka ti yɛn me, amaa Yawɛ ŋun nyɛ Naawuni ŋɔ jɛmbu duu ka ti yɛn me maa. 2Dinzuɣu n kpaŋ mmaŋa m-bo nɛma din ni me n Naawuni duu maa, m-bo salima din ni mali salima binyɛra mini anzinfa din ni mali anzinfa binyɛra ni daanya din ni mali daanya binyɛra ni kuriti din ni tum kuriti tuma ni dakuɣiri din ni tum’ dari tuma ni kuɣ’ kpɛra ni kuɣ’ viɛla din ni pie taba ni din ni ŋma bilichiisi ni kuɣ’ shɛŋa din mal’ liɣisibu ni kuɣ’ viɛla balibu kam ni nyolinsi pam. 3Din pahi nyɛla n ni bo binshɛŋa zaa ni bɛ me du’ kasi maa, n lan mali mmaŋmaŋ’ daazichi din nyɛ salima mini anzinfa, ka n ni zaŋ n zaŋsim zaa niŋ n Naawuni duu ŋɔ mɛbu ni maa zuɣu, n zaŋ li ti ni bɛ tum n Naawuni duu maa tuma. 4M mali Ofiri salima din gari tɔn kɔbiga mini anzinfa din nyɛ alali tɔn kɔbisiyi ni pihinahi ni bɛ zaŋ li dooi pa Naawuni jɛmbu duu maa dukpina zuɣu. 5N lan mali salin’ shɛli nuhi tuun’ baŋsimnim’ ni ti yɛn zaŋ tum salima tuma mini anzinfa shɛli bɛ ni ti yɛn zaŋ tum anzinfa tuma. Ka ŋuni n-lee ni zaŋ omaŋ’ zaa ti Yawɛ zuŋɔ dabisili ŋɔ, ka ti binshɛli ka di nyɛla o suhuyubu zuɣu?”
6Di saha ka daŋ kam ni kpamba mini zuliya kam ni kpamba daa ti bɛ pina ni bɛ suhu yubu. Ka tɔbbi’ kpamba bɛn daa su tɔbbihi tuhilituhili mini bɛn su tɔbbihi kɔbigakɔbiga fukumsi la ni kpamba bɛn daa lihiri nayili tuma la nim’ zaa gba ti bɛ pina ni bɛ suhu yubu. 7Bɛ daa tɔhi salima ka di gari tɔn kɔbiga ni pisopɔin, ka tɔhi anzinfa tɔn kɔbisita ni pihinahi, ka tɔhi daanya kaman tɔn kɔbisiyɔbu ni pisi ka tɔhi kuriti gari tɔn tusaata ni kɔbisinahi ni bɛ zaŋ li tum Naawuni duu maa mɛbu tuma. 8Ka ŋunkam daa mali kuɣ’ viɛla zaŋ li ti niŋ Yawɛ jɛmbu duu maa daazichi ni be luɣ’ shɛli, ka Jɛhiɛl ŋun daa nyɛ Gɛrishɔn zuliya nir’ la daa gul’ li, 9ka di daa niŋ niriba maa suhupiɛlli pam, dama bɛ daa zaŋ li ti Yawɛ ni suhu yini ka di nyɛ bɛ suhuyubu. Ka di daa niŋ Naa Dauda gba nyaɣisim pam.
Naa Dauda wumpaɣibo
10Di nyaaŋa ka Dauda daa paɣi Yawɛ zama maa zaa ninni ka yɛli, “Ti paɣiri nyini Yawɛ ŋun nyɛ ti yab’ Izraɛl Naawuni ŋɔ sahakam. 11 Nyini n-galisi, ka su yiko mini jilima ni nasara ni nam dariza zaa, dama nyini n-su binshɛɣukam din be zuɣusaa ni tiŋa. Yawɛ, nyini n-nya duhibu gari sokam zaa. 12Buni mini jilima zaa yirila a sanna, nyini n-su binshɛɣukam zaa. A nuu ni ka yiko ni kpiɔŋ be, ka a zaŋ a nuu maa namdi wɔɣira, ka tiri sokam yaa. 13Dinzuɣu ti Naawuni, ti puhir’ a ka paɣir’ a yuli din mali jilima ŋɔ.
14Amaa m mini n niriba ŋɔ mi lee nyɛ banima, ka ni tooi zaŋ pina ŋɔ ti a ti suhu yubu puuni? Dama binshɛɣukam zaa yila a sanna, a ni su shɛli ka ti lan zaŋ ti a maa. 15Ti nyɛla saamba bɛn go n-chani gind’ a tooni kaman ti yaannim’ la. Ti dunia ŋɔ ni biɛhigu ŋmanila shilinshia, ka tahima kani. 16Yawɛ ŋun nyɛ ti Naawuni ŋɔ, ti ni bo bin’ gbaliŋ shɛŋa zaa ni ti me jɛmbu duu n-ti a yuli din be kasi ŋɔ zaa nyɛla din yi a nuu ni na, ka nyɛ a ni su shɛli. 17N Naawuni, m mi ni nyini n-zahindi baŋdi din be suhu ni, ka a nini tiɣiri ninvuɣ’ shɛb’ bɛn mali nimmaŋtali. N nimmaŋtali puuni ka n zaŋ pina ŋɔ na ti ti a ni n suhu zaa, ka pumpɔŋɔ, n nyaya ka a niriba bɛn laɣim kpe ŋɔ na gba zaŋ bɛ pina na ti tir’ a bɛ suhu yubu puuni ni suhupiɛlli. 18Yawɛ ŋun nyɛ ti yaannim’ bɛn nyɛ Ibrahimma mini Yisahaku ni Izraɛl Naawuni ŋɔ, ŋmaligim’ a niriba ŋɔ suhuri kpa a polo, ka chɛ ka bɛ ni mali nia shɛŋa mini tɛhi shɛŋa ŋɔ kul ni be bɛ suhuri ni sahakam. 19Chɛ ka m bia Sulemaana dol’ a fukumsi zaligunim’ min’ a zaligu shɛŋa din pahi ni o suhu zaa, ka tumdi di tuma din ni chɛ ka o tooi me a jɛmbu du’ shɛli n ni pun bo nɛma zali ni di me ŋɔ.”
20Di saha ka Naa Dauda daa yɛli niriba maa zaa, “Paɣimiya Yawɛ ŋun nyɛ yi Naawuni ŋɔ.” Ka zama maa zaa daa paɣi Yawɛ ŋun nyɛ bɛ yaannim’ Yawɛ maa, ka silim bɛ zuɣuri tiŋa n-jɛm Naawuni, ka lu naa sizuura. 21N-daa yi biɛɣu ka bɛ mali bɛ ni zaŋdi sara shɛli nyɔri buɣim la ti Yawɛ. Bɛ daa kɔrila naɣilahi tuhili mini piɛlahi tuhili ni piɛbihi pola tuhili, m-pahi bɛ binnyura pina zuɣu m-mali sara pam Izraɛlnim’ zaa zuɣu. 22Ka bɛ daa di ka nyu dindali maa ni suhupiɛlli pam Yawɛ tooni.
Ka bɛ daa lan booi kpam bahi Dauda bia Sulemaana zuɣu ni n-zaŋ o leei naa ti Yawɛ m-pahi buyi, ka zaŋ Zadok leei maligumaana. 23 Di saha ka Sulemaana daa ʒini Yawɛ nam ʒiishee maa zuɣu n-zan’ o ba Dauda zaani leei naa. O daa tɔŋya, ka Izraɛlnim’ zaa daa deeg’ o noli. 24Ka zuɣulaannim’ mini wɔɣira zaa nti pahi Naa Dauda bidibisi bɛn daa kpalim la zaa daa lo alikauli ni bɛ ni doli Naa Sulemaana. 25Ka Yawɛ daa duhi Sulemaana pam Izraɛlnim’ zaa sani, ka lan chɛ ka o nam mali dariza pam gari na’ shɛb bɛn daa pun daŋ o tooni Izraɛl tiŋgbɔŋ ni maa zaa.
Dauda ni di nam shɛm
26Jɛsi bia Dauda daa di nam n-sula Izraɛlnim’ zaa. 27 O daa di nam su Izraɛlnim’ la yuun’ pihinahi, o daa di nam ʒini Hiburɔn la yuma ayopɔin, ka ʒini Jɛrusalɛm mi yuun’ pihitanaata. 28O daa kurigiya zaa, ka mali azichi mini jilima, ka o dabisa daa ti pali, ka o naanyi kpi, ka o bia Sulemaana daa di nam zan’ o zaani. 29Pumpɔŋɔ Naa Dauda piligu ni o bahigu tuma zaa sab’ bela anabi Samuɛl yɛlikura yɛla teebu litaafi ni, ka lan sab’ be anabi Neetan mini anabi Gaad yɛlikura yɛla teebu litaafinim’ ni. 30Di wuhir’ o ni daa di nam shɛm min’ o kpiɔŋ ni binshɛŋa din daa niŋ o mini Izraɛlnim’ zaa zaŋ tabili dunia ŋɔ nanim’ zaa yɛla.",https://www.bible.com/bible/2264/1CH.29.DBWDB
2 YƐLIKURA PILIGU,"PILIGU
Yɛlikura litaafi din pah’ ayi ŋɔ piligila Yɛlikura litaafi din daŋ tooni naabu shee. Di piligila Naa Sulemaana nam dibu yɛla zaŋ hal ti paag’ o kum saha. Di ni sab’ wuhi Jɛrɔbɔam ni daa zaŋ nuzaa polɔnim’ pa omaŋ’ zuɣu ka bɛ taai duŋ niŋ Rɛhɔbɔam Naa Sulemaana bia ŋun daa zan’ o zaani la yɛla ni nyɛ shɛm nyaaŋa, di sab’ wuhila Juda nam din daa be nudirigu polo la yɛla ni nyɛ shɛm zaŋ hal ti paai Jɛrusalɛm lubu saha din daa niŋ yuun’ kɔbisinu ni pihiniinaayɔbu saha pɔi ka bɛ naanyi dɔɣi Masia la.
Din be litaafi ŋɔ puuni
Sulemaana nam dibu 1.1—9.31
a. Yuma din daŋ tooni 1.1-17
b. Bɛ me Naawuni jɛmbu duu 2.1—7.10
c. Yuma din bahindi nyaaŋa 7.11—9.31
Nuzaa polo zuliya duŋ taabu 10.1-19
Juda nanima 11.1—36.12
Jɛrusalɛm lubu 36.13-23",https://www.bible.com/bible/2264/2CH.INTRO1.DBWDB
2 YƐLIKURA 1,"Naa Sulemaana suhi Naawuni bɔri baŋsim
(1 Nanima 3.1-15)
1Dauda bia Sulemaana ni daa ʒin’ o nam ʒiishee, Yawɛ ŋun nyɛ o Naawuni ŋɔ daa be o sani ka chɛ ka o mali yiko pam.
2Ka Sulemaana daa boli Izraɛlnim’ zaa mini sapashinnim’ bɛn daa su tɔbbihi tuhilituhili mini bɛn su kɔbigakɔbiga fukumsi ni sariakaritiba ni Izraɛl toondaannim’ zaa ni daŋ kam ni kpamba zaa na. 3Ka Sulemaana mini niriba bɛn daa be o sani maa zaa daa chaŋ jɛmbu shee din daa be Gibiɔn la, dama Yawɛ dabili Musa ni daa mali Naawuni chirigibu shee suɣ’ shɛli tiŋgban’ nɛl’ ni la daa bela nimaani. 4 (Amaa Naa Dauda daa pun chɛ ka bɛ zaŋ Naawuni Alikauli Adaka la Kiriatijiarim na ti zal’ o ni daa chɛ ka bɛ ti suɣ’ shɛl’ la puuni Jɛrusalɛm). 5 Amaa Bɛzalɛl ŋun daa nyɛ Uri bia, ka nyɛ Hur yaaŋa la ni daa mali daanya sara maligu bimbini shɛl’ la din’ daa kpalim bela Gibiɔn Yawɛ biɛhigu shee la tooni, ka Naa Sulemaana mini zama maa zaa daa jɛm Naawuni nimaani. 6Ka Sulemaana daa chaŋ nimaani daanya sara maligu bimbini din daa be Yawɛ chirigibu shee suɣili la puuni Yawɛ tooni la gbini nti kɔri biŋkɔbiri tuhili m-mali sara shɛli bɛ ni zaŋdi nyɔri buɣim la di zuɣu.
7Dindali maa yuŋ ka Naawuni daa ka Naa Sulemaana sanna ti yɛl’ o, “Suhimi ma a ni bɔri ni n ti a shɛli.”
8Ka Sulemaana daa yɛli Naawuni, “A daa wuh’ a yurilim din galisi ka ka tariga ŋɔ ni nyɛ shɛm zaŋ chaŋ m ba Dauda sani, ka zaŋ ma leei naa zal’ o zaani. 9 Yawɛ ŋun nyɛ Naawuni ŋɔ, chɛ ka a ni daa lo m ba Dauda alikauli shɛl’ la niŋ pali pumpɔŋɔ, dama a zaŋ ma leei naa ni n su ninvuɣ’ shɛb’ bɛn galisi ka taŋkpaɣu ŋɔ. 10Tim’ ma yɛm mini baŋsim shɛli n ni yɛn zaŋ gbib’ niriba ŋɔ, dama ŋuni n-lee ni tooi gbib’ a niriba bɛn galisi pam ŋɔ?”
11Ka Naawuni daa garigi yɛli Sulemaana, “Dimbɔŋɔ ni be a suhu ni ka a bi suhi ma buni bee azichi bee jilima bee ni n ku a dimnim’ ti a ka mi bi suhi ma nyɛvili wɔɣinli, amaa ka naɣ’ suhila yɛm mini baŋsim shɛli a ni yɛn zaŋ gbibi n ni zaŋ a leei naa ni a su ninvuɣ’ shɛb’ ŋɔ zuɣu, 12n ti a yɛm mini baŋsim. N ni lan ti a buni mini azichi ni jilima, ka di galisi gari na’ shɛb’ bɛn daa daŋ a tooni la zaa dini, ka na’ shɛb’ bɛn ti yɛn dol’ a nyaaŋa na mi so dini ti ku paai li.”
Naa Sulemaana yiko min’ o buni yɛla
(1 Nanima 10.26-29)
13Di saha ka Sulemaana daa yi jɛmbu shee din be Gibiɔn Yawɛ chirigibu shee suɣili la ni n-labi Jɛrusalɛm ti su Izraɛlnima. 14 Ka Naa Sulemaana daa ti laɣim chɛchɛbunsi mini yuri n-nya chɛchɛbunsi tuhili ni kɔbisinahi, yuri mi tuhi’ pinaayi. Ka o daa zaŋ shɛb’ ti niŋ chɛchɛbunsi tinsi ni, ka chɛ ka shɛb’ mi be o sani Jɛrusalɛm. 15Ka Naa Sulemaana daa chɛ ka anzinfa mini salima galisi Jɛrusalɛm kaman kuɣa la, ka chɛ ka sida dari gba galisi kaman sinsabisi dari ni galisi shɛm Shɛfɛla la. 16 Ka Naa Sulemaana daa dari yuri Ijipti mini Silisia tiŋgbana ni, ka naa kɔhigɔriba daa dari ba Silisia na kaman bɛ daa ni nyɛ shɛm. 17Bɛ daa yi darila chɛchɛbuŋ Ijipti tiŋgbɔŋ ni anzinfa laɣibaligu kɔbisiyɔbu, ka dari wɔhu mi anzinfa laɣibaligu kɔbiga ni pihinu. Lala ka bɛ gba daa kɔhiri ba tiri Hitinim’ mini Siria nanim’ zaa.",https://www.bible.com/bible/2264/2CH.1.DBWDB
2 YƐLIKURA 2,"Naawuni jɛmbu duu mɛbu shili malibu
(1 Nanima 5.1-18)
1Ka Naa Sulemaana daa niŋ nia ni o me jɛmbu duu ti Yawɛ yuli jilima, ka me omaŋmaŋ’ nam yili. 2O daa piila tumtumdiba tuhi’ pisopɔin mini kuɣ’ kpɛriba bɛn be zoya ni tuhi’ pihinii, ka pii niriba tusaata ni kɔbisiyɔbu ni bɛ lihiri tumtumdiba maa ka bɛ tumda.
3Ka Naa Sulemaana daa tim ti yɛli Taai Naa Hiram, “A ni daa ti m ba Dauda sida dari ka o me o yil’ la, niŋmi n gba lala. 4Pumpɔŋɔ, n yɛn mɛla Yawɛ ŋun nyɛ n Naawuni ŋɔ jɛmbu duu, ka zaŋ li ti o ka bɛ tuɣindi tulaale zim din nyom viɛl’ o tooni; ka zaŋdi bɔrɔbɔro parilambihi piɛri tab’ maani sara tir’ o, ka lan maani bɛ ni zaŋdi sara shɛli nyɔri buɣim la asiba mini zaawuni kam ni vuhim dabisa dali ni gol’ palli churi ni ni Yawɛ ŋun nyɛ ti Naawuni ŋɔ ni lan zali chu’ shɛŋa ti Izraɛlnim’ ʒiɛmani kam ni la dali. 5N ni yɛn me du’ shɛli maa ni galisi, dama ti Naawuni maa galisiya gari wuni kam. 6 Amaa ka ŋuni n-lee ni tooi me duu ti o, dama alizanda mini di galisim zaa ku saɣ’ o? Ka m mi lee nyɛ ŋuni nti mɛri duu tir’ o? N kul yɛn mɛla luɣ’ shɛli n ni yɛn tuɣindi tulaale zim o tooni. 7Dinzuɣu pumpɔŋɔ bom’ ninvuɣ’ so ŋun mali baŋsim din ni tooi zaŋ salima mini anzinfa ni daanya ni kuriti tum tuma, ka lan mi gali zaŋ wuɣi ago ʒiɛkpain mini ago sabilifaa ni ago ʒiɛkpeein, ka lan mi binyɛra kpɛbu n-ti ma, ka o kana ti pahi m ba Dauda ni daa pun bo tuumbaŋdiba shɛb’ zali ka bɛ be n sani Juda mini Jɛrusalɛm ŋɔ zuɣu. 8Chɛ ka bɛ ŋma Lɛbanɔn sida mini sipirɛs ni ɛligum dakuɣiri ti ma na. N ni chɛ ka n niriba kana ti pah’ a niriba zuɣu, dama m mi ni a niriba maa mi Lɛbanɔn dakuɣiri maa ŋmabu pam. 9Chɛ ka bɛ ŋma dakuɣiri maa pam ti ma, dama n ni yɛn me du’ shɛli maa ni galisi pam ka viɛla. 10N ni ti a niriba bɛn yɛn ŋma dakuɣiri maa alikama biɛlim din tibisim nyɛ tɔn tusaayi mini chi din tibisim nyɛ tɔn tusaayi ni wain lita tuhi’ kɔbisinahi ni olivi kpam lita tuhi’ kɔbisinahi.”
11Di saha ka Taai Naa Hiram daa sabi gbaŋ ti Sulemaana n-garigi yɛl’ o, “Yawɛ ni yur’ o niriba maa zuɣu n-chɛ ka o zaŋ a leei bɛ naa maa.” 12Hiram daa lan yɛli, “Paɣimiya Yawɛ ŋun nyɛ Izraɛlnim’ Naawuni ŋun nam zuɣusaa ni dunia, ka nyɛ ŋun ti Naa Dauda bi’ so ŋun mali baŋsim mini yɛm, ka lan mi tuma viɛnyɛliŋga, din ni me Yawɛ jɛmbu duu ka lan me omaŋmaŋ’ nam yili ŋɔ.
13“N ni chɛ ka Huramabi ŋun nyɛ tuumbaŋda, ka mali yɛm pam la ka a sanna. 14O ma daa nyɛla Dan zuliya ni paɣa, ka o ba nyɛ Taai nira. O nyɛla ŋun bɔhim salima mini anzinfa ni daanya ni kuriti ni kuɣa ni dari tuma zaa; ka lan nyɛ ŋun mi ago ʒiɛkpeein mini ago sabilifaa ni ago ʒiɛkpain ni tan’ piɛl’ viɛlli wuɣibu. O lan mi binkpɛra balibu kam kpɛbu, ka ni tooi kpe li kaman bɛ ni wuh’ o ni o kpe li shɛm. O ni kana ti pah’ a ninvuɣ’ shɛb’ bɛn nyɛ nuhi tuumbaŋdiba mini n dan’ a ba Dauda ninvuɣ’ shɛb’ bɛn nyɛ nuhi tuumbaŋdiba la zuɣu. 15Dinzuɣu di yi nyɛla n dan’ ni yɛli ma chi mini alikama ni wain ni kpa’ shɛli yɛla la dina, zaŋmi li ti tinim’ bɛn nyɛ n dan’ tumtumdiba ŋɔ na. 16Ti ni ŋma a ni bɔri Lɛbanɔn dakuɣ’ shɛŋa zaa ti a, ka lo li n-zaŋ niŋ teeku ni n-dolisi kom tahi Jɔpa na, ka yi kana ti kpuɣi li kuli Jɛrusalɛm.”
Naawuni jɛmbu duu mɛbu tuma piligu
(1 Nanima 6.1-38)
17Ka Sulemaana daa chɛ ka bɛ kali tinzunnim’ bɛn be Izraɛl tiŋgbɔŋ maa ni kaman o ba Dauda ni daa chɛ ka bɛ kali ba shɛm la. Ka bɛ kalinli daa yiɣisi niriba tuhi’ kɔbiga ni tuhi’ pihinunaata ni kɔbisiyɔbu. 18Ka o daa pii bɛ niriba tuhi’ pisopɔin ni bɛ ʒiri ʒiya, ka pii niriba tuhi’ pihinii ni bɛ chaŋ zoya tiŋgban’ ni ti kpɛri kuɣa, ka zaŋ niriba tusaata ni kɔbisiyɔbu ni bɛ lihiri ba ka bɛ tumdi tuma maa.",https://www.bible.com/bible/2264/2CH.2.DBWDB
2 YƐLIKURA 3,"1 Ka Sulemaana daa piligi Yawɛ jɛmbu duu maa mɛbu Jɛrusalɛm Mɔria Zoli zuɣu Aruna ŋun daa nyɛ Jɛbusi nir’ la kabɔɣili la ni. O ba Dauda ni daa wuhi ni bɛ mɛm’ li luɣ’ shɛli din nyɛ Yawɛ ni daa yi ŋun Naa Dauda zuɣu la. 2O ni daa di nam ti paai yuma anahi ni gol’ so ŋun pahir’ ayi daba ayi dali ka o daa piligi duu maa mɛbu. 3Sulemaana ni daa buɣisi Naawuni jɛmbu duu maa mɛbu shɛm m-bɔŋɔ: Di wɔɣilim daa nyɛla mita pisinaayopɔin, ka di yɛliŋ nyɛ mita awɛi kaman kurimbuni ha binyɛra buɣisibu ni daa nyɛ shɛm. 4Ka di varanda wɔɣilim daa nyɛ mita awɛi, dimbɔŋɔ wuhiya ni di mini jɛmbu duu maa puuni yɛliŋ daa nyɛla yim, ka di dubu mi daa nyɛ mita pihinunaanahi, ka o daa chɛ ka bɛ dooi salima alali pa di puuni dukpina zuɣu. 5Ka o daa chɛ ka bɛ zaŋ sipirɛs dari pili pie tab’ tabili duu maa puuni dukpini, ka dooi salima alali pa di zuɣu, ka chɛ ka bɛ mali abie tihi mini zoligɔnim’ kɔtomsi pa di zuɣu. 6Ka o daa lan chɛ ka bɛ zaŋ kuɣ’ viɛla pie taba n-dihi duu maa nachiinsi. Parivaim salima ka bɛ daa zaŋ dihi li nachiinsi. 7Ka o daa chɛ ka bɛ dooi salima pa duu maa dukpina mini di yɔɣira ni di dunɔbihi ni di pundi zaa zuɣu, ka daa lan chɛ ka bɛ kpe chɛrubinima n-zaŋ tabili dukpina maa zuɣu. 8 Ka o daa lan me luɣ’ kasi zaa kasi shee, ka di wɔɣilim mini duu maa yɛliŋ nyɛ yim. Di daa nyɛla mita awɛi, ka di yɛliŋ gba daa nyɛ mita awɛi. Ka o chɛ ka bɛ zaŋ salima alali, din tibisim gari mɛtiriki tɔn pisi n-dooi pa di zuɣu. 9Salima kpahi tibisim daa nyɛla kilɔgiram giram kɔbisinu ni pisopɔin ni biɛla. Ka o daa chɛ ka bɛ dooi salima pa di zuɣusaa duri la dukpina zaa zuɣu. 10O daa lan chɛ ka bɛ zaŋ dari kpe chɛrubinima, n-dooi salima pa bɛ zuɣu, ka o zaŋ ba zali luɣ’ kasi zaa kasi shee maa. 11Chɛrubinim’ maa kpiŋkpama zaŋ tuɣi tab’ wɔɣilim daa nyɛla mita awɛi. Zaɣ’ yino kam kpiŋkpaŋ’ yini wɔɣilim daa nyɛla mita ayi ni biɛla n-chaŋ ti shihi dukpini, ka kpiŋkpaŋ’ din’ la din gba wɔɣilim daa nyɛ mita ayi ni biɛla la mi chaŋ ti shihi chɛrubi ŋun’ la kpiŋkpaŋa. 12Ka Chɛrubi ŋun’ maa gba kpiŋkpaŋ’ yini din wɔɣilim daa nyɛ mita ayi ni biɛla la daa chaŋ ti shihi dukpini. Ka kpiŋkpaŋ’ din’ la, din’ gba wɔɣilim daa nyɛ mita ayi ni biɛla maa mi daa chaŋ ti shih’ o kpee la kpiŋkpaŋa. 13Chɛrubinim’ ayi maa kpiŋkpama zaŋ tuɣi taba wɔɣilim daa nyɛla kaman mita awɛi, ka bɛ daa ʒe bɛ naba zuɣu, ka bɛ nina kpa dunoli. 14Ka Sulemaana daa chɛ ka bɛ wuɣi tan’ ʒiɛkpeein mini tan’ sabilifaa ni zaɣ’ ʒiɛkpain ni tan’ piɛl’ viɛlli, ka mali chɛrubinim’ kɔtomsi pa di zuɣu n-zaŋ li yili dunoli maa.
Daanya daantalis’ ayi
(1 Nanima 7.15-22)
15Ka Naa Sulemaana daa lan chɛ ka bɛ mali daanya daantalis’ ayi, zaɣ’ yini kam wɔɣilim daa nyɛla mita pinaanu, ka bɛ daa mali zuɣuri tamtam di zuɣu, ka zuɣu yini kam wɔɣilim daa nyɛ mita ayi ni biɛla; ka bɛ daa zaŋ li sa duu maa tooni. 16Ka o daa chɛ ka bɛ mali zoligɔnim’ kaman nyiŋgokɔriti la n-zaŋ li pa daantalisi maa zuɣusaa, ka daa lan chɛ ka bɛ zaŋ daanya mali pumpɔrinchihi kɔtomsi bini kɔbiga n-zaŋ li yiliyili zoligɔnim’ maa. 17Ka o daa zaŋ daantalisi maa sa Naawuni jɛmbu duu maa dunɔdali luɣa zuɣu; yini daa sala nudirigu polo, ka din’ la mi sa nuzaa polo. Ka bɛ daa boli din sa nudirigu polo maa Jachin, ka boli din sa nuzaa polo maa mi Bɔaz.",https://www.bible.com/bible/2264/2CH.3.DBWDB
2 YƐLIKURA 4,"Naawuni jɛmbu duu nɛma
(1 Nanima 7.23-51)
1 Ka Naa Sulemaana daa chɛ ka bɛ mali daanya sara maligu bimbini ka di wɔɣilim nyɛ mita awɛi, ka di yɛliŋ nyɛ mita awɛi, ka di dubu mi nyɛ mita anahi ni pirigili. 2Ka o daa lan chɛ ka bɛ mali daanya kɔniŋdi bini ka di nyɛ zaɣ’ kpilli, ka di naŋgbanyɛra zaŋ ti tuui tab’ nyɛ mita pinaata ni biɛla, ka di dubu nyɛ mita ayi ni biɛla, ka di yɛliŋ mi nyɛ mita anahi ni biɛla. 3Ka o daa lan chɛ ka bɛ zaŋ daanya mali gaɣa kɔtomsi m-pie taba ʒiibuyi zuɣu n-zaŋ li zali kɔniŋdi bini maa lɔŋni, ka di wɔɣilim nyɛ mita pinaata ni pirigili, ka di daa tuɣituɣi taba.
4Kɔniŋdi bini maa daa tamla daanya naɣilahi pinaayi zuɣu, bɛ naɣilah’ ata nina daa kpala nuzaa polo, ka bɛba ata nina kpa wulinluhili polo, ka bɛba ata nina kpa nudirigu polo, ka bɛba ata mi nina kpa wulimpuhili polo. Daanya kɔniŋdi bini maa daa tamla naɣilahi maa yaansi zuɣu, ka bɛ nyaaŋa gbaya daa be kɔniŋdi bini maa lɔŋni. 5Daanya kɔniŋdi bini maa yaɣimɛri mii barilim daa nyɛla sɛntimita ayopɔin ni pirigili, ka di noli daa be kaman pipia nol’ la, ka be kaman paɣiviɛligakushihikom pum la. Di daa deerila kom lita tuhi’ pihiyɔbu. 6 Bɛ daa lan mali taha pia, din nyɛ bɛ ni paɣiri binyɛra tah’ shɛŋa puuni. Bɛ daa zaŋla taha anu zali nudirigu polo, ka zaŋ taha anu din’ la mi zali nuzaa polo. Taha maa puuni ka bɛ daa yi paɣiri bɛ ni yɛn zaŋ binshɛŋa nyo buɣim mali sara la, ka maligumaaniba mi daa yi toori kɔniŋdi bini maa ni kom paɣiri bɛ ni.
7 O daa lan mali salima firilatamdisi pia kaman di ni daa wuhi shɛm n-zaŋ li zali Naawuni jɛmbu duu maa ni, diba anu nudirigu polo, diba anu din’ la mi nuzaa polo. 8 O daa lan mali teebuya pia n-zali Naawuni jɛmbu duu maa ni, diba anu nudirigu polo, diba anu din’ la mi nuzaa polo, ka mali salima taha kɔbiga. 9Ka o daa mali dundombila ti maligumaaniba, ka lan mali dundɔn titali, ka mali pundi niŋ li, ka dooi daanya pa di pundi maa zuɣu. 10Ka o daa chɛ ka bɛ zaŋ kɔniŋdi bini maa zali Naawuni jɛmbu duu maa nudirigu polo zaŋ labi wulimpuhili polo lɔrigi ni. 11Hiram daa lan me duɣuri, ka mali soobuya mini taha pahi. Lala ka Hiram daa niŋ tum Naa Sulemaana ni daa puh’ o Naawuni jɛmbu duu tuun’ shɛŋa maa zaa naai. 12O ni daa tum tuun’ shɛŋa maa m-bɔŋɔ: Daanya daantalis’ ayi mini zuɣuri ayi din daa tam daantalis’ ayi maa zuɣu la mini zoligɔnim’ din daa lo biŋkpila maa la. 13O daa lan zaŋ daanya mali pumpɔrinchihi kɔtomsi kɔbisinahi n-zaŋ gɔhigɔhi zoligɔnim’ zaŋ lo zuɣuri ayi la kulis’ ayi. 14O daa lan mali bintamdisi, ka mali taha tam di zuɣu, 15ka daa lan mali kɔniŋdi bini ni naɣilahi pinaayi shɛb’ zuɣu di ni daa tamya la. 16Huramabi daa lan zaŋ daanya viɛlli mali duɣuri mini soobuya ni dirijaba ni nɛma balibu kam zaa ti Naa Sulemaana ni o zaŋ niŋ Yawɛ jɛmbu duu maa ni.
17Jɔɔdɛn Mɔɣili bɔpiɛligu ni yaɣiri tiŋgbani din daa be Sukɔt mini Zɛrɛda sunsuuni la ni ka Naa daa chɛ ka bɛ mali nɛma maa. 18Sulemaana daa chɛ ka bɛ mali nɛma maa zaa ka di galisi pam, di zuɣu n-daa chɛ ka bɛ bi tooi zahim baŋ bɛ ni zaŋ daanya shɛm tariga mal’ li.
19Lala ka Sulemaana daa mali Naawuni jɛmbu duu maa puuni nɛma zaa din nyɛ: salima sara maligu bimbini mini teebu’ shɛŋa zuɣu bɛ ni daa zaŋdi bɔrɔbɔro m-pari zaani Naawuni tooni la 20ni salima alali firilatamdisi mini di firilanima ni bɛ nyɔri li zaani luɣ’ kasi zaa kasi shee la kaman di ni daa wuhi shɛm. 21Ka o daa lan zaŋ salima alali mali tipuma kɔtomsi mini firilanima ni gbabɔnima 22ni bɛ ni mali binshɛŋa kpihiri firilanima ni taha ni chɛrisi. O daa lan zaŋ salima alali mali buɣim moori lahi. Naawuni jɛmbu duu maa dunoli pundi mini luɣ’ kasi zaa kasi shee dunoli pundi zaa daa nyɛla salima.",https://www.bible.com/bible/2264/2CH.4.DBWDB
2 YƐLIKURA 5,"1 Sulemaana ni daa tum Yawɛ jɛmbu duu tuma maa zaa naai, ka o daa zaŋ o ba Naa Dauda ni daa pun zaŋ neen’ shɛŋa din daa nyɛ anzinfa mini salima ni la’ shɛŋa zaa ti Naawuni la nti zali Naawuni jɛmbu duu maa nɛma zaashee.
Bɛ zaŋ Naawuni Daalikauli Adaka zali Naawuni jɛmbu duu puuni
(1 Nanima 8.1-9)
2 Di saha ka Naa Sulemaana daa laɣim Izraɛl kpamba zaa mini daŋ kam ni kpamba Jɛrusalɛm na ni bɛ ti zaŋ Yawɛ Daalikauli Adaka la Dauda tiŋ’ din nyɛ Ziɔn la ni na. 3Ka Izraɛlnim’ maa daa laɣim naa sani chu’ shɛli din daa puhiri chira ayopɔin ni la dali. 4Ka Izraɛl kpamba maa daa kana, ka Lɛvinim’ daa kpuɣi Alikauli Adaka maa. 5Ka bɛ daa kpuɣi Alikauli Adaka maa mini Yawɛ chirigibu shee suɣili maa nti pahi neen’ kasi shɛŋa din daa be di puuni la zaa. Ka bɛ daa zaŋ Alikauli Adaka maa mini Yawɛ chirigibu shee suɣili maa ni la’ kasi shɛŋa din daa be di puuni zaa na. Maligumaaniba mini Lɛvinim’ n-daa ʒi li na.
6Ka Naa Sulemaana mini Izraɛl niriba bɛn zaa daa laɣim o sani maa daa be Alikauli Adaka maa tooni. Bɛ daa kɔri piɛri mini naɣilahi mali sara hal ka so daa naan ku tooi lan kali ba bee m-baŋ bɛ kalinli ni nyɛ shɛm yaha. 7Di saha ka maligumaaniba maa daa zaŋ Naawuni Daalikauli Adaka maa ti kpɛhi Naawuni jɛmbu duu maa puuni luɣ’ kasi zaa kasi shee la nti zali di zaashee chɛrubinim’ la kpiŋkpama lɔŋni. 8Ka chɛrubinim’ maa daa teei bɛ kpiŋkpama pɔbi Alikauli Adaka maa zaashee maa, ka di daa chɛ ka bɛ kpiŋkpama pɔbi Alikauli Adaka mini di dapuhi. 9Amaa dapuhi maa daa wɔɣ’ pam, ka so daa yi ʒe luɣ’ kasi shee maa ka lihi, o ni tooi nya di nyoya ni. Amaa so daa yi zani samban’ ni, o ku tooi nya li. Di na kul be nimaani hal ni zuŋɔ. 10 Binshɛli daa ka Alikauli Adaka maa puuni, naɣila Musa ni daa zaŋ kuɣ’ parilana ayi shɛŋa niŋ di puuni Sinai Zoli zuɣu luɣ’ shɛli Yawɛ ni daa lo Izraɛlnim’ alikauli bɛ ni daa yi Ijipti tiŋgbɔŋ ni na nyaaŋa la.
Naawuni jilima yɛla
11Saha shɛli maligumaaniba maa ni daa yi luɣ’ kasi shee maa na, bɛ daa bi lan doli zaɣila nyɛla yaakaza, dama maligumaaniba maa zaa daa pun malila bɛmaŋa. 12Ka Lɛvi baansi zaa bɛn daa nyɛ Asaf mini Hɛman ni Jɛdutun mini bɛ bidibisi ni bɛ dɔɣiriba zaa daa ye tan’ piɛl’ viɛlli binyɛra ka gbibi guŋgombihi din mali chaɣisa mini mɔɣilɔnima ni goonjɛnim’ ŋmɛra, ka bɛ mini maligumaaniba kɔbiga ni pisi bɛn daa nyɛ kikapiɛbiriba la daa zani sara maligu bimbini maa wulimpuhili polo. 13 Di daa yi nyɛla kikapiɛbiriba mini baansi tuma ni bɛ laɣim duhi bɛ yɛhi n-tibigi ka paɣi Yawɛ ka sokam wum bɛ damli. Bɛ ni daa piɛbiri kikahi maa, ka ŋmɛri guŋgombihi din mali chaɣisa mini biŋkumda shɛŋa din pahi m-paɣiri Yawɛ maa bɛ daa yɛrimi, “O ni nyɛ Naawuni suŋ ka o yurilim bi naari zuɣu.” Di saha ka sagbani daa yi zuɣusaa sirigina ti pali Naawuni jɛmbu duu maa zaa. 14Ka sagbani maa zuɣu daa chɛ ka maligumaaniba ku tooi tum bɛ tuma, dama Yawɛ jilima n-daa pali jɛmbu duu maa zaa.",https://www.bible.com/bible/2264/2CH.5.DBWDB
2 YƐLIKURA 6,"Naa Sulemaana ni zaŋ yɛtɔɣ’ shɛli ti o niriba
(1 Nanima 8.12-21)
1Di saha ka Sulemaana daa yɛli, “Yawɛ daa pun yɛli ni o yɛn bela sagban’ sabila ni.
2M mɛla yili shɛli din mali jilima ti o, ka di nyɛ luɣ’ shɛli o ni yɛn be sahakam.” 3Di saha Izraɛlnim’ zaa daa ʒiɛla nimaani, ka naa ŋmaligi bɛ polo n-suhi alibarika niŋ bɛ ni, 4 ka yɛli, “Tibigimiya Yawɛ ŋun nyɛ Izraɛlnim’ Naawuni ŋun zaŋ o nuu tum tuma n-chɛ ka o ni daa yaag’ o noli lo m ba Dauda alikauli shɛl’ la niŋ pali ŋɔ. O daa yɛliya, 5‘Dahin shɛli n ni daa yihi n niriba Ijipti tiŋgbɔŋ ni na la n daa bi pii tin’ shɛli Izraɛl zuliya zaa ni ni bɛ me jɛmbu duu ti ma, m mi daa bi pii so ni o leei naa n-su n niriba Izraɛlnima. 6Amaa m piila Jɛrusalɛm ni bɛ tiri n yuli jilima nimaani ka pii Dauda ni o su n niriba Izraɛlnima.’ ”
7M ba Dauda daa lo o suhu ni ni o ni me jɛmbu duu ti Yawɛ ŋun nyɛ Naawuni ŋɔ yuli jilima. 8Amaa ka Yawɛ daa yɛli m ba Dauda, “A ni lo ni a me jɛmbu duu ti n yuli jilima maa, di viɛla. 9Amaa di zaa yoli, pa nyini n-yɛn me n jɛmbu duu maa, amaa a ni ti yɛn dɔɣi bidib’ so n-ti yɛn me jɛmbu duu maa ti n yuli jilima.” 10“Pumpɔŋɔ Yawɛ chɛ ka o ni daa lo alikauli shɛl’ la niŋ pali, dama n zani m ba Dauda zaani n-di nam ʒini Izraɛl nam ʒiishee kaman Yawɛ ni daa lo alikauli shɛm la, ka me jɛmbu duu ti Yawɛ ŋun nyɛ Izraɛlnim’ Naawuni ŋɔ yuli jilima, 11ka zaŋ Yawɛ ni daa lo Izraɛlnim’ alikauli shɛl la ni be adaka shɛl’ ni la niŋ di puuni.”
Naa Sulemaana wunsuhigu
(1 Nanima 8.22-53)
12Di saha ka Sulemaana daa zani Yawɛ sara maligu bimbini tooni Izraɛlnim’ zaa ninni n-teeg’ o nuhi. 13Sulemaana daa chɛ ka bɛ zaŋla daanya mali bimbini ka di wɔɣilim mini di yɛliŋ nyɛ mita ayiyi ni biɛlabiɛla, ka di dubu mi nyɛ mita yini ni biɛla. Ka o daa zaŋ li zali Naawuni jɛmbu duu maa dundɔŋ ni, ka du di zuɣu ti gbani o duna zuɣu Izraɛlnim’ zaa ninni n-duh’ o bɔɣiri zuɣusaa 14ka yɛli, “Yawɛ ŋun nyɛ Izraɛlnim’ Naawuni ŋɔ, wuni ka zuɣusaa bee tiŋgban’ ni m-be ka nyini. Dama nyini n-gbib’ a alikauli ni yurilim din bi naara zaŋ chaŋ a daba bɛn dol’ a ni bɛ suhuri zaa sani. 15Nyin’ ŋun gbib’ a ni daa lo a dabili m ba Dauda alikauli shɛli ŋɔ. Yɛlimaŋli, nyini n-daa yaag’ a noli yɛl’ li, ka chɛ ka di niŋ pali zuŋɔ dabisili ŋɔ. 16 Dinzuɣu pumpɔŋɔ, Yawɛ ŋun nyɛ Izraɛlnim’ Naawuni ŋɔ, gbib’ a ni daa lo a dabili m ba Dauda alikauli shɛli n-yɛli, A bihi yi ni doli n zaligunim’ kaman a ni dol’ li shɛm, a kul ku kɔŋ ŋun ni zan’ a zaani n sani ŋun ni ʒini Izraɛl nam ʒiishee la. 17Dinzuɣu Yawɛ ŋun nyɛ Izraɛlnim’ Naawuni ŋɔ, chɛ ka a ni daa lo a dabili Dauda alikauli shɛli maa niŋ pali.’
18 “Amaa Naawuni shiri ni tooi be ninsalinim’ sani dunia ŋɔ ni? Dama zuɣusaa zaa ku tooi deeg’ a bɛ ti yɛri n ni me du’ shɛli ŋɔ! 19Yawɛ ŋun nyɛ n Naawuni ŋɔ, Wummi mani ŋun nyɛ a dabili ŋɔ fabila mini n suhigu ŋɔ. Gbilisim’ tibili wum a dabili fabila ni o suhigu shɛli o ni suhir’ a ŋɔ. 20 Gul’ a jɛmbu duu ŋɔ yuŋ ni wuntaŋ’ ni, a ni daa lo alikauli ni bɛ ni jɛmd’ a luɣ’ shɛl’ la din ni chɛ ka a gbilisiri tibili n-wumd’ a dabili suhigu saha shɛli n yi ti zaŋ n nini kpa a jɛmbu duu ŋɔ na ka suhir’ a. 21Lan gbilisim’ tibili wum a dabili min’ a niriba Izraɛlnim’ fabila; saha shɛli bɛ yi ti ŋmaligi kpa kpe na ka suhir’ a nyin’ gbilisim’ tibili a biɛhigu shee alizanda ni n-wum ti suhigu ka chɛ ti taali. 22So yi tum’ o kpee taali, ka kana ni o ti po pɔri duu ŋɔ ni sara maligu bimbini ŋɔ gbini, 23nyin’ gbilisim tibili alizanda ni wum li, ka kari a daba saria, ka zaŋ taali maa galimi ʒili bɛn tum taali maa, ka bahi bɛn ka taali, ka ti ba laara bɛ biɛrisuntali zuɣu.
24“A niriba Izraɛlnim’ yi ti tum alahichi a sani ka di zuɣu chɛ ka bɛ dimnim’ nyaŋ ba, amaa di nyaaŋa ka bɛ labina ti bol’ a yuli, ka fabili niŋ a, ka suh’ a, duu ŋɔ puuni, 25nyin’ gbilisim tibili alizanda ni wum ka chɛ a niriba Izraɛlnim’ maa taali, ka lan zaŋ ba labisi a ni daa zaŋ tiŋgban’ shɛli ti bɛ mini bɛ yaannim’ la ni na.
26“Bɛ yi ti tum alahichi a sani ka a chɛ ka saa bi lan mira, di nyaaŋa bɛ yi ti niŋ tuuba bɛ daalahichi maa zuɣu ka ŋmaligi kpa kpe na m-bol’ a yuli ka suh’ a zaŋ chaŋ bɛ tibidarigibo maa polo, 27nyin’ gbilisim tibili alizanda ni wum a daba bɛn nyɛ a niriba Izraɛlnim’ ŋɔ suhigu ka chɛ bɛ taali maa, ka wuhi ba so’ viɛl’ shɛli bɛ ni yɛn doli ka a chɛ ka saa mi a tiŋgban’ shɛli a ni daa zaŋ ti a niriba ni bɛ su li ŋɔ ni.
28“Ka kum yi ti lu tiŋgbɔŋ ŋɔ ni bee alɔbo bee bimbilima dɔriti yi ti lu bee toli bee zunzuya yi ti saɣindi bindira, ka bɛ dimnim’ yi ti kana ti teei gili tiŋgbɔŋ ŋɔ ni tin’ shɛli nima bee muɣisigu shɛlikam bee dɔro balibu kam yi ti lu bɛ zuɣu; 29ka a niriba Izraɛlnim’ ŋɔ ni ninvuɣ’ yino bee bɛ zaa yi mi bɛ wahala mini bɛ suhugarigu ni nyɛ shɛm, ka teei bɛ nuhi tiri duu ŋɔ polo na n-fabili niŋ a ka suh’ a, 30nyin’ wummi bɛ fabila a biɛhigu shee alizanda ni ka chɛ bɛ taali, ka niŋ kaman a ni mi ka sokam biɛhigu nyɛ shɛm o suhu ni ti o, (dama a kɔŋko m-mi din be ninsal’ suhu ni.) 31Dina n-ni chɛ ka a niriba maa lur’ a sizuura, ka gbib’ a zaligunim’ saha shɛlikam bɛ ni yɛn be a ni daa zaŋ tiŋgban’ shɛli ti bɛ yaannim’ ŋɔ ni.
32“Ka tinzunnim’ bɛn pa a niriba Izraɛlnima, ka yi tinshee katiŋ’ kana a yuli din galisi ŋɔ min’ a yiko tuma ni a ni kul tumdi shɛlikam zuɣu, bɛ yi ti zaŋ bɛ nina kpa duu ŋɔ polo na ka suh’ a, 33nyin’ wummi bɛ suhigu a biɛhigu shee alizanda ni ka niŋ bɛ ni bɔr’ shɛli maa ti ba din ni chɛ ka dunia ŋɔ ni niriba zaa baŋ a yuli ka lur’ a sizuura kaman a niriba Izraɛlnim’ ni lur’ a sizuura shɛm ŋɔ, ka baŋ ni n ni me du’ shɛli ŋɔ puuni n-nyɛ luɣ’ shɛli di ni simdi ni bɛ jɛmd’ a. 34Ka a niriba maa yi ti chaŋ tɔbu ni bɛ ti tuhi bɛ dimnima, ka a chɛ ka bɛ be luɣ’ shɛlikam zaa, ka zaŋ bɛ nina kpa a ni pii tiŋ’ shɛli ka m me a duu zali ti a yuli jilima ŋɔ polo na n-suh’ a, 35nyin’ wummi bɛ fabila mini bɛ suhigu alizanda ni ka niŋ bɛ ni bɔri shɛli maa ti ba.
36“Ka bɛ yi ti tum alahichi a sani, dama so kani ŋun bi tumd’ alahichi, ka a suhu yiɣisi, ka a zaŋ ba niŋ bɛ dimnim’ nuu ni, ka bɛ gbahi ba daba n-zaŋ ba chaŋ katiŋa bee yoma, 37ka bɛ suhuri ti lɛbigi bɛ ni gbahi ba daba kuli tiŋgbɔn shɛli ni maa, ka bɛ niŋ tuuba ka fabili niŋ a bɛ ni be tiŋgbɔn shɛli ni maa yɛli, ‘Ti tum alahichi, ka birigi, ka tum ninvuɣ’ biɛtali tuma.’ 38Bɛ yi ti niŋ tuuba ni bɛ suhuri zaa ni bɛ shihi zaa bɛ ni nyɛ daba tiŋgbɔn shɛli ni maa, ka zaŋ bɛ nina kpa a ni daa zaŋ tiŋgbɔn shɛli ti bɛ yaannim’ ŋɔ min’ a ni pii tiŋ’ shɛli ŋɔ ni n ni me du’ shɛli zali ti a yuli jilima ŋɔ polo na ka n-suh’ a, 39nyin’ wummi bɛ suhigu mini bɛ fabila a biɛhigu shee alizanda ni ka niŋ bɛ ni suh’ a bɔri shɛli maa ti ba, ka chɛ a niriba bɛn tum birig’ a maa taali. 40Yaa n Naawuni, pumpɔŋɔ ŋmaligim’ a nina kpa ti polo na ka gbilisi tibili wum ti suhigu kpe ŋɔ. 41 Yawɛ ŋun nyɛ Naawuni ŋɔ, yiɣisim’ ka a min’ a yiko Alikauli Adaka ŋɔ kpe a vuhim shee. Yawɛ ŋun nyɛ Naawuni ŋɔ, yiɣisim’ chɛ ka a maligumaaniba ŋɔ nya tiliginsim, ka chɛ ka bɛn ʒe a yim mali suhupiɛlli a ninvuɣ’ suntali puuni. 42Yawɛ ŋun nyɛ Naawuni ŋɔ, di lɛb’ a nyaaŋa biri a ninvuɣ’ gahindili ŋɔ. Teem’ a ni daa mali yurilim maŋli shɛli zaŋ chaŋ a dabili Dauda san’ la yɛla.”",https://www.bible.com/bible/2264/2CH.6.DBWDB
2 YƐLIKURA 7,"Bɛ yooi Naawuni jɛmbu duu
(1 Nanima 8.62-66)
1 Sulemaana ni daa naag’ o wunsuhigu ŋɔ zaa saha shɛli, ka buɣim daa yi zuɣusaa na ti taai bɛ ni zaŋdi sara shɛli nyɔri buɣim la mini sara shɛŋa, ka Yawɛ jilima daa pali duu maa. 2Ka maligumaaniba daa kɔŋ Yawɛ jɛmbu duu maa puuni kpɛbu, o jilima ni daa pal’ o jɛmbu duu maa puuni maa zuɣu. 3 Izraɛlnim’ maa zaa ni daa nya buɣim maa ni yi zuɣusaa na ka lan nya Yawɛ jilima ni pali jɛmbu duu maa shɛm maa, ka bɛ gbani bɛ ni zaŋ kuɣa mali luɣ’ shɛli n-zaŋ bɛ nina kpa tiŋa m-paɣ’ o pam ka yɛra, “O nyɛla Naawuni suŋ, ka o yurilim kul ni beni sahakam.” 4Di saha ka naa mini niriba maa zaa daa mali sara maligunim’ Yawɛ tooni. 5Naa Sulemaana daa zaŋla naɣilahi tuhi’ pisinaayi mini piɛri tuhi’ kɔbiga ni tuhi’ pisi mali sara. Naa min’ o niriba maa zaa ni daa zaŋ Naawuni jɛmbu duu maa ti Naawuni shɛm m-bala. 6Di saha ka maligumaaniba daa zani bɛ zaashɛhi, ka Lɛvinim’ gba daa zani bɛ zaashɛhi ka gbibi Naawuni jɛmbu biŋkumdi shɛŋa Naa Dauda ni daa mali ni bɛ ŋmɛri paɣiri Yawɛ o yurilim din galisi ka kul beni sahakam la zuɣu. Kurimbuni ha, Naa Dauda daa yi yɛn mali wumpaɣibo sara maligu saha shɛli, Lɛvinim’ maa zaanimi tuhi maligumaaniba bɛn daa su tuma di saha maa m-piɛbiri bɛ kikahi maa, ka Izraɛlnim’ zaa yiɣisi zani.
7Ka Naa Sulemaana daa mali dundɔŋ din daa be Yawɛ jɛmbu duu tooni la sunsuuni ka di be kasi, dama nimaani ka o daa mali bɛ ni zaŋdi sara shɛli nyɔri buɣim la, ka nyo suhudoo sara maligu biŋkpam zaa buɣim. Dama bɛ ni daa yi zaŋdi sara shɛli nyɔri buɣim la mini suhudoo sara maligu biŋkpam la ni sara maligu la zaa daa naan ku tooi be Sulemaana ni daa zaŋ daanya mali sara maligu bimbini shɛl’ la zuɣu.
8Di saha maa Naa Sulemaana mini Izraɛlnim’ bɛn daa be o sani daa zaŋla daba ayopɔin puhi chuɣu. Ka niriba pam daa yi Lɛbɔhamat mini Ijipti kulibɔŋ polo kana, 9dama bɛ daa zaŋla daba ayopɔin n-zaŋ sara maligu bimbini maa ti Naawuni, ka zaŋ daba ayopɔin mi m-puhi chuɣu, ka daa laɣim dabisi’ shɛli din pah’ anii dali jɛm Naawuni. 10Ka o daa chɛ ka niriba maa lab’ kuli bɛ ya gol’ so ŋun daa pahir’ ayopɔin maa biɛɣu pisinaata dali, ka di niŋ ba nyaɣisim ka bɛ mali suhupiɛlli, Yawɛ ni daa wuh’ o nirilim ni nyɛ shɛm zaŋ chaŋ Dauda mini Sulemaana ni o niriba Izraɛlnim’ zaa san’ la zuɣu.
Naawuni lan yi Sulemaana zuɣu
(1 Nanima 9.1-9)
11Ka Sulemaana daa naai Yawɛ jɛmbu duu maa min’ omaŋmaŋ’ yili maa tuma zaa. Naa Sulemaana ni daa lo nia ni o tum tuun’ shɛlikam zaa Yawɛ jɛmbu duu maa ni min’ omaŋmaŋ’ yili maa ni maa daa tum naai zaa. 12Di saha ka Yawɛ daa yi Sulemaana zuɣu yuŋ yɛl’ o, “N wum a suhigu maa, ka pii kpe ŋɔ ni di nyɛ n sara maligu duu. 13N yi ti ŋari zuɣusaa kɔsoya ka saa bi lan mira bee toli yi ti ŋubiri yi bimbilima bee n-chɛ ka alɔbo lu n niriba maa zuɣu, 14ka n niriba bɛn nyɛ n ni su shɛb’ maa yi siɣisi bɛmaŋa n-suhi ma, ka niŋ tuuba, ka bo sɔŋsim n sani, ka zo n-yi bɛ ninvuɣ’ biɛtali ni, n ni be alizanda ni ka wum bɛ suhigu maa, ka chɛ bɛ daalahichi maa, ka tibi bɛ tiŋgbani maa. 15N ni chɛ ka n zaŋsim be jɛmbu duu ŋɔ ni, ka n gbilisiri tibili wumdi bɛ ni yɛn suhiri suhigu shɛli kpe ŋɔ. 16Dama pumpɔŋɔ mani m-pii duu ŋɔ m-mal’ li ka di be kasi ni di chɛ ka yi jɛmdi ma di puuni ʒiɛmani kam ni, ka n ni chɛ ka n zaɣa be di ni ka lan yuuni li sahakam. 17Ka a yi ni doli ma kaman a ba Dauda ni daa doli ma shɛm la, ka niŋdi n ni zal’ a ni a niŋ shɛlikam zaa, ka doli n zaligunim’ zaa, 18 n ni chɛ ka a nam kul beni sahakam kaman n ni daa lo a ba Dauda alikauli n-yɛli ni so kul ku kɔŋ o daŋ ni ŋun ni di nam su Izraɛlnim’ la. 19Amaa a min’ a niriba yi lɛbi yi nyaaŋa biri ma, ka zaɣisi n zalikpana la mini n zaligu shɛŋa n ni zali ya ŋɔ, ka chaŋ ti gbani wun’ shɛŋa tiŋa n-jɛmdi li, 20dindina n ni yihi ya n ni zaŋ tiŋgbɔn shɛli tin ya ŋɔ ni, ka zaɣisi n ni daa pii jɛmbu du’ shɛli ni yi jɛmdi ma di puuni ŋɔ gba, ka chɛ ka zuliya kam mal’ li ansarisi ka ʒiɛm li. 21Ka bɛnkam ti lan gariti du’ shɛli din yuli du pam ŋɔ gbini, di ni gari ba, ka bɛ bɔhira, ‘Ka bɔ n-niŋ ka Yawɛ niŋ tiŋgbani ŋɔ mini jɛmbu duu ŋɔ lala?’ 22Di saha bɛ ni ti lan yɛli, ‘Bɛ ni zaɣisi Yawɛ ŋun nyɛ bɛ yaannim’ Naawuni ŋun daa yihi ba Ijipti tiŋgbɔŋ ni na la jɛmbu, ka taɣi deela wuna n-gbaani tiŋ’ jɛmdi li la zuɣu ka o chɛ ka yɛlibiɛri ŋɔ zaa paai ba maa.’ ”",https://www.bible.com/bible/2264/2CH.7.DBWDB
2 YƐLIKURA 8,"Naa Sulemaana nya nasara o tuma ni
(1 Nanima 9.10-28)
1Naa Sulemaana daa zaŋla yuun’ pisi m-me Yawɛ jɛmbu duu mini ŋun Sulemaana nam yili. 2O daa lan lab’ me Naa Hiram ni daa zaŋ fɔntin’ shɛŋa ti o la, ka chɛ ka Izraɛlnim’ ʒini nimaani. 3Ka Sulemaana daa ti tuhi deei Hamatizɔba, 4ka me Tadimɔr din daa be tiŋgban’ nɛli ni la mini tin’ shɛŋa din daa be Hamat ka nɛma be di ni la zaa. 5O daa lan mali me Bɛtihɔrɔn din daa be zoli zuɣu la mini Bɛtihɔrɔn din daa be zolɔŋni la, ka me goondahi gil’ li, ka niŋ dunɔdaya mini binyara din kpariti dunɔdaya maa niŋ di ni. 6O daa lan me Baalat mini ŋun’ Sulemaana nɛma ni daa be tin’ shɛŋa ni zaa, ni o wɔribariba chɛchɛbunsi min’ o ni daa be tin’ shɛŋa ni. O daa lan me ŋun’ Sulemaana ni daa bɔri ni o me binshɛŋa zaa Jɛrusalɛm mini Lɛbanɔn ni o ni daa su tin’ shɛŋa zaa la ni. 7Ninvuɣ’ shɛb’ bɛn zaa daa nyɛ Hitinim’ mini Amɔrinim’ ni Pɛrizinim’ ni Hivinim’ ni Jɛbusinim’ bɛn daa pa Izraɛlnim’ 8ka nyɛ bɛn daa kpalim be tiŋgbɔŋ maa ni ka Izraɛlnim’ daa bi ku ba la zuliya ka Sulemaana daa zaŋ leeg’ o daba ka bɛ tumdi tuun’ kpɛma hal ni zuŋɔ dabisili ŋɔ. 9Amaa Sulemaana daa bi zaŋ Izraɛlnim’ leeg’ o daba ni bɛ tumd’ o tuma, bɛna n-daa nyɛ o tɔbbihi min’ o sapashin’ kpamba ni kpamba bɛn daa su o chɛchɛbunsi mini wɔribariba fukumsi. 10Naa Sulemaana daa malila kpambaliba kɔbisiyi ni pihinu ka bɛ su niriba fukumsi.
11Ka Sulemaana daa yihi Firawuna bipuɣiŋga la Dauda tiŋ’ la ni n-zaŋ o ti niŋ o ni daa me yili shɛli ti o la ni, dama o daa yɛlimi, “Di bi simdi ka m paɣ’ maa be Naa Dauda ŋun daa nyɛ Izraɛlnim’ naa ŋɔ yiŋa, dama Yawɛ Alikauli Adaka maa ni daa chaŋ luɣ’ shɛŋa zaa nyɛla luɣ’ kasi shee.”
12Di saha ka Sulemaana daa mali bɛ ni zaŋdi sara shɛli nyɔri buɣim la n-ti Yawɛ o ni daa me Yawɛ sara maligu bimbin’ shɛli zali Naawuni jɛmbu duu maa varanda tooni la zuɣu. 13 O daa malila sara maa kaman di ni daa kpa ni bɛ maani sara shɛm dabisili kam mini vuhim dabisa dali ni gol’ paliga churi dabisa dali ni yuuni puuni chur’ ata din nyɛ Bɔrɔbɔro Din ka Dabindi chuɣu la mini Dakulɔdakulo chuɣu la ni Suɣa Tibu chuɣu la dali kaman Musa ni daa zali shɛm. 14Sulemaana daa pirigi maligumaaniba dabisili kam tuma ti ba, ka ti Lɛvinim’ bɛn yɛn sɔŋdi ba la bɛ tuma din nyɛ wumpaɣibo yila ni bɛ tuun’ shɛŋa din pahi la kaman o ba Dauda ni daa wuhi shɛm la. O daa lan pirigi dunɔguliba zali dunoya zaa ni kaman Dauda ŋun daa nyɛ Naawuni nir’ la ni daa wuhi shɛm. 15Bɛ daa bi ŋmaligi ka chɛ naa ni daa zali maligumaaniba mini Lɛvinim’ zaligu shɛŋa zaŋ chaŋ shɛlikam polo bee zaŋ chaŋ nɛma duri polo la.
16Sulemaana ni daa sɔŋ Yawɛ jɛmbu duu maa tampuɣili dahin’ shɛli ka tum tuun’ shɛŋa m-mali hal ti me Yawɛ jɛmbu duu maa naai zaa shɛm m-bala.
17Di nyaaŋa ka Sulemaana daa chaŋ Ɛziɔngɛba mini Ɛlat tin’ shɛŋa din daa be teeku noli Ɛdom tiŋgbɔŋ ni la. 18Ka Hiram daa chɛ ka o kpambaliba zaŋ ŋarima mini tumtumdiba bɛn mili teeku nti ti o, ka bɛ mini Sulemaana tumtumdiba daa chaŋ Ofiri nti ʒi salima din tibisim nyɛ kilɔgiram tuhi’ pinaanu na ti ti Naa Sulemaana.",https://www.bible.com/bible/2264/2CH.8.DBWDB
2 YƐLIKURA 9,"Shiiba naa ŋun nyɛ paɣa ka Naa Sulemaana sanna
(1 Nanima 10.1-13)
1 Shiiba naa ŋun daa nyɛ paɣa daa ti wum Sulemaana yuli ni du shɛm yɛla, ka ka Jɛrusalɛm na ni o ti bɔh’ o bɔhigu kpɛma n-zahim o nya. O daa zaŋ niriba pam pah’ omaŋ’ zuɣu kana, ka lan ʒi laakuma bɛn ʒiri tulaale mini salima pam ni kuɣ’ viɛla na. Ka o daa ka Sulemaana sanna ti yɛl’ o binshɛɣukam din daa be ŋun paɣ’ maa suhu ni. 2Ka Sulemaana daa garig’ o bɔhigunim’ maa zaa, ka binshɛɣu daa kani din sɔɣi ka Sulemaana bi tooi kahigi li wuhi paɣ’ maa. 3Shiiba naa ŋun nyɛ paɣ’ maa ni daa nya Sulemaana yɛm ni nyɛ shɛm min’ o ni daa me o yil’ shɛli maa 4ni o ni daa diri bindir’ shɛŋa ni o kpambaliba ni ʒiini shɛm ni nayili bihi ni jɛmd’ o shɛm ni situr’ shɛŋa bɛ ni daa ye ni bɛn daa zaŋdi binnyura na ti tir’ o ni situr’ shɛŋa bɛ ni daa ye ni sara maligu shɛŋa o ni daa maani n-zaŋdi nyɔri buɣim Yawɛ jɛmbu duu la, ka di daa gar’ o pam.
5Ka o daa yɛli naa “N ni daa be n ya ka wum a tuma min’ a yɛm yɛla shɛm maa shiri nyɛla yɛlimaŋli. 6Amaa n daa bi niŋ n ni wum shɛm maa yɛda naɣila n ni kana ka mmaŋmaŋ’ nini ti dii nya li ŋɔ. Hal bɛ daa bi yɛli ma a yɛm din galisi pam ŋɔ yɛla pirigili gba; a biɛhigu maa gari n ni daa wum a yɛla shɛm maa. 7A niriba ni mali suhupiɛlli! Ka a kpambaliba bɛn kul ʒiini a tooni sahakam n-wumd’ a yɛm maa yɛtɔɣa gba mali suhupiɛlli. 8Ka Yawɛ ŋun nyɛ a Naawuni ŋɔ simdi paɣibu. O nini n-tiɣ’ a ka o zaŋ a ʒili o nam ʒiishee ni a nyɛ ŋun’ Yawɛ ŋun nyɛ a Naawuni ŋɔ ni pii na’ so. A Naawuni maa ni yuri Izraɛlnim’ ka zali ba ni bɛ kul beni sahakam zuɣu n-chɛ ka o piig’ a leei bɛ naa maa, ni a doli yɛlimaŋli mini wuntitali soli su ba.”
9Ka paɣ’ maa daa zaŋ salima din tibisim gari kilɔgiram tusaanahi mini tulaale zim pam ni kuɣ’ viɛla ti naa, ka tulaale zim shɛli daa kani n-viɛl’ paai Shiiba naa ŋun nyɛ paɣ’ maa ni daa zaŋ shɛli ti Naa Sulemaana maa.
10Ka Hiram tumtumdiba mini Naa Sulemaana tumtumdiba bɛn daa yi chani Ofiri ti ʒiri salima na la daa lan ʒiri aligum dari mini kuɣ’ viɛla na ti pahi. 11Ka naa Sulemaana daa zaŋ aligum dari maa mali Yawɛ jɛmbu duu min’ o yiŋ’ dunɔdura. O daa lan zaŋ li mali mɔɣilɔnim’ mini goonjɛnima n-ti baansi, ka so daa na ʒi n-nya di tatabo Juda tiŋgbɔŋ maa ni.
12Ka Naa Sulemaana daa ti Shiiba naa ŋun nyɛ paɣ’ maa o ni daa suh’ o bɔri binshɛŋa zaa. O daa ti o pina ka di gari ŋun’ paɣ’ maa ni daa ʒi pin’ shɛŋa na ti ti ŋun’ naa, di nyaaŋa ka o min’ o niriba maa daa lab’ kuli bɛ ya.
Naa Sulemaana daazichi yɛla
(1 Nanima 10.14-25)
13Sulemaana daa yi nyarila salima din tibisim nyɛ kilɔgiram tuhi’ pisinaata yuuni kam puuni 14m-pahi daabihi mini kɔhigɔriba ni daa yɔr’ o farigu shɛli zuɣu. Ka Areebia nanim’ zaa mini tiŋgbɔŋ maa ni gomnanim’ zaa daa ʒiri salima mini anzinfa na ti tiri Sulemaana. 15Ka Naa Sulemaana daa chɛ ka bɛ zaŋ salima mali nyɔtaɣirisi zaɣ’ yɛlima kɔbisiyi. Ka zaɣ’ yini kam daa di salima din tibisim nyɛ kaman kilɔgiram ayopɔin. 16Ka o daa lan chɛ ka bɛ zaŋ salima mali nyɔtaɣirisi kɔbisita, ka zaɣ’ yini kam daa di salima din tibisim nyɛ kaman kilɔgiram ata, ka o daa zaŋ di zaa niŋ Lɛbanɔn dakuɣuri yil’ la ni.
17Ka Naa Sulemaana daa lan chɛ ka bɛ zaŋ wɔbinyina mali nam ʒiishe’ titali, ka zaŋ salima alali dihi li nachiinsi. 18Nam ʒiishee maa daa malila dura diba ayɔbu, ka napɔna tambu shee din daa tuɣi nam ʒiishee maa nyɛ salima. Nam ʒiishee maa yaɣili kam daa malila nuhi pabu shee, ka bɛ daa mali gbuɣima ayi kɔtomsi n-zali baɣili nuhi pabu shee maa, 19ka bɛ daa lan mali gbuɣima pinaayi n-tamtam dura maa yaɣ’ ayi maa zaa naŋgbaŋgbirima zuɣu. O nam ʒiishee maa ŋmali daa ka na’ so sani.
20Naa Sulemaana ni daa mali pipi’ shɛŋa nyuri binnyura zaa daa nyɛla salima pipihi ka binshɛɣukam din daa be o yili shɛli din be Lɛbanɔn dakuɣuri yil’ la ni zaa daa nyɛla salima alali. Dama Naa Sulemaana ʒiɛmani maa ni, so daa bi lihi anzinfa ka di nyɛ shɛli. 21Dama Sulemaana ŋarima daa yi zaŋdila Hiram tumtumdiba n-chani Tarishish. Ŋarima maa daa yi yiri Tarishish labirina yim yuma ata puuni bɛ ʒirila salima mini anzinfa ni wɔbinyina ni kpara ni noon’ shɛb’ bɛn ŋmani tɔrotɔronim’ na.
22Dinzuɣu ka Naa Sulemaana daa mali buni mini yɛm n-gari dunia ŋɔ ni nanim’ zaa. 23Ka dunia ŋɔ nanim’ zaa daa yi chani naa Sulemaana sani ti wumdi Naawuni ni daa zaŋ yɛm shɛli niŋ o suhu ni maa yɛtɔɣa. 24Ka ŋunkam daa yi kanna daa ʒirila pina din nyɛ anzinfa nɛma bee salima nɛma bee kpariti bee bidibbina bee tulaale zim bee yuri bee buntaansi na yuuni kam.
25 Naa Sulemaana daa malila yuri mini chɛchɛbunsi duri tusaanahi. O daa malila yuri tuhi’ pinaayi, ka daa piripiri ba niŋ chɛchɛbunsi ni be tin’ shɛŋa ni, ka chɛ ka shɛb’ mi be ŋun’ naa sani Jɛrusalɛm. 26 Ŋuna n-daa su nanim’ bɛn be Yufretiiz Mɔɣili duli mini Ijipti sunsuuni nanim’ zaa zaŋ tabili Filistia tiŋgbɔŋ. 27Naa daa chɛ ka anzinfa galisi pam Jɛrusalɛm kaman kuɣa la, ka chɛ ka sida dari gba galisi pam kaman Shɛfɛla sinsabisi dari la. 28 Bɛ daa yi darila yuri Ijipti mini tiŋgban’ shɛŋa din pahi zaa ni na ti tiri Sulemaana.
Naa Sulemaana ni di nam shɛm yɛla yɛtɔɣ’ jia
(1 Nanima 11.41-43)
29Sulemaana yɛla din kpalim piligu zaŋ hal ni di bahigu ni, bɛ sab’ li niŋ anabi Neetan litaafi ni mini anabi Ahija ŋun daa nyɛ Shilo nir’ la daanabitali litaafi puuni ni anabi Iddo ni daa nya ʒii shɛŋa zaŋ chaŋ Jɛrɔbɔam ŋun daa nyɛ Nɛbat bia la polo la litaafi ni. 30Sulemaana daa dila nam ʒini Jɛrusalɛm n-su Izraɛlnim’ zaa yuun’ pihinahi. 31Ka Sulemaana daa ti faai siɣi o yaannim’ sani, ka bɛ sɔɣ’ o o ba Dauda tiŋ’ la ni; ka o bia Rɛhɔbɔam daa di nam zan’ o zaani.",https://www.bible.com/bible/2264/2CH.9.DBWDB
2 YƐLIKURA 10,"Izraɛl zuliya shɛb’ bɛn be nuzaa polɔnim’ niŋ taawaaye
(1 Nanima 12.1-20)
1Di saha ka Rɛhɔbɔam daa chaŋ Shɛkɛm, dama nimaani ka Izraɛlnim’ zaa daa laɣim ni bɛ leeg’ o nam. 2Ka Nɛbat bia Jɛrɔbɔam (ŋun daa zo n-kuli Ijipti ni o tiligi Naa Sulemaana nuu ni) la daa wum di yɛla, ka yi Ijipti maa kuna. 3Ka Izraɛlnim’ bɛn daa be Nuzaa polo maa daa tim ti boli Jɛrɔbɔam na. Ka o mini Izraɛlnim’ maa daa kana ti yɛli Rɛhɔbɔam, 4“A ba daa ʒili ti ʒi’ tibisa pam. Dinzuɣu pumpɔŋɔ filim’ a ba ni daa chɛ ka ti tumdi tuun’ kpeen’ shɛŋa la, ka lan filim’ o ni daa ʒili ti ʒi’ tibisi’ shɛŋa la ka ti jɛm’ a.”
5Ka o daa yɛli ba, “Kulimiya ka daa labina dabisili din pahir’ ata dali.” Ka niriba maa daa kuli.
6Di saha ka Naa Rɛhɔbɔam daa mali kpamba bɛn daa ʒiin’ o ba Sulemaana tooni o ni daa na be o nyɛvili ni saha shɛl’ la saawara ka bɔhi ba, “Yi lee tɛhiya ni di simdi ni n yɛli niriba ŋɔ wula?”
7Ka bɛ yɛl’ o, “A yi niŋ niriba maa nirilim, ka niŋdi din tiɣiri bɛ nini, ka zaŋ zilimballi yɛtɔɣa tɔɣisi ba, bɛ ni jɛmd’ a sahakam.”
8Amaa ka o daa zaɣisi kpamba maa ni yɛl’ o shɛm maa, ka lan mal’ o bipalitab’ bɛn min’ o daa laɣim zooi, ka bɛ nyɛ bɛn ʒiin’ o tooni la saawara. 9O daa bɔhi ba mi, “Yi lee tɛhiya ni wula ka di simdi ni ti yɛli ninvuɣ’ shɛb’ bɛn yɛli ma, ‘Filimmi ʒi’ tibisi’ shɛŋa a ba ni daa ʒili ti la?’ ”
10Ka o bipalitab’ bɛn min’ o daa laɣim zooi maa yɛl’ o, “Di ni simdi ni a yɛli bɛn yɛl’ a, ‘A ba daa ʒili ti ʒi’ tibisa, amaa filimmi li ti ti la shɛm m-bɔŋɔ’: Yɛlim’ ba, ‘Man’ nubil’ kpaliŋga bari gari m ba shee!’ 11M ba daa ʒili ya ʒi’ tibisa, ka pumpɔŋɔ man’ na yɛn pahi ya la tibisim. M ba daa malila barazim fiɛbiri ya, amaa man’ yɛn zaŋla nɔnsi leei barazim saɣisiri ya.”
12Ka dabisi’ shɛli din pahir’ ata maa dali daa ti paai, ka Jɛrɔbɔam mini niriba maa zaa daa ka Rɛhɔbɔam sanna kaman o ni daa yɛli ba shɛm la, “Labimiyana dabisi’ shɛli din pahir’ ata dali.” 13Ka Naa Rɛhɔbɔam daa zaɣisi kpamba la ni daa wuh’ o shɛm la, ka zaŋla yɛtɔɣ’ yoli yɛli niriba maa. 14O daa zaŋla o bipalitab’ la ni daa wuh’ o shɛm la yɛli ba. O daa yɛli ba mi: “M ba daa ʒili ya ʒi’ tibisa, amaa man’ ni ʒili ya ʒi’ tibisa gari lala. M ba daa malila barazim saɣisiri ya, amaa man’ yɛn zaŋla nɔnsi saɣisiri ya.” 15Dinzuɣu Naa daa bi saɣi niriba maa ni yɛli shɛm din ni chɛ ka Yawɛ ni daa chɛ ka anabi Ahija ŋun daa nyɛ Shilo nir’ la yɛli Nɛbat bia Jɛrɔbɔam shɛm la niŋ pali.
16 Izraɛlnim’ maa zaa ni daa nya ka Naa Rɛhɔbɔam bi saɣi bɛ ni bɔri shɛm maa, ka bɛ yɛli, “Ka ti baɣa bɔ m-be Dauda zuliya ni? Ti bi diri Jɛsi bia fali. Dinzuɣu Izraɛlnima, sokam kulim’ o yiŋa. Dauda zuliya, gbibiya yi yiŋa.”
Dinzuɣu ka Izraɛlnim’ maa daa wurim kuli bɛ yinsi. 17Amaa Rɛhɔbɔam daa sula Izraɛlnim’ shɛb’ bɛn daa be Juda tinsi ni la kɔŋko.
18Ka Naa Rɛhɔbɔam daa ti tim Adɔniram ŋun daa su tuma fukumsi la Izraɛlnim’ sani, ka Izraɛlnim’ maa daa lab’ o kuɣa ku. Ka Naa Rɛhɔbɔam daa yiɣisi n-niŋ yomyom kpe o chɛchɛbuŋ’ lɔɣu ni n-zo kuli Jɛrusalɛm. 19Dinzuɣu ka Izraɛlnim’ na kul mali duŋ ni Dauda yilinim’ hal ni zuŋɔ dabisili ŋɔ.",https://www.bible.com/bible/2264/2CH.10.DBWDB
2 YƐLIKURA 11,"Anabi Shɛmaya daanabitali yɛtɔɣa
(1 Nanima 12.21-24)
1Rɛhɔbɔam ni daa paai Jɛrusalɛm, o daa laɣimla Juda mini Bɛnjamin zuliya ni tɔbutuhiri’ biinsi ninvuɣ’ tuhi’ kɔbiga ni tuhi’ pihinii ni bɛ chaŋ ti tuhi Izraɛlnim’ deei nam maa ti o. 2Amaa ka Yawɛ daa yɛli anabi Shɛmaya, 3“Yɛlim’ Sulemaana bia Naa Rɛhɔbɔam ŋun nyɛ Juda naa la mini Izraɛlnim’ zaa bɛn be Juda mini Bɛnjamin tiŋgbana ni la 4ni Yawɛ yɛliya, ‘Di chaŋya ti tuhi yi mabihi maa. Labimiya kuli, Man’ Yawɛ sani ka din niŋ maa yina.’ ” Di saha ka bɛ daa wum Yawɛ ni yɛli ba shɛm maa ka lab’ kuli, ka daa bi lan chaŋ ni bɛ ti tuhi Jɛrɔbɔam.
Rɛhɔbɔam me goondahi gili fɔntinsi
5Ka Naa Rɛhɔbɔam daa be Jɛrusalɛm, ka me goondahi gili fɔntinsi ni di taɣi Judanima. 6O daa me n-gili Bɛtilihɛm mini Ɛtam ni Tɛkɔa 7ka lan me n-gili Bɛtizur mini Soko ni Adulam 8ni Gaat ni Marɛsha ni Zif. 9O daa lan me n-gili Adɔraim mini Lakishi ni Azɛka 10ni Zɔra ni Aijalɔn ni Hiburɔn. O ni daa me goondahi gili Juda mini Bɛnjamin fɔntin’ shɛŋa m-bala. 11O daa me li la goonda’ kpɛma, ka zali sapashin’ kpamba tinsi maa ni, ka daa me bindira kambɔna mini kpam ni wain ni yɛn zaani du’ shɛŋa ni tinsi maa ni. 12O daa lan zaŋ nyɔtaɣirisi mini kpana n-niŋ tinsi maa zaa ni n-chɛ ka di niŋ yaa pam. O ni daa su Juda mini Bɛnjamin zuliyanim’ shɛm m-bala.
Maligumaaniba mini Lɛvinim’ ka Juda na
13Ka maligumaaniba mini Lɛvinim’ daa yi bɛ ni be Izraɛl tiŋgbɔŋ ni luɣ’ shɛŋa zaa ni kul’ o sani. 14Dama Jɛrɔbɔam min’ o bidibisi daa kari ba mi ni bɛ di lan tum Yawɛ maligumaaniba tuma. Dinzuɣu ka Lɛvinim’ daa yi bɛ tiŋgbana ni n-chɛ bɛ binshɛɣukam ka kuli Juda mini Jɛrusalɛm na. 15 Ka Jɛrɔbɔam daa zal’ omaŋmaŋ’ maligumaaniba buɣa jɛmbu shee ni bɛ jɛmd’ o ni daa mali bu’ so mini naɣisa’ so zali, ka di nyɛ o buɣili la. 16Ka ninvuɣ’ shɛb’ bɛn daa bɔri ni bɛ jɛm Yawɛ ŋun nyɛ Izraɛlnim’ Naawuni ni bɛ suhuri zaa la daa yi Izraɛl bɔba ni yaɣa ni zaa n-doli Lɛvinim’ kuli Jɛrusalɛm ni bɛ ti mali sara ti Yawɛ ŋun nyɛ bɛ yaannim’ Naawuni la. 17Ka bɛ daa chɛ ka Juda nam maa niŋ yaa pam, ka bɛ daa kul ʒe Sulemaana bia Rɛhɔbɔam maa nyaaŋa hal ni yuma ata, dama yuma ata maa ni zaa bɛ daa kul dolila Dauda mini Sulemaana naba.
Rɛhɔbɔam malibu
18Ka Rɛhɔbɔam daa kpuɣi Dauda bia Jɛrimɔt bipuɣiŋga, Mahalat ŋun ma daa nyɛ Abiheel ŋun daa nyɛ Jɛsi bia Ɛliab bipuɣiŋga la. 19Ka o daa dɔɣi Jɛushi mini Shɛmaria ni Zaham. 20O daa lan kpuɣi Absalom bipuɣiŋga Maaka ka o daa dɔɣi Abija mini Atai ni Ziza ni Shɛlomit. 21Rɛhɔbɔam daa yur’ o paɣ’ Maaka ŋun nyɛ Absalom bipuɣiŋga maa n-gar’ o paɣ’ shɛb’ bɛn pahi min’ o mamanim’ zaa. (O daa kpuɣila paɣiba pisaayika, ka daa mali mamanim’ pihiyɔbu, o bidibisi daa nyɛla bihi pihitaayika, ka o bipuɣinsi mi nyɛ pihiyɔbu). 22Ka Rɛhɔbɔam daa zaŋ o bia Abija ŋun daa nyɛ Maaka bia la n-leei nabi’ kpɛma, dama o nia daa nyɛla o ti zaŋ o leei naa. 23O daa niŋ yɛm n-zaŋ o bidibisi maa shɛba tahi Juda mini Bɛnjamin zuliya niriba tiŋgbana yaɣa zaa ni ti ʒili bɛ ni me goondahi gili fɔntin’ shɛŋa la zaa ni, ka ti ba bɛ ni bɔri shɛlikam, ka lan bo paɣiba pam ti ba.",https://www.bible.com/bible/2264/2CH.11.DBWDB
2 YƐLIKURA 12,"Ijiptinim’ liri Judanima
(1 Nanima 14.25-28)
1Rɛhɔbɔam nam maa ni daa nya zaa zani ka niŋ yaa, di daa bi yuui ka o mini Izraɛlnim’ zaa bɛn daa be o sani maa zaɣisi Yawɛ zaligu. 2Naa Rɛhɔbɔam ni daa di nam ka di ti paai yuma anu, ka Ijipti Naa Shishak daa lo tɔb’ na ti tuhi Jɛrusalɛmnima, bɛ ni daa zaɣisi Yawɛ zaligu maa zuɣu. 3O daa malila chɛchɛbunsi tuhili ni kɔbisiyi mini wɔribariba tuhi’ pihiyɔbu. Ka tɔbbi’ shɛb’ bɛn daa yi Ijipti mini Libia ni Sukiim ni Itiɔpia n-dol’ o daa ka kalinli. 4Ka o daa tuhi deei bɛ ni me goondahi gili fɔntin’ shɛŋa Juda tiŋgbɔn ni la zaa m-mali lala hal ni Jɛrusalɛm.
5Di saha ka anabi Shɛmaya daa ka Rɛhɔbɔam mini Juda kpamba bɛn daa laɣim Jɛrusalɛm Shishak dabiɛm zuɣu la sanna nti yɛli ba, “Yawɛ ni yɛli shɛm m-bɔŋɔ: Yi ni zaɣisi ma la zuɣu ka n gba zaɣisi ya ka zaŋ ya niŋ Shishak nuu ni maa.”
6Di saha ka Izraɛl kpamba mini naa daa siɣisi bɛmaŋa ka yɛli, “Yawɛ ni niŋ shɛm maa tuhiya.” 7Yawɛ ni daa nya ka bɛ siɣisi bɛmaŋ’ maa ka o daa yɛli Shɛmaya, “Bɛ ni saɣi ni bɛ tum taali maa, n ku lan ku ba, ka ku lan chɛ ka n suhu yiɣisi bahi Jɛrusalɛmnim’ zuɣu n-chɛ ka bɛ bahi yoli, amaa n ni chɛ ka bɛ nya faako n-yi Shishak nuu ni. 8Amaa di zaa yoli, bɛ ni leeg’ o daba din ni chɛ ka bɛ baŋ man’ Naawuni jɛmbu mini tiŋgbɔn shɛŋa nanim’ jɛmbu ni pa yim shɛm.”
9 Di saha ka Shishak ŋun daa nyɛ Ijipti naa maa daa kana ti liri Jɛrusalɛmnima n-va Naawuni jɛmbu duu neen’ suma zaa mini nayili neen suma zaa. O daa kpuɣi di binshɛɣukam, ka daa lan kpuɣi Sulemaana ni daa chɛ ka bɛ zaŋ salima mali nyɔtaɣiri’ shɛŋa la zaa. 10Amaa ka Naa Rɛhɔbɔam daa chɛ ka bɛ mali daanya nyɔtaɣirisi zali di zaani, ka o daa zaŋ li niŋ tɔbbi’ shɛb’ bɛn daa ʒe n-guli nayili dunol’ la kpamba nuu ni. 11Naa daa yi ti chani Naawuni jɛmbu duu saha shɛlikam, bɛ zaŋdila nyɔtaɣirisi maa dol’ o chaŋ, di nyaaŋa ka bɛ lan zaŋ li labisi ti niŋ di duu. 12O ni daa siɣis’ omaŋ’ zuɣu daa chɛ ka Yawɛ suhuyiɣisili maa milig’ o zuɣu, ka o daa bi ku ba zaa, ka biɛhigu daa lan niŋ nyaɣisim viɛnyɛliŋga Juda tiŋgbɔŋ ni.
Rɛhɔbɔam ni di nam shɛm yɛtɔɣ’ jia
13Dinzuɣu ka Naa Rɛhɔbɔam daa niŋ kpiɔŋ ʒini Jɛrusalɛm n-su o nam maa. Rɛhɔbɔam yuma daa nyɛla yuun’ pihinahi ni yini saha shɛl’ o ni daa di nam maa. O daa dila nam maa n-ʒini Jɛrusalɛm yuun’ pinaayopɔin, tin’ shɛli Yawɛ ni daa pii Izraɛl zuliyanim’ sunsuuni n-leeg’ o jɛmbu shee la. Rɛhɔbɔam ma yuli n-daa booni Naama, o daa nyɛla Ammɔn nira. 14Rɛhɔbɔam daa tum din bie, dama o daa bi zaŋ o suhu zaa niŋ Yawɛ jɛmbu ni.
15Rɛhɔbɔam ni daa tum tuun’ shɛŋa zaa o piligu ni hal ni o bahigu ni, bɛ sabi di yɛla niŋ anabi Shɛmaya mini anabi Iddo yɛlikura litaafinim’ ni. Di saha maa Rɛhɔbɔam mini Jɛrɔbɔam daa kul tuhirila tab’ tɔbu waawaayili. 16Rɛhɔbɔam ni daa ti faai siɣ’ o yaannim’ sani, bɛ daa sɔɣ’ o la Dauda tiŋ’ la ni, ka o bia Abija daa di nam n-zan’ o zaani.",https://www.bible.com/bible/2264/2CH.12.DBWDB
2 YƐLIKURA 13,"Abija mini Jɛrɔbɔam tab’ tɔb’ tuhibu
(1 Nanima 15.1-8)
1Jɛrɔbɔam ni daa di Izraɛl nam ka di ti paai yuun’ pisaayika saha shɛli, ka Abija mi daa leei Juda naa. 2Ka o daa di nam ʒini Jɛrusalɛm’ yuma ata. O ma yuli n-daa booni Mikaya, o daa nyɛla Uriɛl ŋun daa nyɛ Gibia nir’ la bipuɣiŋga.
Ka tɔb’ daa ti lu Abija mini Jɛrɔbɔam sunsuuni, 3ka Abija daa laɣim dɔbba bɛn mali suhukpeeni din ni tuhi tɔbu ka lan nyɛ bɛn mi tɔb’ tuhibu ninvuɣ’ tuhi’ kɔbisinahi ni bɛ chaŋ tɔbu tuhibu. Ka Jɛrɔbɔam mi daa laɣim tɔbutuhiri’ biinsi bɛn nyɛ wɔɣira ninvuɣ’ tuhi’ kɔbisinii ni bɛ tuhi taba. 4Di saha ka Abija daa du n-tam zo’ shɛli din yuli booni Zɛmaraim Zoli din be Ifriim tiŋgban’ ni zoya ni la zuɣu ka yɛli, “Nyin’ Jɛrɔbɔam mini Izraɛlnim’ zaa, wummiya n ni yɛn yɛli shɛm ŋɔ! 5Yi bi mi ni Yawɛ ŋun nyɛ Izraɛlnim’ Naawuni ŋɔ daa lola alikauli din ka lɔrigibu n-zaŋ nam ti Dauda min’ o bidibisi ni bɛ su Izraɛlnim’ ʒiɛmani kam ni? 6Amaa ka nyin’ Nɛbat bia Jɛrɔbɔam ŋun nyɛ Dauda bia Sulemaana dabili ŋɔ ti zaɣis’ a duuma, 7ka ninvuɣ’ galima bɛn ka buchi laɣimna ti pah’ o zuɣu, ka bɛ zaɣisi Naa Sulemaana bia Rɛhɔbɔam ŋun daa na nyɛ bipolli ka o yɛm na bi ziligi ka o ku tooi nyaŋ ba la noli. 8Pumpɔŋɔ ka yi ti tɛhi ni yi ni mali niriba pam, ka lan mali salima naɣila’ shɛb’ Jɛrɔbɔam ni mali tin ya, ka bɛ nyɛ yi buɣa la zuɣu yi ni tooi tuhi Yawɛ nam shɛli o ni zaŋ niŋ Dauda bihi nuu ni ŋɔ. 9Yi bi kari Yawɛ maligumaaniba bɛn nyɛ Aduna bihi la mini Lɛvinim’ zaa ka zalila yimaŋmaŋ’ maligumaaniba kaman tiŋgban’ shɛŋanim’ ni niŋ shɛm la? Ka ŋunkam zaŋ naɣilaa bee piɛlah’ ayopɔin kana ni o ti mal’ omaŋ’ kasi, o leerila yi buɣ’ shɛŋa bɛn pa Naawuni la maligumaana. 10Amaa tinim’ bɛna, Yawɛ n-nyɛ ti Naawuni, ka ti na ʒi n-zaɣis’ o. Aduna bidibisi n-nyɛ ti maligumaaniba bɛn maani sara tiri Yawɛ ka Lɛvinim’ nyɛ bɛn sɔŋdi ba. 11Bɛ maani sara shɛli bɛ ni zaŋdi nyɔri buɣim la tiri Yawɛ asiba mini zaawuni kam, ka lan tuɣindi tulaale zim shɛli din nyom viɛla n-zaŋdi li zaani baɣindi bɔrɔbɔro kasi din tam salima alali teebuli zuɣu, ka lan yuuni salima firila tamdigu la din ni chɛ ka di firila maa kul diri zaawuni kam, dama tinim’ nyɛla bɛn gbibi Yawɛ ŋun nyɛ ti Naawuni ŋɔ ni zali ti shɛm, amaa ka yinim’ zaɣis’ o. 12Nyamiya, Naawuni be ti sani, ŋuna n-nyɛ ti zuɣulana, ka o maligumaaniba mi mali tɔbutuhiri’ kikahi ni bɛ piɛb’ niŋ ti ka ti tuhi ya. Dinzuɣu yinim’ Izraɛlnima, miriya ka yi tuhi Yawɛ ŋun nyɛ yi yaannim’ Naawuni ŋɔ, dama yi ku di nasara.”
13Jɛrɔbɔam daa chɛ ka tɔbbi’ shɛb’ lɔɣi gilila Judanim’ maa nyaaŋa nti sɔɣi dɔni gu ba, ka bɛn kpalim mi be bɛ tooni polo. 14Ka Judanim’ maa daa nya ka tɔb’ maa be n-gili ba tooni ni nyaaŋa zaa, ka bɛ suhi Yawɛ ka maligumaaniba daa piɛbi bɛ kikahi. 15Di saha ka Judanim’ maa daa bu tɔb’ zambu. Bɛ ni daa bu tɔb’ zambu maa, ka Naawuni daa nyaŋ Jɛrɔbɔam mini Izraɛlnim’ zaa bɛn daa be Abija mini Judanim’ tooni maa. 16Ka Izraɛlnim’ maa daa ŋmaligi guui ka chɛ Judanima, ka Naawuni daa chɛ ka Judanim’ maa nyaŋ ba. 17Ka Abija min’ o tɔbbihi maa daa ku ba pam, ka bɛ ni daa ku Izraɛlnim’ maa ninvuɣ’ shɛb’ daa nyɛla tɔbutuhiri’ biinsi tuhi’ kɔbisinu. 18Ka Izraɛlnim’ maa daa tuhi lu di saha maa, ka Judanim’ di nasara, dama bɛ daa niŋla Yawɛ ŋun nyɛ bɛ yaannim’ Naawuni la naani. 19Di saha ka Abija daa kari doli Jɛrɔbɔam nti ŋme n-deeg’ o tinsi; Bɛtɛl mini di tiŋkpansi ni Jɛshana mini di tiŋkpansi ni Ɛfurɔn mini di tiŋkpansi.
20Abija ʒiɛmani maa ni Jɛrɔbɔam daa bi lan nya yaa, ka Yawɛ daa ti ŋme o luhi ka o kpi.
21Amaa Abija ŋun’ yaa daa kul kirisimi. O daa kpuɣila paɣiba pinaanahi n-dɔɣi bidibisi pisinaayi mini bipuɣinsi pinaayɔbu. 22Abija tuun’ shɛŋa din pahi min’ o yɛtɔɣa ni o tuma zaa, bɛ sabi li niŋ anab’ Iddo yɛlikura litaafi ni.",https://www.bible.com/bible/2264/2CH.13.DBWDB
2 YƐLIKURA 14,"Naa Asa tuhi nyaŋ Kushnima
1Ka Abija daa ti faai siɣ’ o yaannim’ sani, ka bɛ sɔɣ’ o Dauda tiŋ’ la ni. Ka o bia Asa daa di nam zan’ o ba zaani. Asa ʒiɛmani maa ni, bɛ mini so daa bi tuhi tɔbu hal ni yuun’ pia. 2Asa daa tum din tuhi ka viɛla Yawɛ ŋun nyɛ o Duuma Naawuni sani. 3O daa wurim tinzun buɣa maligu bimbina la mini buɣa jɛmbu shee, ka ŋme n-kabisi di daantalisi, ka wurim Ashɛrim. 4O daa zali Judanim’ ni bɛ jɛmmila Yawɛ ŋun nyɛ bɛ yaannim’ Naawuni la kɔŋko, ka dol’ o fukumsi zaligunim’ mini zaligu shɛŋa din pahi. 5O daa lan wurim Juda tiŋgban’ ni fɔntinsi ni zaa buɣa mini bɛ ni daa yi tuɣindi tulaale zim bimbin’ shɛŋa zuɣu la zaa, ka di zuɣu daa chɛ ka suhudoo be o nam ʒiɛmani maa ni. 6Ka o daa me goondahi gili Juda fɔntinsi, vuhim ni daa be tiŋgbani maa ni saha shɛli, dama o mini so daa bi zabira. O daa bi tuhi tɔbu di yuma maa ni, dama Yawɛ daa ti o vuhim. 7Ka o daa yɛli Judanima, “Chɛliya ka ti me fɔntinsi, ka me goondahi mini dufahira din du pam gil’ li, ka niŋ dunɔdaya mini dunokparitisi niŋ li. Tiŋgbani maa nyɛla ti dini, dama ti jɛmdila Yawɛ ŋun nyɛ ti Naawuni ŋɔ. Ti ni jɛmd’ o maa zuɣu ka o ti ti suhudoo luɣilikam maa.” Dinzuɣu ka bɛ daa me binshɛɣukam maa ka bɛ biɛhigu tɔŋ. 8Asa daa malila tɔbbihi tuhi’ kɔbisita Juda tiŋgban’ ni, bɛ bidibbina daa nyɛla kpana mini nyɔtaɣirisi zaɣ’ yɛlima, ka daa lan mali tɔbbihi tuhi’ kɔbisiyi ni tuhi’ pihinii Bɛnjamin zuliya tiŋgban’ ni, bɛ bidibbina daa nyɛla tɔbiri mini nyɔtaɣirisi; bɛ zaa daa nyɛla tɔbutuhiri’ biinsi.
9Ka Zɛra ŋun daa nyɛ Itiɔpia nir’ la tɔbbihi tuhi’ tuhili mini chɛchɛbunsi kɔbisita kana ti liri ba Marɛsha. 10Ka Asa daa chaŋ ni o ti tuh’ o. Ka bɛ zaa daa zani bɛ tɔb’ gɔri ni Zɛfata din daa be Marɛsha la vinvamli ni. 11Ka Asa daa suhi Yawɛ ŋun nyɛ o Naawuni ŋɔ yɛli, “Yawɛ, a ni sɔŋdi bɛn mali yaa shɛm lala ka a sɔŋdi bɛn ka yaa gba. Yawɛ ŋun nyɛ ti Naawuni ŋɔ, sɔŋmi ti, dama nyini ka ti niŋ naani, ka zaŋ a yuli kana ni ti ti tuhi salo ŋɔ zaa. Yawɛ, nyini n-nyɛ ti Naawuni, di chɛ ka ninsal’ nyaŋ a.”
12Ka Yawɛ daa nyaŋ Itiɔpianim’ maa ti Asa mini Judanima ka Itiɔpianim’ maa daa ŋmaligi guui. 13Ka Asa mini tɔbbihi bɛn daa be o sani maa daa kari doli ba ni Gɛra n-daa ku Itiɔpianim’ maa zaa ka so bi kpalim, dama Yawɛ min’ o tɔbbihi daa ku ba. Ka Judanim’ maa daa di nɛma pam chaŋ. 14Ka bɛ daa nyaŋ tin’ shɛŋa din daa gili Gɛra maa nim’ zaa, dama Yawɛ yɛla daa gbahi ba dabiɛm. Ka tɔbbihi maa daa ʒe fɔntinsi maa zaa nɛma chaŋ, dama nɛma daa be tinsi maa ni. 15Bɛ daa liri bɛn mali biŋkɔbiri n-taɣi piɛri mini buhi ni laakuma chaŋ. Di nyaaŋa ka bɛ daa lab’ kuli Jɛrusalɛm.",https://www.bible.com/bible/2264/2CH.14.DBWDB
2 YƐLIKURA 15,"Naa Asa taɣ’ o biɛhigu
1Ka Naawuni Shia daa kpe Odɛd bia Azaria ni, 2ka o daa chaŋ ni o ti tuhi Asa soli, ka yɛl’ o, “Nyin’ Naa Asa mini Juda zuliya ni Bɛnjamin zuliya zaa, wummiya n ni yɛn yɛli ya shɛm ŋɔ, yi yi kul be Naawuni sani, o gba ni be yi sani. Yi yi bo o, yi ni nya o. Amaa yi yi zaɣis’ o, o gba ni zaɣisi ya. 3Dama Izraɛlnim’ daa ti chɛ Naawuni maŋli jɛmbu ka di yuui pam, ka mi ka maligumaana ŋun ni wuhiri ba; ka daa bi lan doli zaligu yaha. 4Amaa bɛ ni daa ti be muɣisigu ni, ka ŋmaligi kpa Yawɛ ŋun nyɛ Izraɛl Naawuni maa polo ti bo o, bɛ daa nya o. 5Di saha maa ha so daa yi yɛn chaŋ shɛli polo ka labina o suhu bi doya; dama tinsi maa nim’ daa kul zabirimi. 6Bɛ daa piripirila taba, ka zuliya ŋɔ tuhiri zuliya ŋɔ, ka tiŋ’ ŋɔ nim’ mi tuhiri tiŋ’ ŋɔ nima, dama Naawuni n-daa chɛ ka suhugarigu balibu kam ŋɔ paai ba. 7Amaa nyin’ ŋuna, di simdi ni a mali suhukpeeni, di chɛ ka a kɔba ni chɔɣisi, dama a nya a ni tum tuun’ shɛli maa laara.”
8Asa ni daa wum Odɛd bia Azaria daanabitali yɛtɔɣa maa, ka di ti o suhukpeeni pam, ka o daa wurim buɣa din jɛmbu chihiri la Juda mini Bɛnjamin zuliya tinsi ni zaa, ka lan wurim buɣ’ shɛŋa din daa be o ni daa tuhi fa Ifriim zoya ni tiŋ’ shɛŋa la ni, ka daa malimali Yawɛ sara maligu bimbini din daa be Yawɛ jɛmbu duu varanda tooni la.
9Ka niriba pam daa yi Ifriim mini Manaasa ni Simiɔn zuliya tiŋgbana ni n-zo n-kuli Asa sani, dama bɛ daa nyaya ka Yawɛ ŋun nyɛ o Naawuni maa be o sani. Ka Asa daa boli Judanim’ mini Bɛnjamin zuliya niriba n-tabili bɛn zaa daa nyɛ saamba ka be bɛ sani maa. 10Bɛ daa laɣimla Jɛrusalɛm Asa ni daa di nam ka di ti paai yuun’ pinaanu gol’ so ŋun pahir’ ata la ni. 11Ka bɛ daa zaŋ bɛ ni tuhi tɔbu n-di biŋkɔb’ shɛb’ la naɣilahi kɔbisiyopɔin mini piɛri tusaayopɔin m-mali sara ti Yawɛ dindali maa. 12Ka bɛ daa lo alikauli ni bɛ ni jɛmdi Yawɛ ŋun nyɛ bɛ yaannim’ Naawuni ŋɔ ni bɛ suhuri zaa ni bɛ shihi zaa; 13ka ŋunkam zaɣisi ni o ku jɛm Yawɛ ŋun nyɛ Izraɛl Naawuni maa, dilan’ yi nyɛla ninkurigu bee bia bee doo bee paɣa, bɛn’ kum’ o. 14Ka bɛ daa duhi bɛ yɛhi tahi pampam m-po pɔri Yawɛ sani, ka piɛbi kikahi mini binyila. 15Ka Judanim’ zaa suhuri daa paligi bɛ pɔri maa zuɣu, dama bɛ daa pola pɔri maa ni bɛ suhuri zaa, ka suhi Naawuni bɛ ni bɔr’ shɛli zaa, ka Naawuni daa deei bɛ suhigu maa, ka ŋun’ Yawɛ daa ti ba vuhim luɣilikam zaa.
16Hal Naa Asa daa yihila Maaka ŋun daa nyɛ o yabipaɣ’ la Napaɣ’ nam ni, o ni daa me buɣili Ashɛra ŋmahinli zal’ la zuɣu. Ka Naa Asa daa chɛ ka bɛ daai o ni me ŋmahinli shɛli zali maa luhi n-wurim li ka zaŋ li ti nyo buɣim Kidirɔn Vinvamli ni. 17Amaa bɛ daa bi wurim buɣ’ jɛmbo luɣ’ shɛŋa din daa be Izraɛl tiŋgbani ni la dina. Di zaa yoli, Asa daa kul ʒiɛla yim o biɛhigu ni zaa. 18Ka o daa zaŋ o ba ni daa zaŋ pin’ shɛŋa zaa ti Naawuni la mini ŋun maŋmaŋ’ ni mali pin’ shɛŋa din daa nyɛ anzinfa mini salima binyɛra la zaa nti zali Naawuni jɛmbu duu puuni. 19Ka bɛ mini so daa bi lan tuhi tɔbu hal ti paai Asa nam dibu maa yuun’ pihitanaanu saha.",https://www.bible.com/bible/2264/2CH.15.DBWDB
2 YƐLIKURA 16,"Izraɛlnim’ nya muɣisigu
(1 Nanima 15.17-22)
1Naa Asa ni daa di nam ka di ti paai yuun’ pihitanaayɔbu saha shɛli, ka Izraɛl Naa Baasha daa kana ti liri Judanima, ka me goma gili Rama ni di chɛ ka so ku tooi yi Juda Naa Asa tiŋgban’ ni bee n-kana ti kpe di ni. 2Di saha ka Asa daa zaŋ anzinfa mini salima din daa be Naawuni jɛmbu duu mini nayil’ la n-tim ni bɛ zaŋ ti ti Naa Bɛnhadad ŋun daa nyɛ Siria naa, ka be Damaskus la ka yɛl’ o, 3“Chɛ ka m min’ a laɣi tab’ zɔri kaman a ba mini m ba ni daa be shɛm la. Nyama, Anzinfa mini salima ŋɔ, n zaŋ li mi ti a pini. Larigim a mini Izraɛl Naa Baasha zɔsimdi alikauli la din ni chɛ ka o zaŋ o tɔbbihi yiɣisi ka chɛ ma.”
4Ka Bɛnhadad daa wum Naa Asa ni yɛl’ o shɛm maa, ka tim o sapashin’ kpamba mini bɛ tɔbbihi ka bɛ chaŋ ti lu Izraɛl fɔntinsi zuɣu n-daa tuhi nyaŋ Ijɔn mini Dan ni Ɛbɛlibɛtimaaka ni nɛma ni daa be fɔntin’ shɛŋa ni zaa Naftali tiŋgban’ ni. 5Naa Baasha ni daa wum lala, ka o daa chɛ Rama mɛbu, ka o tuma maa daa zani tariga. 6Di saha ka Naa Asa daa zaŋ Judanim’ zaa pa omaŋ’ zuɣu ka bɛ chaŋ ti va kuɣ’ shɛŋa mini dakuɣ’ shɛŋa Naa Baasha ni daa mali mɛri Rama maa zaa n-chaŋ ti me Gɛba mini Mizipa.
Anabi Hanani yɛla
7Di saha ka anabi Hanani daa ka Juda Naa Asa sanna ti yɛl’ o, “A ni niŋla Siria naa naani ka bi niŋ Yawɛ ŋun nyɛ a Naawuni ŋɔ naani la zuɣu, Siria naa tɔbbihi maa ni ti zo ka chɛ a. 8Itiɔpianim’ mini Libianim’ daa mali tɔbbihi pam bɛn mali chɛchɛbunsi mini wɔribariba, amaa a ni daa niŋ Yawɛ naani la zuɣu, o daa zaŋ ba niŋ a nuu ni. 9Dama Naawuni nina kul gɔrimi gindi dunia ŋɔ ni luɣilikam ni o kpaŋsi ninvuɣ’ shɛb’ bɛn gbibi yɛlimaŋli zaŋ chaŋ o sani suhuri. A tum jɛrilim dimbɔŋɔ puuni, dama pumpɔŋɔ zaŋ chana, a kul yɛn bela tɔb’ tuhibu ni.” 10Ka yɛtɔɣa ŋɔ daa chɛ ka Asa suhu yiɣisi bahi anab’ maa zuɣu, ka o chɛ ka bɛ gbaag’ o kpɛhi duu nti ga o zoligɔnim’ zali, dama yɛlli maa daa chɛ ka o suhu yiɣisi pam bahi anabi maa zuɣu. Di saha ka Asa daa gbaai niriba maa shɛb’ nahimbu.
Naa Asa nam dibu tariga
(1 Nanima 15.23-24)
11Asa ni daa tum tuun’ shɛŋa zaa piligu ni hal ni di bahigu ni bɛ sabi di yɛla niŋ Juda nanim’ mini Izraɛl nanim’ yɛlikura litaafi ni. 12Asa ni daa ti paai yuun’ pihinahiyinika o nam maa ni saha shɛli, ka naba polo dɔro daa gbaag’ o, ka o dɔro maa daa muɣis’ o pam; amaa dɔro maa ni daa muɣis’ o maa zaa yoli, o daa bi suhi Yawɛ, amaa ka naɣ’ dolila timanim’ bɔri sɔŋsim. 13Naa Asa daa niŋla o nam maa ni yuun’ pihinahi ni yini ka faai siɣ’ o yaannim’ sani. 14Ka bɛ daa sɔɣ’ o omaŋmaŋ’ ni daa chɛ ka bɛ chibi sil’ shɛli ka di be Dauda tiŋ’ la ni la puuni. Bɛ daa zaŋ o sɔŋla garibil’ zuɣu, ka daa chɛ ka tulaale duɣiriba zaŋ tulaale mih’ o, ka bɛ zaŋ o ti sɔɣi, ka mali buɣim titali sɔŋ ti o kuli maa jilima.",https://www.bible.com/bible/2264/2CH.16.DBWDB
2 YƐLIKURA 17,"Jɛhɔshafat di nam
1Ka o bidibiga Jɛhɔshafat daa di nam n-zan’ o zaani, ka daa mali shili gu Izraɛlnima. 2O daa tahi tɔbbihi ti ʒili bɛ ni daa me goondahi gili Juda fɔntin’ shɛŋa la zaa puuni, ka lan zali tɔbbihi Juda tiŋgban’ ni min’ o ba Asa ni daa tuhi deei tin’ shɛŋa Ifriim zuliya niriba tiŋgban’ ni la puuni. 3Ka Yawɛ daa ʒe Jɛhɔshafat nyaaŋa, dama o daa kul bemi kaman o ba ni daa tuui di nam ka be shɛm la, o daa bi jɛmdi Baalnima. 4Amaa o daa jɛmdila o ba Naawuni ka dol’ o zaligunima, ka daa bi be kaman Izraɛlnim’ ni daa be shɛm la. 5Dinzuɣu ka Yawɛ daa chɛ ka o nam maa niŋ yaa pam, ka Judanim’ zaa daa kanna ti tir’ o pina. Ka o daa mali buni pam, ka niriba tir’ o jilima. 6O suhu zaa daa kul yɛla Yawɛ jɛmbu zuɣu, ka din pahi nyɛla o daa wurim buɣa jɛmbu shee mini Ashɛrim ŋmahima zaa din be Juda tiŋgban’ ni.
7O ni daa di nam ka di ti paai yuma ata saha shɛli, ka o daa tim o kpambaliba, Bɛnheel mini Obadia ni Zakaria ni Nɛtanɛl ni Mikaya ni bɛ chaŋ Juda fɔntinsi ni ti wuhi niriba. 8Ka o daa chɛ ka Lɛvinim’ shɛb’ pahi bɛ zuɣu ka bɛ chaŋ. Bɛna n-daa nyɛ Shɛmaya mini Nɛtania ni Zɛbadia ni Asahɛl ni Shɛmiramɔt ni Jɛhɔnatan ni Adɔnija ni Tɔbija ni Tɔbadɔnija m-pahi Maligumaaniba Ɛlishama mini Jɛhɔram. 9Ka bɛ daa zaŋ Yawɛ zaligu kundi la n-gili Juda fɔntinsi ni zaa wuhi niriba.
Naa Jɛhɔshafat wɔɣiritali yɛla
10Yawɛ yɛla daa gbahi tiŋgbɔn shɛŋa din daa gili Juda tiŋgbɔŋ maa nanim’ zaa dabiɛm, ka bɛ daa bi buɣisi ni bɛ lo tɔbu n-tuhi Jɛhɔshafat. 11Ka Filistianim’ shɛb’ daa ʒiri pina mini anzinfa na ti jɛmdi Jɛhɔshafat. Ka Laribunim’ gba daa zaŋ piɛlahi tusaayopɔin ni kɔbisiyopɔin mini bulahi tusaayopɔin ni kɔbisiyopɔin na ti ti o. 12Ka Jɛhɔshafat daa nya yaa pam, ka me goondahi gili fɔntinsi, ka lan me nɛma sɔŋbu shee tinsi zali Juda tiŋgbɔŋ maa ni. 13O daa tum tuun’ kara Juda fɔntinsi ni.
O daa zaŋ tɔbutuhiri’ biinsi ti ʒili Jɛrusalɛm. 14Bɛ daa sabi bɛ yuya dolila bɛ daŋ ni nyɛ shɛm. Juda zuliya ni sapashin’ kpamba bɛn daa su tɔbbihi tusatusa fukumsi puuni, Adina daa sula tɔbutuhiri’ biinsi tuhi’ kɔbisita. 15Ka sapashini ŋun pa o zuɣu n-daa nyɛ Jɛhɔhanan. O daa sula tɔbbihi tuhi’ kɔbisiyi ni tuhi’ pihinii. 16Ka ŋun pa o zuɣu daa nyɛ Zikiri bia Amasia ŋun daa saɣi n-zaŋ omaŋ’ niŋ Yawɛ tuma ni la. O mi daa sula tɔbutuhiri’ biinsi tuhi’ kɔbisiyi. 17Bɛnjamin daŋ ni; Ɛliada ŋun daa nyɛ tɔbutuhiri’ biiŋa la daa sula tɔbbihi tuhi’ kɔbisiyi bɛn nyɛ peentɔriba ka gbibi nyɔtaɣirisi la. 18Ka ŋun pa o zuɣu daa nyɛ Jɛhɔzabad, o mi daa sula tɔbbihi tuhi’ kɔbiga ni tuhi’ pihinu bɛn daa gbibi bidibbina m-mali shili gu tɔbu.
19Bɛmbɔŋɔnim’ daa nyɛla bɛn tumdi naa tuma m-pah’ o ni daa zaŋ tɔbbi’ shɛb’ ʒil’ o ni daa me goondahi gili fɔntin’ shɛŋa Juda tiŋgbɔŋ zaa ni la zuɣu.",https://www.bible.com/bible/2264/2CH.17.DBWDB
2 YƐLIKURA 18,"Anabi Mikaya kpahi Naa Ɛhab zuɣu ni
(1 Nanima 22.1-28)
1Jɛhɔshafat daa mali buni ka lan mali jilima pam, ka o daa ti bɔri paɣa Ɛhab sani ni o ti o daŋ ni so. 2Ka di daa niŋ daba ayi, ka o chaŋ Ɛhab sani Samaria. Ka Ɛhab daa kɔri piɛri mini niɣi pam n-niŋ o mini bɛn daa kana saani, ka daa balim o ni o chɛ ka bɛ chaŋ ti tuhi Ramɔtigiliadnima. 3Ka Izraɛl Naa Ɛhab daa bɔhi Juda Naa Jɛhɔshafat, “A ni pahi n zuɣu ka ti chaŋ ti tuhi Ramɔtigiliadnima?”
Ka o garigi yɛl’ o, “M bela a polo ka n niriba nyɛ a niriba, ti ni pah’ a zuɣu chaŋ tɔb’ maa ni.”
4Amaa ka Jɛhɔshafat daa lan yɛli Izraɛl naa maa, “Daŋ bɔhi baŋ Yawɛ ni yɛn yɛli shɛm pɔi.”
5Di saha ka Izraɛl naa maa daa tim boli anabinim’ kɔbisinahi na nti bɔhi ba, “Ti cham’ ti tuhi Ramɔtigiliadnim’ bee ti di chaŋ?”
Ka bɛ daa garigi yɛl’ o, “Cham’ ti tuhi ba, Naawuni ni zaŋ ba niŋ nyin’ naa nuu ni.” 6Amaa ka Jɛhɔshafat daa bɔhi, “Yawɛ daanab’ so lan kani ŋun bi kana kpe ka nyɛ ti n-ni bɔhi so baŋ Yawɛ ni yɛli shɛm?”
7Ka Izraɛl Naa maa daa yɛli Jɛhɔshafat, “Ninvuɣ’ yino na beni ka ti ni bɔh’ o baŋ Yawɛ ni yɛli shɛm. Ŋuna n-nyɛ Imla bia Mikaya. Amaa man’ je o yɛlli, dama o na ʒi n-tɔɣisi anabitali yɛtɔɣ’ viɛlli zaŋ chaŋ m polo, naɣila n zaɣ’ biɛɣu ka o kul yɛra.” Ka Jɛhɔshafat daa yɛl’ o, “Naa, di yɛli lala.”
8Di saha ka Izraɛl naa maa daa boli kpeen’ so na ti yɛl’ o, “Cham’ yomyom ti zaŋ Imla bia Mikaya na.”
9Di saha Izraɛl naa mini Juda Naa Jɛhɔshafat daa yɛla bɛ alichɛbbanim’ ʒi bɛ nam ʒiishɛhi kabɔɣili din daa be Samaria dunɔdali gbin’ la ni ka anabinim’ maa zaa daa ʒe bɛ tooni n-tɔɣisiri ba anabitali yɛtɔɣa. 10Ka Chɛnaana bia Zɛdɛkia daa zaŋ kuriti mali binyila ka yɛli, “Naawuni ni yɛli shɛm m-bɔŋɔ, ‘Binyila ŋɔ ka yi yɛn zaŋ ʒe Sirianim’ ŋɔ hal ti naai bɛ balibu.’ ” 11Ka anabinim’ maa zaa daa yɛli anabitali yɛtɔɣ’ yini maa, ka yɛra, “Chamiya Ramɔtigiliad ti di nasara. Yawɛ ni zaŋ ba niŋ naa nuu ni.”
12Ka tumo so ŋun daa chaŋ ni o ti zaŋ Mikaya maa na yɛl’ o, “Nyama, anabinim’ maa zaa naala noli n-yɛli naa ni yu shɛm, a gba kul yɛlimila yɛtɔɣ’ shɛli din ŋmani bɛ ni yino dini, ka nyɛ o yubu.”
13Amaa ka Mikaya daa yɛl’ o, “Hal ka Yawɛ ŋun be ŋɔ zuɣu, man’ Naawuni maa ni kul yɛli ni n yɛli shɛli, dina ka n yɛn yɛli.”
14Ka o daa ka naa Ɛhab sanna, ka naa bɔhi, “Mikaya, ti cham ti tuhi Ramɔtigiliadnim’ bee ti di chaŋ?” Ka o daa garigi yɛl’ o, “Chamiya, yi ni nya nasara, Naawuni ni zaŋ ba niŋ yi nuu ni.”
15Amaa ka naa daa yɛl’ o, “Siɣimsiɣim bushɛm ka n yɛl’ a ni a yi yɛn zaŋ Yawɛ yɛtɔɣa yɛli ma, nyin’ yɛlim’ ma yɛlimaŋli.”
16 Di saha ka Mikaya daa garigi yɛli, “N nya ka Izraɛlnim’ zaa wurimmi be zoya zuɣu kaman piɛri bɛn ka gul’ la. Ka Yawɛ yɛli ma, ‘Bɛmbɔŋɔnim’ ka zuɣulana, chɛ ka sokam labi kul’ o yiŋ’ ni suhudoo.’ ”
17Ka Izraɛl naa maa daa yɛli Jɛhɔshafat, “N di pun bi yɛl’ a ni o bi yɛn yɛli zaɣ’ viɛlli zaŋ chaŋ m polo naɣila zaɣ’ biɛɣu kɔŋko?” 18Di saha ka Mikaya daa yɛli, “Dinzuɣu wummiya Yawɛ yɛligu: N nya Naawuni ni ʒi o nam ʒiishee, ka malaikanim’ zaa ʒe o nudirigu min’ o nuzaa polo. 19Ka Yawɛ daa bɔhi, ‘Ŋuni n-lee yɛn chaŋ ti niŋ Naa Ɛhab naŋgban’ malisim ka o chaŋ Ramɔtigiliad ka bɛ ti ku o?’ Ka ŋumbɔŋɔ yɛli ni ŋ-ŋɔ, ka ŋumbɔŋɔ mi yɛli ni ŋ-ŋɔ. 20Ka shi’ so daa tɔhi zani Yawɛ tooni yɛl’ o, ‘Man’ ni niŋ o naŋgban’ malisim.’ Ka Yawɛ bɔh’ o, ‘So dini ka a lee yɛn doli?’ 21Ka o garigi yɛli, ‘N yɛn leela ʒiri shia o daanabinim’ zaa noya ni.’ Di saha ka Yawɛ yɛl’ o, ‘A shiri ni tooi niŋ o naŋgban’ malisim, cham’ ti niŋ lala, a ni di nasara.’ ”
22Dinzuɣu pumpɔŋɔ nyama, Yawɛ zaŋla ʒiri shia niŋ a daanabinim’ ŋɔ zaa noya ni. Yawɛ yɛlila zaɣ’ biɛɣu zaŋ chaŋ a polo.
23Di saha ka Chɛnaana bia Zɛdɛkia daa kana ti labi Mikaya tapaɣa ka bɔh’ o, “So’ dini ka Yawɛ shia maa lee doli yi n ni n-kana ti yɛl’ a yɛtɔɣili ŋɔ?”
24Ka Mikaya daa garigi yɛl’ o, “Nyama, a yi ti zo n-kpe duu puuni ti sɔɣi, dindali maa ka a yɛn baŋ.”
25Ka Izraɛl naa maa daa yɛli, “Gbaamiya Mikaya n-zaŋ o ti ti Amɔn ŋun nyɛ tiŋ’ ŋɔ Gomna la mini nabia Jɔash, 26ka yɛli ba ni naa yɛliya, ‘Zaŋmiya doo ŋɔ kpɛhi duu ka tir’ o bindirigu biɛlabiɛla mini kom biɛlabiɛla hal ka n ti labina ni alaafee.’ ”
27Ka Mikaya daa yɛl’ o, “A yi ti labina ni alaafee, dindina pa Yawɛ n-chɛ ka n yɛl’ a yɛlli ŋɔ.” Ka daa lan yɛli, “Sokam zaa, wummiya.”
Naa Ɛhab kum yɛla
(1 Nanima 22.29-35)
28Di saha ka Izraɛl naa maa mini Juda Naa Jɛhɔshafat daa chaŋ Ramɔtigiliad. 29Ka Izraɛl naa maa daa yɛli Jɛhɔshafat, “Man’ ni yeei n nam nɛma ŋɔ ka taɣi nɛma ye n-chaŋ tɔb’ gɔɣu maa ni, amaa nyin’ yɛm’ a nam nɛma.” Ka Izraɛl naa maa daa taɣi nɛma ye, ka bɛ chaŋ tɔb’ gɔɣu maa ni. 30Ka Siria naa daa zal’ o chɛchɛbunsi sapashin’ kpamba zaligu n-yɛli ba, “Di ti tuhiya dabirisi, yi mi di ti tuhiya wɔɣira, amaa ti kul tuhimiyala Izraɛl naa maa kɔŋko. 31Chɛchɛbunsi sapashin’ kpamba maa ni daa ti nya Jɛhɔshafat, bɛ daa yɛlimi, ‘Izraɛl naa maa m-bala.’ Di saha ka bɛ daa ŋmaligi lu o zuɣu ni bɛ tuh’ o, ka o daa kuhi, ka Yawɛ sɔŋ o n-kari ba bahi ka chɛ o. 32Dama chɛchɛbunsi sapashin’ kpamba maa ni daa baŋ ni pa Izraɛl naa maa m-bala maa, ka bɛ daa ŋmaligi ka chɛ o dolibu. 33Amaa ka do’ so daa to piɛm ka di nyɔɣi Izraɛl naa maa o gbaɣino min’ o nyɔtaɣirigu tuɣibu shee, di saha ka o daa yɛli tɔbbi’ so ŋun daa duhir’ o chɛchɛbuŋ’ maa, ‘Ŋmaligim’ zaŋ ma yi tɔb’ gɔɣu ŋɔ ni, dama n nya daŋa.’ ” 34Ka tɔb’ maa daa kpaɣi mii pam dindali maa, ka Izraɛl naa maa daa do n-dalim chɛchɛbuŋ’ maa puuni, ka o nini kpa Sirianim’ maa polo hal ni zaawuni, zaŋ chaŋ wuntaŋ’ daa ti yɛn lu, ka o kpi.",https://www.bible.com/bible/2264/2CH.18.DBWDB
2 YƐLIKURA 19,"Anabi so kpahi naa Jɛhɔshafat zuɣu ni
1Ka Juda Naa Jɛhɔshafat daa lab’ kul’ o ya Jɛrusalɛm ni alaafee. 2Ka Hanani bia Jɛhu ŋun daa nyɛ anabi la daa yi n-chaŋ ti tuhi Naa Jɛhɔshafat soli n-yɛl’ o, “A tɛhiya ni di simdi ni a sɔŋdi ninvuɣ’ biɛri ka yuri bɛn je Yawɛ? A ni niŋ shɛm ŋɔ zuɣu, Yawɛ suhu yiɣisiya pam bahi a zuɣu. 3Amaa a nyɛla ŋun tum tuun’ suma, dama a daa wurim Ashɛra ŋmahima zaa tiŋgbɔŋ ŋɔ ni, ka zaŋ a suhu zaa niŋla Naawuni jɛmbu ni.”
Naa Jɛhɔshafat labisi niriba Yawɛ jɛmbu ni
4Jɛhɔshafat daa ʒila Jɛrusalɛm, ka daa kul chani Bɛrishiiba hal ni Ifriim zoya ni tinsi la zaa ni niriba sani nti lan labisi ba Yawɛ ŋun nyɛ bɛ yaannim’ Naawuni ŋɔ jɛmbu ni yaha. 5O daa lan zali sariakaritiba bɛ ni daa me goondahi gili Juda tiŋgban’ ni fɔntin’ shɛŋa la zaa yiniyini ni 6ka yɛli sariakaritiba maa, “Gbibiya yimaŋ’ viɛnyɛliŋga yi saria karibu ni, dama pa ninsalinim’ ka yi yɛn niŋdi li tira, amaa Yawɛ ka yi yɛn niŋdi li tira. O be yi sani yi saria karibu ni. 7Dinzuɣu zomiya Yawɛ, ka gbaamiya yimaŋ’ yi tuma ni; dama Yawɛ ŋun nyɛ ti Naawuni ŋɔ bi bɔri ŋaribu bee gaŋbu bee yi bɔri ni niriba tiri ya birapu”.
8Jɛhɔshafat daa lan pii Lɛvinim’ mini maligumaaniba ni Izraɛl daŋ kam puuni kpɛma n-leei Jɛrusalɛm sariakaritiba ni bɛ kariti saria tiri Yawɛ, ka maani niriba yɛla. Bɛ daa ʒila Jɛrusalɛm. 9Ka o daa kpahi bɛ zuɣu ni yɛli, “Di simdi ka yi zɔri Yawɛ ka tum tuma maa ni ʒiɛyimtali ni yi suhu zaa. 10Yi mabihi yi yi fɔntin’ shɛli ni n-zaŋ yɛtɔɣa tahi yi sanna ka di nyɛla ninvuɣ’ kubo yɛtɔɣa bee kali shɛli bee fukumsi zaligu shɛli birigibu yɛtɔɣa, yin’ wuhimi ba bɛ ni yɛn niŋ shɛm ka ku kpe taali ni Yawɛ sani ka o suhu yiɣisi bahi yi mini ba zuɣu. Niŋmiya lala ka ku kpe taali ni. 11Nyamiya, Amaria ŋun nyɛ maligumaaniba kpɛm’ ŋɔ n-yɛn su yi fukumsi zaŋ chaŋ Yawɛ yɛlli kam polo. Ishimail bia Zɛbadia ŋun nyɛ Juda zuliya ni gomna la mi n-yɛn su yi fukumsi zaŋ chaŋ naa yɛlli kam polo. Ka Lɛvinim’ mi nyɛ kpamba bɛn yɛn sɔŋdi ya. Maliya suhukpeeni, Yawɛ ni be ŋunkam tumdi din’ tuhi sani.”",https://www.bible.com/bible/2264/2CH.19.DBWDB
2 YƐLIKURA 20,"Bɛ tuhi Ɛdomnima
1Dimbɔŋɔ nyaaŋa ka Mɔabnim’ mini Ammɔnnim’ ni Miunnim’ shɛb’ daa ti lo tɔb’ na ni bɛ ti tuhi Jɛhɔshafat. 2Ka ninvuɣ’ shɛb’ daa kana ti yɛli Jɛhɔshafat, “Salo pam yi Ɛdom kanna ni bɛ ti lir’ a, bɛ yila teekubil’ duli yaɣ’ din’ la polo kanna, ka pumpɔŋɔ bɛ bela Hazazɔntarima.” (Dina n-nyɛ Ɛngɛdi.) 3Ka dabiɛm daa gbaai Jɛhɔshafat, ka o niŋ nimmoo suhi Yawɛ, ka moli molo ni sokam lom noli Juda tiŋgbani maa ni zaa. 4Ka Judanim’ daa laɣim ni bɛ suhi Yawɛ ka o sɔŋ ba. Bɛ daa yila Juda fɔntinsi zaa ni n-laɣimna ni bɛ ti niŋ nimmoo suhi Yawɛ. 5Ka Judanim’ mini Jɛrusalɛmnim’ daa laɣim zani Yawɛ jɛmbu duu dundɔn palli la ni, ka Jɛhɔshafat daa kana ti zani bɛ sani 6n-yɛli, “Yawɛ ŋun nyɛ ti yaannim’ Naawuni ŋɔ, pa nyini n-nyɛ alizanda Naawuni? Pa nyin’ n-nyɛ ŋun su zuliya kam zaa nam fukumsi? Kpiɔŋ mini yiko bela a nuu ni, ka so ku tooi mo a. 7 Yaa ti Naawuni, pa nyini n-daa kari tiŋgbɔŋ ŋɔ ni niriba ka chɛ a niriba Izraɛlnima, ka zaŋ li ti a zo Ibrahimma zuliya sahakam la? 8Ka bɛ daa ʒini di ni ka me a luɣ’ kasi shee ni bɛ jɛmd’ a ka yɛra, 9‘Zaɣ’ biɛɣu yi ti paai ti, kaman tibidarigibo tɔbu bee alɔbo bee fifali, ka ti ka a duu ŋɔ gbin’ na nti zani a tooni n-fabili niŋ a ti muɣisigu saha a ni wum ti fabila maa ka tiligi ti dama a be duu ŋɔ ni.’ ”
10 Ka pumpɔŋɔ nyama, Ammɔnnim’ mini Mɔabnim’ ni Ɛdom zoli zuɣunima lola tɔb’ na ni bɛ ti liri ti. Saha shɛli Izraɛlnim’ ni daa yi Ijipti tiŋgbɔŋ ni na ka a bi saɣi ni bɛ kpe zuliya shɛba tiŋgbɔna ni, ka bɛ daa chɛ ba ka bi ku ba la, 11bɛ ni yɛn yo ti sam’ shɛli nyɛla bɛ kana ni bɛ ti kari ti a ni zaŋ tiŋgbɔn shɛli ti ti ni ti su maa ni. 12Ti Naawuni a ku darigi bɛ tibili ti ti? Dama ti ka yiko din ni tooi tuhi salo pam bɛn kanna ni bɛ ti tuhi ti ŋɔ. Ti bi mi ti ni yɛn niŋ shɛm, amaa nyini ka ti kul lihira.
13Di saha maa Judanim’ zaa mini bɛ paɣiba ni bɛ biliɛri ni bɛ bi’ kura zaa daa ʒiɛla Yawɛ tooni. 14Ka Yawɛ Shia daa siɣi Jahaziɛl zuɣu na niriba maa ni. Jahaziɛl daa nyɛla Zakaria bia, ka Zakaria nyɛ Bɛnaaya bia, ka Bɛnaaya nyɛ Jɛiɛl bia, ka Jɛiɛl mi nyɛ Matania ŋun daa yi Lɛvi zuliya ni na ka nyɛ Asaf daŋ ni nir’ la bia. 15 Ka o daa yɛli, “Yinim’ Judanim’ zaa mini Jɛrusalɛmnim’ ni Naa Jɛhɔshafat, Wummiya; Yawɛ ni yɛli ya shɛm m-bɔŋɔ: ‘Di zɔriya dabiɛm, ka di chɛliya ka yi suhuri zɔhiri salo pam zuɣu, dama tɔb’ maa pala yi dini, amaa di nyɛla Naawuni dini. 16Biɛɣuni sa siɣimiya ti tuhi ba. Bɛ sa yɛn dolila Ziz polo duna. Yi sa ni tuhi ba soli vinvamli maa tariga Jɛruɛl tiŋgban’ nɛl’ la ni. 17Yinim’ Judanim’ mini Jɛrusalɛmnima, di zɔriya dabiɛm, yi mi di chɛ ka yi suhuri zɔhira, dama pa yinima n-yɛn tuhi tɔb’ maa, yinim’ dee’ kul chamiya ti zani yi zaashee, ka nya Yawɛ ni yɛn tum faako tuun’ shɛli tin ya. Biɛɣuni sa yimiya chaŋ ti liri ba, Yawɛ ni be yi sani.’ ”
18Di saha ka Jɛhɔshafat daa silim o zuɣu n-zaŋ o nini kpa tiŋa, ka Judanim’ mini Jɛrusalɛmnim’ zaa daa lu tiŋa Yawɛ tooni jɛm’ o. 19Ka Lɛvinim’ bɛn daa nyɛ Kɔhat daŋ niriba mini Kɔra daŋ niriba la daa yiɣisi zani ŋ-ŋme kuŋ’ pam paɣi Yawɛ ŋun nyɛ Izraɛlnim’ Naawuni ŋɔ.
20Ka bɛ daa yiɣisi asiba nolɔɣu kukoli saha n-yi n-chaŋ Tɛkɔa tiŋgban’ nɛli ni. Bɛ ni daa yiri maa, ka Jɛhɔshafat yiɣisi zani yɛli ba, “Yinim’ Judanim’ mini Jɛrusalɛmnima, wummiya n ni yɛn yɛli shɛm ŋɔ: Niŋmiya Yawɛ ŋun nyɛ yi Naawuni ŋɔ yɛda ka o chɛ ka yi ba n-zani. Niŋmiy’ o daanabinim’ yɛda ka di nasara.” 21Ka o mini niriba maa gbaai saawara naai, ka o daa pii baansi shɛba ni bɛ zaŋ bɛ neen’ kasinim’ yɛna ti yili yila paɣi Yawɛ. Ka baansi maa daa gari tɔbbihi maa tooni ka ŋme kuŋ’ yɛli, “Paɣimiya Yawɛ, dama o yurilim bi naara.”
22Bɛ ni daa kul piligi yiini wumpaɣibo yilli maa, ka Yawɛ daa chɛ ka mbusim lu Ammɔnnim’ mini Mɔabnim’ ni Ɛdom zoli zuɣunim’ bɛn daa laɣim kana ti liri Judanim’ maa zuɣu, ka bɛ daa birim ka ŋmaligi lu tab’ zuɣu ku taba. 23Dama Ammɔnnim’ mini Mɔabnim’ daa yiɣisimi lu Ɛdom Zoli zuɣunim’ maa zuɣu kuri ba. Bɛ ni daa ti ku ba naai, ka bɛ lan ŋmaligi lu tab’ zuɣu n-ku taba. 24Ka Judanim’ daa ti paai luɣ’ shɛli din du pam mɔɣu ni la shee, ka bɛ daa du li n-lihi tɔbbi’ gbaliŋ la polo, n-nya ka kpiimba n-do tiŋa, ka bɛ so bi tiligi.
25Jɛhɔshafat min’ o niriba ni daa kana ni bɛ ti di bɛ nɛma maa, bɛ daa nya nɛma pam mini kpiimba ni binsuma bɛ sani, ka bɛ daa va li hal ti ku lan tooi ʒi li yaha. Bɛ daa zaŋla daba ata va nɛma maa, di ni daa galisi pam zuɣu. 26Dabisi’ shɛli din pahir’ anahi dali ka bɛ daa laɣim Bɛraka Vinvamli ni, dama nimaani ka bɛ daa paɣi Yawɛ. Dinzuɣu ka bɛ daa boli nimaani Bɛraka Vinvamli hal ni zuŋɔ. 27Di saha ka Judanim’ mini Jɛrusalɛmnim’ ni bɛ zuɣulan’ Jɛhɔshafat daa lab’ kuli Jɛrusalɛm ni suhupiɛlli, dama Yawɛ daa chɛ ka bɛ nya suhupiɛlli o ni daa nyaŋ bɛ dimnim’ ti ba maa zuɣu. 28Ka bɛ daa ka Jɛrusalɛm na nti ŋme mɔɣilɔnim’ mini goonjɛnima, ka piɛbi kikahi ti kpe Yawɛ duu. 29Ka Naawuni yɛla daa gbaai tiŋgbɔna nam kam zaa dabiɛm, bɛ ni daa wum Yawɛ ni tuhi Izraɛlnim’ dimnim’ shɛm maa zuɣu. 30Ka suhudoo daa be Naa Jɛhɔshafat ʒiɛmani maa ni, dama o Naawuni daa ti o vuhim luɣilikam zaa.
Jɛhɔshafat nam bahigu
(1 Nanima 22.41-50)
31Jɛhɔshafat ni daa di nam n-su Judanim’ shɛm m-bala. O yuma daa nyɛla yuun’ pihitanaanu saha shɛl’ o ni daa di nam, o daa dila nam maa yuun’ pisinaanu Jɛrusalɛm. O ma yuli n-daa booni Azuba, o daa nyɛla Shilihi bipuɣiŋga. 32Jɛhɔshafat daa kul dolila o ba Asa soli ka bi birigi li. O daa kul tumdila din tiɣiri Yawɛ nini. 33Amaa bɛ daa bi wurim buɣa jɛmbu shee la. Dina n-daa chɛ ka niriba maa daa na bi zaŋ bɛ suhuri zaa labisi bɛ yaannim’ Naawuni jɛmbu polo.
34Jɛhɔshafat ni daa tum tuun’ shɛŋa pahi piligu ni hal ti paai di bahigu ni, bɛ sab’ di yɛla niŋ Hanani bia Jɛhu yɛlikura sabbu ni, ka di be Izraɛl Nanim’ litaafi ni.
35Dimbɔŋɔ nyaaŋa ka Juda Naa Jɛhɔshafat maa daa zaŋ omaŋ’ ti tabili Izraɛl Naa Ahazia ŋun daa tum tuumbiɛri pam la. 36O daa zaŋla omaŋ’ tabil’ o ka bɛ be Ɛziɔngɛba m-maani ŋarima ni bɛ zaŋdi li chani Speen. 37Di saha ka Dɔdavahu ŋun daa nyɛ Marɛsha nir’ la bia Ɛliɛza daa tɔɣisi anabitali yɛtɔɣa jɛndi Jɛhɔshafat yɛli, “A ni zaŋ amaŋ’ tabili Ahazia maa zuɣu Yawɛ ni saɣim a tuma maa.” Ka ŋarima maa daa chaŋ ti saɣim sol’ ni ka bi paai Speen.",https://www.bible.com/bible/2264/2CH.20.DBWDB
2 YƐLIKURA 21,"1Ka Jɛhɔshafat daa faai siɣ’ o yaannim’ sani, ka bɛ sɔɣ’ o o yaannim’ siliga ni Dauda tiŋ’ la ni; ka o bia Jɛhɔram daa di nam zan’ o zaani.
Juda naa Jɛhɔram
(2 Nanima 8.17-24)
2Jɛhɔram daa mali tizɔbihi bɛn nyɛ Jɛhɔshafat bidibisi, bɛna n-daa nyɛ: Azaria mini Jɛhiɛl ni Zakaria ni Azaria ni Maikil ni Shɛfatia. Bɛmbɔŋɔ zaa daa nyɛla Jɛhɔshafat ŋun daa nyɛ Juda naa maa bidibisi. 3Bɛ ba daa ti ba pina pam din nyɛ salima mini anzinfa ni anfaani binyara, ka daa zaŋ bɛ ni me goondahi gili Juda tin’ shɛŋa la ti ba pahi, amaa o daa zaŋ o nam maa tila Jɛhɔram, dama ŋuna n-daa nyɛ o bituuli. 4Jɛhɔram ni daa ʒin’ o ba nam ʒiishee n-nya yaa naai, o daa zaŋla takɔbi ku o tizɔbihi maa zaa, ka daa lan ku Izraɛl kpambal’ shɛb’ gba.
5Jɛhɔram yuma daa nyɛla yuun’ pihitanaayi saha shɛl’ o ni daa di nam maa, o daa di nam maa la yuma anii Jɛrusalɛm. 6O daa dolila Izraɛl nanim’ naba, ka daa tumdi kaman Ɛhab daŋ niriba ni daa tumdi shɛm, dama Ɛhab bipuɣiŋga n-daa nyɛ o paɣa. O daa tum tuumbiɛri pam Yawɛ sani. 7 Di zaa yoli Yawɛ daa bi bɔr’ ni o bahi Dauda daŋ maa yoli, o ni daa lo Dauda alikauli shɛl’ la zuɣu. O daa lo Dauda alikauli ni o ni zaŋ nam ti o min’ o zuliya ka bɛ be kaman firila la sahakam.
8 Jɛhɔram ʒiɛman’ ni ka Ɛdomnim’ daa zaɣisi ni Judanim’ ku lan su ba, ka bo bɛmaŋmaŋ’ naa. 9Ka Jɛhɔram daa zaŋ sapashin’ kpamba min’ o chɛchɛbunsi zaa chaŋ yuŋ ti tuhi Ɛdomnim’ bɛn daa gil’ o min’ o chɛchɛbunsi sapashinnim’ niŋ sunsuuni la. 10Lala ka Ɛdomnim’ daa niŋ n-zaɣisi ni Judanim’ ku lan su ba hal ni zuŋɔ. Di saha ka Libinanim’ gba daa zaɣisi ni o ku lan su ba, o ni daa zaɣisi Yawɛ ŋun nyɛ o yaannim’ Duuma Naawuni jɛmbu la zuɣu. 11Hal o daa mɛla buɣa jɛmbu shee Juda zoya tinsi ni, ka daa chɛ ka Jɛrusalɛmnim’ bi lan ʒe yim, ka lan chɛ ka Judanim’ birigi.
12Ka anabi Ilaija daa sabi gbaŋ ti o na yɛl’ o, “Yawɛ ŋun nyɛ a yab’ Dauda Naawuni la ni yɛli shɛm m-bɔŋɔ: A bi dol’ a ba Jɛhɔshafat soli bee n-doli Juda Naa Asa naba, 13amaa ka dolila Izraɛl nanim’ naba n-chɛ ka Judanim’ mini Jɛrusalɛmnim’ bi lan ʒe yim kaman Ɛhab ni daa niŋ shɛm n-chɛ ka Izraɛlnim’ bi lan ʒe Naawuni yim la, m-pah’ a ni daa lan ku a tizɔbihi bɛn so a ka nyɛ a ba bihi la. 14Dinzuɣu nyama, Yawɛ ni chɛ ka alɔbo titali lu a niriba min’ a paɣiba ni a bihi ni a ni su shɛlikam zaa zuɣu; 15ka chɛ ka dɔro gbaag’ a nyɔri, ka dɔro maa ni nyɛla din kul yɛn pahiri dabisili kam hal ka a nyɔri ti yirina.”
16Ka Yawɛ daa chɛ ka Filistianim’ mini Laribunim’ bɛn daa be Itiɔpianim’ polo la suhiri yiɣisi bahi Naa Jɛhɔram zuɣu. 17Ka bɛ daa lo tɔb’ na ti liri Judanima, ka kpe nayili ti ʒe bɛ ni nya binshɛɣukam zaa nayili maa ka gbah’ o paɣiba min’ o bidibisi zaa chaŋ. Bɛ daa gbah’ o bidibisi zaa ka ti naɣ’ chɛla o kaluɣi ŋun yuli daa booni Ahazia la kɔŋko.
18Dimbɔŋɔ zaa nyaaŋa ka Yawɛ daa chɛ ka dɔr’ shɛli din ka tibbu gbaag’ o nyɔri. 19Di ni daa biɛmbe zaŋ chaŋ di yuma ayi bahigu ni ka o dɔro maa daa ti chɛ ka o nyɔri yina, ka o daa nya biɛrim pam hal ti kpi. O ni daa kpi, o niriba daa bi mali buɣim n-ti o jilima kaman bɛ ni daa mali buɣim ti o yaannim’ jilima shɛm la.
20O yuma daa nyɛla yuun’ pihitanaayi saha shɛl’ o ni daa di nam. O daa di nam maa ʒini Jɛrusalɛm la yuma anii; ka daa ti kpi ka di bi niŋ so nandahima. Ka bɛ daa sɔɣ’ o Dauda tiŋ’ la ni, amaa bɛ daa bi sɔɣ’ o nanim’ silisi la ni.",https://www.bible.com/bible/2264/2CH.21.DBWDB
2 YƐLIKURA 22,"Juda naa Ahazia
(2 Nanima 8.25-29; 9.21-28)
1Ka Jɛrusalɛmnim’ daa zaŋ Ahazia ŋun daa nyɛ Jɛhɔram kaluɣi la n-leei naa zal’ o ba zaani; dama ŋmɛnditoya bɛn daa doli Laribunim’ maa ka sansani maa ni na daa ku Jɛhɔram bikpamba zaa. Dinzuɣu ka Jɛhɔram bia Ahazia daa leei Juda naa maa. 2Ahazia yuma daa nyɛla yuun’ pihinahinaayi saha shɛl’ o ni daa di nam maa. O daa di nam maa ʒini Jɛrusalɛm la yuun’ yini. O ma yuli n-daa booni Atalia, o daa nyɛla Omri bia. 3O gba daa dolila Naa Ɛhab daŋ niriba naba, dama o ma n-daa nyɛ o saawaralana n-wuhir’ o ka o tumdi tuumbiɛri. 4O daa tum tuumbiɛri Yawɛ sani kaman Ɛhab daŋ niriba ni daa niŋ shɛm la, dama o ba kum nyaaŋa, bɛna n-daa nyɛ o saawaranim’ bɛn luh’ o. 5O daa deei bɛ yɛligu hal ti dolila Izraɛl Naa Ɛhab bia Jɔram ŋun nyɛ Izraɛl naa la chaŋ Ramɔtigiliad nti tuhi Siria naa Hazaɛl. Ka Sirianim’ maa daa ti Jɔram daŋa. 6Ka o daa labi Jɛziriil ni o ti tib’ o ni daa deei dan’ shɛŋa o ni daa chaŋ Rama ka o mini Siria Naa Hazaɛl ti tuhi la ni. Ka Ahazia ŋun daa nyɛ Juda naa Jɛhɔram bia la daa chaŋ Jɛziriil ni o ti kaai Naa Jɔram ŋun daa nyɛ Naa Ɛhab bia la o dansi maa zuɣu.
7Amaa Naawuni daa zaliya ni Jɔram kaabu maa n-yɛn nyɛ Ahazia bahigu. Dama o ni daa yi nimaani ka o mini Jɔram doli tab’ chana, ka bɛ daa chirigi Nimshi bia Jɛhu, Yawɛ ni daa zali so ni o kum’ Ɛhab daŋ ni niriba zaa la. 8Jɛhu ni daa kuri Ɛhab daŋ niriba maa saha shɛli maa, ka o daa tuhi Juda kpambaliba mini Ahazia mabihi bidibisi bɛn daa doli Ahazia maa soli n-daa ku ba. 9Ka o daa gbaai Ahazia shee bɔbu, ka bɛ ti nya o ka o sɔɣila Samaria, ka bɛ gbaag’ o tahi Jɛhu sani nti ku o. Amaa bɛ daa sɔɣ’ o, dama bɛ daa yɛlimi, “O nyɛla Jɛhɔshafat ŋun daa jɛmdi Yawɛ ni o suhu zaa la yaaŋa.” Ka Ahazia daŋ niriba ni so daa lan kani ŋun ni tooi di nam.
Atalia ŋun daa nyɛ paɣ’ so ŋun di Juda nam
(2 Nanima 11.1-3)
10Ahazia ma Atalia ni daa nya ka o bia lan kani maa, ka o bahi noli ni bɛ kum Juda nabihi zaa. 11Amaa ka nabipuɣiŋga ŋun yuli daa booni Jɛhɔshabiat la daa sɔɣi kpuɣi Ahazia bidibiga Jɔash bɛ ni daa yɛn ku nabi’ shɛb’ maa ni yino min’ o biyola ti sɔɣ’ o dugbɛrili ni. Lala ka Jɛhɔshabiat ŋun daa nyɛ Naa Jɛhɔram bipuɣiŋga, ka nyɛ Ahazia tizɔpaɣa ŋun daa nyɛ Jɛhɔiada ŋun daa nyɛ maligumaani la paɣ’ la daa zaŋ o sɔɣi, ka Atalia daa bi tooi ku o. 12Ka o daa be bɛ sani hal ni yuma ayɔbu n-kul sɔɣila Naawuni jɛmbu duu maa ni, ka Atalia daa leei naa su tiŋgbɔŋ maa.",https://www.bible.com/bible/2264/2CH.22.DBWDB
2 YƐLIKURA 23,"Bɛ taai duŋ niŋ Atalia
(2 Nanima 11.4-16)
1Amaa yuun’ shɛli din daa pahiri yuma ayopɔin la ni ka maligumaana Jɛhɔiada daa niŋ suhukpeeni n-chaŋ ka o mini sapashin’ kpamba shɛb’ bɛn daa su tɔbbihi kɔbigakɔbiga ti tɔɣisi naai noli. Bɛna n-daa nyɛ: Jɛrɔham bia Azaria mini Jɛhɔhanan bia Ishimail ni Azaria bia Obɛd ni Adaya bia Maasɛya ni Zikiri bia Ɛlishafat. 2Ka bɛ daa chaŋ gili Juda tiŋgban’ ni fɔntinsi zaa ni nti laɣim Lɛvinim’ mini Izraɛl dɔɣirikpamba, ka bɛ ka Jɛrusalɛm na.
3 Ka niriba maa zaa daa lo naa alikauli Naawuni jɛmbu duu maa puuni. Ka Jɛhɔiada daa yɛli ba, “N-nyɛ nabia maa, chɛliya ka o di nam kaman Yawɛ ni daa yɛli shɛm zaŋ chaŋ Dauda zuliya polo la.” 4O daa lan yɛli, “Yi ni yɛn niŋ shɛm m-bɔŋɔ: yi pirigibu buta puuni yim bɛn nyɛ maligumaaniba mini Lɛvinim’ bɛn yɛn be tuma ni Vuhim Dabisili dali yɛn nyɛla dunɔguliba, 5ka yim zuɣu be nayili, ka yim zuɣu mi be tanzaa dunɔdal’ la gbini. Ka zama zaa mi kpalim be Yawɛ jɛmbu duu maa dundɔŋ ni. 6So di kpe Naawuni jɛmbu duu maa puuni naɣila maligumaaniba mini Lɛvinim’ bɛn tumdi tuma la kɔŋko; bɛna n-ni tooi kpe di puuni, dama bɛna m-be kasi, amaa di simdi ka bɛnkam kpalim zaa saɣi Yawɛ ni zali ba shɛm maa. 7Lɛvinim’ ni gbibi bɛ bidibbina bɛ nuhi ni n-zani gili naa, ka ŋunkam kpe nayili maa na, bɛn’ kum’ o. Kul benya naa sani, o yi ti yɛn yina, yin’ benya o sani, ka o yi ti labiri kpɛra yin’ benya o sani.”
8Ka Lɛvinim’ mini Judanim’ zaa daa niŋ maligumaana Jɛhɔiada ni zali ba shɛm maa zaa. Ka sapashin’ kpɛm’ kam daa zaŋ o ninvuɣ’ shɛb’ bɛn yɛn deei tuma Vuhim Dabisili maa dali na nti pahi bɛn yɛn yiɣisi tuma ni kuli maa zuɣu, dama maligumaana Jɛhɔiada daa bi yɛli ba ni bɛ di lan tum tuma. 9Ka maligumaana Jɛhɔiada daa zaŋ Naa Dauda kpana la min’ o nyɔtaɣiri’ kara ni zaɣibihi zaa din daa be Naawuni duu la ni n-ti sapashin’ kpamba bɛn su tɔbbihi kɔbigakɔbiga maa, 10Ka chɛ ka niriba maa zaa gbibi bɛ bidibbina bɛ nuhi ni n-ʒe nudirigu mini nuzaa polo zaa gili naa ka shɛb’ mi ʒe n-gili sara maligu bimbini la mini duu maa. 11Di saha ka o daa zaŋ nabia maa na nti zaŋ nam zuɣupiligu pil’ o, ka zaŋ nam fukumsi litaafi ti o, ka bɛ leeg’ o nam. Ka Jɛhɔiada min’ o bidibisi daa booi kpam bah’ o zuɣu ni. Ka sokam daa kuhi yɛli, “Naawuni dolimi naa ŋɔ nyɛvili.”
12Ka Atalia daa wum bɛ ni zɔri gindi ka paɣiri naa maa, ka o daa kpe Yawɛ duu maa ni niriba maa sani 13nti lihi nya ka naa maa ʒiɛla dunol’ ni o bimbini zuɣu, ka sapashin’ kpamba mini kika’ piɛbiriba ʒe o sani, ka tiŋgbani maa nim’ zaa suhuri daa paligi, ka bɛ piɛbiri bɛ kikahi. Ka baansi zaŋ bɛ biŋkumda m-be tooni ŋmɛra. Ka Atalia daa dari chɛh’ omaŋmaŋ’ situra, ka kuhi yɛli, “Nyaanyibo! Nyaanyibo!”
14Ka maligumaana Jɛhɔiada daa zaŋ sapashin’ kpamba bɛn daa su tɔbbihi zaa la yi nti yɛli ba, “Gbaamiy’ o tim tɔbbihi maa sunsuuni chaŋ, ka so yi dol’ o na, yin’ zaŋmiya takɔbi ku dilana.” Dama maligumaana maa daa yɛliya, “Di kuny’ o Yawɛ jɛmbu duu ŋɔ puuni.”
15Ka bɛ daa gbaag’ o n-zaŋ o chaŋ nayili dunɔdali din yuli daa booni wɔhu dunɔdal’ la gbini nti ku o nimaani.
Jɛhɔiada labisi niriba Yawɛ jɛmbu ni
(2 Nanima 11.17-20)
16Ka Jɛhɔiada daa chɛ ka o mini niriba maa zaa ni naa lo alikauli ni bɛn’ yɛn nyɛla Yawɛ niriba. 17Di saha ka niriba maa zaa daa kabi chaŋ buɣili Baal duu nti daai li luhi ka wurim di maligu bimbina la mini di binnana la n-chɛrisichɛrisi di zaa, ka ku Matan ŋun daa nyɛ Baal tindan’ la maligu bimbini maa tooni. 18Ka Jɛhɔiada daa zaŋ Yawɛ jɛmbu duu maa tuma fukumsi niŋ Lɛvinim’ bɛn nyɛ maligumaaniba shɛb’ Dauda ni daa zali ni bɛ su Yawɛ jɛmbu duu tuma fukumsi ka maani bɛ ni zaŋdi sara shɛli nyɔri buɣim la tiri Yawɛ kaman di ni sabi shɛm Musa zaligu ni la nuu ni, ka bɛ daa mali suhupiɛlli ka yiini yila kaman Dauda ni daa wuhi ba shɛm la. 19Ka Jɛhɔiada daa zali dunɔguliba Yawɛ jɛmbu duu maa dunoya ni ni bɛ kariti bɛn bi be kasi.
20Ka o daa zaŋ sapashin’ kpamba mini ninvuɣ’ zuɣuri ni gomnanima ni tiŋgbani maa ni niriba zaa ka bɛ chaŋ ti zaŋ naa maa Yawɛ jɛmbu duu maa ni yi n-doli zuɣusaa polo dunol’ la n-kuni nayili. Ka bɛ daa zaŋ naa maa ʒili nayili nam ʒiishee. 21Ka di daa niŋ tiŋgbani maa nim’ zaa nyaɣisim, ka tiŋ’ maa daa maai, bɛ ni daa zaŋ takɔbi ku Atalia maa nyaaŋa.",https://www.bible.com/bible/2264/2CH.23.DBWDB
2 YƐLIKURA 24,"Juda Naa Jɔash
(2 Nanima 12.1-16)
1Jɔash yuma daa nyɛla yuma ayopɔin saha shɛl’ o ni daa di nam maa. O daa di nam maa ʒini Jɛrusalɛm la yuun’ pihinahi. O ma yuli n-daa booni Zibia, o daa nyɛla Bɛrishiiba nira. 2Jɔash daa tum din tuhi Yawɛ sani maligumaana Jɛhɔiada ʒiɛmani maa ni zaa. 3Ka Jɛhɔiada daa bo paɣiba ayi ti o ka o zaŋ ba dɔɣi bidibisi mini bipuɣinsi.
4Dimbɔŋɔ nyaaŋa ka di daa lu Jɔash suhu ni ni o lan malimali Yawɛ jɛmbu duu la. 5Ka o daa laɣim maligumaaniba mini Lɛvinim’ na ti yɛli ba, “Chamiya Juda fɔntinsi ni ti chɛ ka Izraɛlnim’ zaa tɔhi liɣiri ka yi zaŋ li na ka ti ti maani yi Naawuni jɛmbu duu ŋɔ yuuni kam.” “Niŋmiya lala yomyom.” Amaa ka Lɛvinim’ maa daa bi niŋdi yomyom. 6 Di saha ka o daa boli Jɛhɔiada ŋun daa nyɛ bɛ kpɛm’ maa na ti bɔh’ o, “Bɔ n-niŋ ka a bi chɛ ka Lɛvinim’ chaŋ Juda mini Jɛrusalɛm ti deei Yawɛ dabili Musa ni daa zali Izraɛlnim’ ni bɛ yɔri Yawɛ alikauli suɣili farigu shɛli la na?” 7Dama Atalia ŋun daa nyɛ paɣ’ putɔɣulan’ la bidibisi daa kabila Naawuni jɛmbu duu maa kpe, hal ka daa lan zaŋ Yawɛ jɛmbu duu neen’ kasinim’ zaa ti jɛmdi Baalnima.
8Dinzuɣu ka naa daa zali ni bɛ malim’ adaka zali Yawɛ jɛmbu duu samban’ ni dunɔdali gbini. 9Ka o daa moli molo gili Juda mini Jɛrusalɛm zaa ni bɛ yo Yawɛ farigu shɛli Naawuni dabili Musa ni daa zali Izraɛlnim’ tiŋgban’ nɛli ni ni bɛ yo la. 10Ka di daa niŋ kpamba maa mini niriba maa zaa nyaɣisim pam, ka bɛ daa kanna ti yɔri bɛ farigu liɣiri maa niŋdi adaka maa ni hal ti naai dindali maa. 11Lɛvinim’ daa yi ti nya ka liɣiri zooi adaka maa ni saha shɛli, bɛ zaŋdi li mi tahi naa gbaŋŋmara mini maligumaaniba kpɛm’ sani, ka bɛ ti yihi liɣiri maa, ka zaŋ adaka maa labisi ti zali di zaashee. Lala ka bɛ daa kul niŋdi dabisili kam n-laɣisi liɣiri pam.
12Ka naa mini Jɛhɔiada daa zaŋ li ti ninvuɣ’ shɛb’ bɛn daa su Yawɛ jɛmbu duu tuma fukumsi la ka bɛ bo tammɛriba mini kapintanima ni bɛ mali Yawɛ jɛmbu duu maa, ka lan bo bɛn mi kuriti mini daanya tuma ni bɛ mali Yawɛ jɛmbu duu maa. 13Ka tumtumdiba maa daa tum tuma, ka duu maa malibu tuma chaŋ tooni. Ka bɛ daa mali Naawuni jɛmbu duu maa ka di be kaman di ni daa pun be shɛm, ka lan niŋ yaa pahi. 14Ka bɛ daa tum tuma maa naai, ka zaŋ laɣ’ shɛli din daa guui na ti ti naa mini Jɛhɔiada, ka bɛ daa zaŋ li mali Yawɛ jɛmbu duu maa ni binyara, binyari shɛŋa bɛ ni daa mali jɛmdi Naawuni mini bɛ ni daa mali binshɛŋa tumdi bɛ ni daa zaŋdi sara shɛli nyɔri buɣim la tuma ni chɛrisi ni salima mini anzinfa duɣuri.
Jɛhɔiada tuma labi nyaaŋa
Jɛhɔiada saha maa zaa bɛ daa kul maanila bɛ ni zaŋdi sara shɛli nyɔri buɣim la Yawɛ jɛmbu duu maa ni dabisili kam. 15Ka Jɛhɔiada daa ti kurigi ka o dabisa pali ka o kpi. O yuma daa nyɛla yuun’ kɔbiga ni pihita saha shɛl’ o ni daa kpi maa. 16Ka bɛ daa sɔɣ’ o Naa Dauda tiŋ’ la ni nanim’ silisi ni, dama o daa tum tuun’ suma Izraɛl tiŋgbɔŋ ni, ka lan tum tuun’ suma ti Naawuni min’ o jɛmbu duu.
17Jɛhɔiada kum maa nyaaŋa ka Juda kpamba daa kana ti jɛm naa, ka naa daa wum bɛ ni yɛli shɛm. 18Ka bɛ daa chɛ Yawɛ ŋun nyɛ bɛ yaannim’ Naawuni la jɛmbu duu ni kpɛbu, ka jɛmdila buɣili Ashɛra binyɛra mini binnana. Ka Naawuni suhu daa yiɣisi bahi Judanim’ mini Jɛrusalɛmnim’ zuɣu bɛ taali tumbu maa zuɣu. 19Amaa o daa timdi anabinim’ bɛ sani ni bɛ ti chɛ ka bɛ labi ŋun’ Yawɛ sanna. Ka anabinim’ maa daa saɣisi ba, amaa ka bɛ zaɣisi wumbu. 20 Ka Naawuni Shia daa kpe Zakaria ŋun daa nyɛ maligumaana Jɛhɔiada bidibiga la ni, ka o daa yiɣisi zani niriba maa sunsuuni yɛli, “Naawuni yɛliya, ‘Bɔ n-niŋ ka yi zaɣisi Yawɛ zaligunim’ dolibu ka di zuɣu chɛ ka yi biɛhigu bi tɔŋda? Yi ni zaɣisi Yawɛ maa zuɣu, ka o gba zaɣisi ya.’ ” 21Amaa bɛ daa lo o nia biɛɣu. Ka naa daa bahi ba noli ka bɛ lab’ kuɣa ku o Yawɛ jɛmbu duu dundɔŋ ni. 22Naa Jɔash daa bi lan teei Zakaria ba Jɛhɔiada ni daa niŋ o nirilim shɛm la zaa yɛla, ka daa chɛ ka bɛ ku o bia maa. Zakaria ni daa yɛn kpi, o daa yɛlimi, “Yawɛ, nyam’ bɛ ni niŋ shɛm ŋɔ, ka bɔhi ba biɛri.”
Jɔash nam bahigu
23Zaŋ chaŋ yuuni daa ti yɛn giligi, ka Siria tɔbbihi daa lo tɔb’ na ti liri Naa Jɔash. Bɛ daa lirila Judanim’ mini Jɛrusalɛmnima n-ku bɛ zuɣulaannim’ zaa, ka di nɛma n-zaŋ li chaŋ ti ti Damaskus naa. 24Hal Siria tɔbbihi maa ni daa bi galisi maa zaa yoli, Naawuni daa zaŋ tɔbbihi pam niŋ bɛ nuu ni, dama tɔbbihi maa daa nyɛla bɛn zaɣisi Yawɛ ŋun nyɛ bɛ yaannim’ Naawuni la. Lala zuɣu ka bɛ daa darigi Jɔash tibili. 25Ka bɛ daa ti Naa Jɔash daŋa ka chaŋ ka chɛ o, ka o kpambaliba daa lo o nia biɛɣu ka ku o o bindoo zuɣu, maligumaana Jɛhɔiada bia ʒim yihibu la zuɣu. Ka o daa kpi ka bɛ sɔɣ’ o Dauda tiŋ’ la ni, amaa bɛ daa bi sɔɣ’ o nanim’ silisi la ni. 26Bɛn daa lo o nia biɛɣu maa n-daa nyɛ Zabad Shimiat ŋun daa nyɛ Ammɔn nir’ la bia mini Shimrit ŋun daa nyɛ Mɔab nir’ la bia Jɛhɔzabad. 27O kalinsi nyaaŋa ka o bia Amazia daa di nam zan’ o zaani. Bɛ sabi o bidibisi yɛla mini bɛ ni daa tɔɣisi anabitali yɛtɔɣ’ shɛŋa pam jɛnd’ o la ni o ni daa mali Naawuni jɛmbu duu me shɛm la, niŋ Nanim’ yɛlikura litaafi ni.",https://www.bible.com/bible/2264/2CH.24.DBWDB
2 YƐLIKURA 25,"Amazia
(2 Nanima 14.2-6)
1Amazia yuma daa nyɛla yuun’ pisinaanu saha shɛl’ o ni daa di nam maa. O daa di nam maa ʒini Jɛrusalɛm la yuun’ pihitayinika. O ma yuli n-daa booni Jɛhɔadan. O ya n-daa nyɛ Jɛrusalɛm. 2Amazia daa nyɛla ŋun tum din tuhi Yawɛ sani, amaa o daa bi tum li ni o suhu zaa. 3O nam maa ni daa ti niŋ yaa naai, ka o daa chɛ ka bɛ ku o kpamba bɛn daa ku o ba ŋun daa nyɛ naa la. 4 Amaa o daa bi chɛ ka bɛ ku bɛ bihi bɛna, kaman di ni daa sabi shɛm Musa zaligu kundi ni la. Luɣ’ shɛli Yawɛ ni daa yɛli, “Di kunya bihi banima bɛ bihi taali zuɣu bee n-ku bihi bɛ banim’ taali zuɣu, amaa di simdi ni sokam kpila omaŋmaŋ’ taali zuɣu.”
Bɛ tuhi Ɛdomnima
(2 Nanima 14.7)
5Ka Amazia daa laɣim Judanim’ na nti piripiri ba kaman bɛ daŋ ni nyɛ shɛm, n-zaŋ ba ti sapashin’ kpamba mini bɛn su tɔbbihi tuhilituhili mini kɔbigakɔbiga fukumsi Juda mini Bɛnjamin tiŋgbana maa ni zaa. Ka o daa laɣim nachimba bɛn paai yuun’ pisi zaŋ chana, n-nya ka bɛn mali yaa ka ni tooi gbibi kpana mini nyɔtaɣirisi chaŋ tɔbu kalinli nyɛla niriba tuhi’ kɔbisita. 6Ka o daa lan zaŋ anzinfa din tibisim nyɛ kilɔgiram tusaata ni kɔbisinahi n-chaŋ ti da Izraɛl tɔbutuhiri’ biinsi tuhi’ kɔbiga na ti pahi. 7Amaa ka Naawuni nira daa chaŋ naa maa sani ti yɛl’ o, “N dan’ naa, di chɛ ka Izraɛl tɔbbihi ŋɔ pahi dol’ a chaŋ, dama Yawɛ ka Izraɛlnim’ bɛn nyɛ Ifriim zuliya ŋɔ zaa so sani. 8Amaŋmaŋ’ cham’ ti tuhi, mali kpiɔŋ tɔb’ maa tuhibu ni. Di yi pa lala Naawuni ni ŋme a luh’ a dimnim’ maa tooni. Dama Naawuni mali yiko din ni sɔŋ nira bee n-ŋme o luhi.”
9Ka Amazia daa bɔhi Naawuni nira maa, “Ka n ni pun zaŋ anzinfa kilɔgiram tusaata ni kɔbisinahi shɛli da Izraɛl tɔbutuhiriba maa na, wula ka ti lee yɛn niŋ zaŋ chaŋ di polo?” Ka Naawuni nira maa garigi yɛl’ o, “Yawɛ ni tooi ti a anzinfa din gari li.” 10Di saha ka Amazia daa chɛ ka tɔbutuhiriba bɛn daa yi Ifriim tiŋgban’ ni na maa lab’ kuli. Ka bɛ suhuri daa yiɣisi pam bahi Judanim’ zuɣu ka bɛ je suli pam lab’ kuli.
11Ka Amazia daa niŋ suhukpeeni n-gari tooni zaŋ o niriba maa chaŋ Yalim Vinvamli la ni nti ku Ɛdomnim’ maa ninvuɣ’ tuhi’ pia. 12Ka Judanim’ maa daa gbahi ninvuɣ’ nɛma mi tuhi’ pia. Ka bɛ daa zaŋ ba du Sɛla Zoli zuɣu nti daai ba Sɛla Zoli maa zuɣu luhi zolɔŋni, ka bɛ zaa chɛrisichɛrisi.
13Amaa ka Amazia ni daa zaɣisi ni tɔbutuhiriba shɛb’ di dol’ o chaŋ tɔb’ maa ni ka kari ba ni bɛ kulim’ maa daa kana ti liri Juda tin’ shɛŋa, zaŋ Samaria hal ni Bɛtihɔrɔn n-daa ku niriba tusaata ka di nɛma pam.
14Amazia ni daa tuhi Ɛdomnim’ naai ka labiri kuna, o daa kpuɣila bɛ wuna m-mali kuli ti zaŋ li leeg’ omaŋmaŋ’ wuna n-jɛmdi li ka maani li. 15Ka Yawɛ daa je suli niŋ’ o, ka daa tim anabi o sani ka o ti yɛl’ o, “Bɔ n-niŋ ka a jɛmdi tinzun’ buɣ’ shɛŋa din daa bi tooi tiligi dimaŋmaŋ’ niriba a nuu ni la?”
16Amaa o ni daa yɛri lala maa, ka naa yɛl’ o, “Fom’ a noli, ŋuni n-lee zaŋ a leei naa saawaralana? Bɔ n-niŋ ka a yɛn bo kum ti amaŋa?”
Ka anabi maa daa fo, amaa ka lee yɛli, “M mi ni Naawuni n-lo ni o ku a a ni tum shɛm ka zaɣisi n yɛligu wumbu maa zuɣu.”
Bɛ tuhi Izraɛlnima
(2 Nanima 14.8-20)
17Di saha ka Naa Amazia ŋun daa nyɛ Juda naa maa daa mali o kpamba saawara, ka tim ti yɛli Naa Jɛhɔash ŋun daa nyɛ Izraɛl naa, ka nyɛ Jɛhɔahaz bia, ka nyɛ Jɛhu yaaŋa la ni o kana ti chɛ ka bɛ nina pali taba. 18Ka Izraɛl Naa Jɛhɔash mi daa tim ti yɛli Naa Amazia ŋun daa nyɛ Juda naa maa, “Lɛbanɔn zoya zuɣu goo tutuɣu daa ti tim ti yɛli Lɛbanɔn sida tia, ‘Zaŋm’ a bipuɣiŋga ŋɔ ti ma ka n ti n dapal’ ŋɔ ka o niŋ o paɣa. Ka Lɛbanɔn mɔɣu ni biŋkɔbigu daa garita n-no goo maa sɔŋ tiŋa.’ 19Nyama, a yɛri ni a nyaŋ Ɛdomnima, ka duh’ amaŋa nyuri bara. Ʒi a yiŋ’ baalim. Bɔ n-niŋ ka a yɛn bo yɛla ti amaŋ’ tabili Judanima?”
20Amaa ka Amazia daa zaɣisi wumbu, dama Naawuni n-daa niŋ lala ni o zaŋ ba niŋ Jɛhɔash nuu ni bɛ ni daa jɛmdi Ɛdomnim’ buɣa la zuɣu. 21Dinzuɣu ka Izraɛl naa Jɔash daa chaŋ ka o mini Juda naa Amazia ti zaŋ bɛ nyɔri yo taba Juda tin’ shɛli din yuli booni Bɛtishɛmɛshi la ni. 22Ka Izraɛlnim’ daa tuhi nyaŋ Judanim’ maa, ka sokam zo n-kul’ o yiŋa. 23Ka Izraɛl Naa Jɛhɔash daa gbaai Juda Naa Amazia ŋun daa nyɛ Jɛhɔash bia, ka nyɛ Ahazia yaaŋa la Bɛtishɛmɛshi n-zaŋ o chaŋ Jɛrusalɛm nti daai Jɛrusalɛm goondaa luhi hal ti miri mita kɔbisiyi wɔɣilim tariga. O daa pilila Ifriim dunɔdal’ la shee n-daai li luhi hal ti paai goon’ gɔŋ dunɔdal’ la shee. 24O daa va salima mini anzinfa n-tabili Naawuni jɛmbu duu neen’ shɛŋa din daa beni ka Obɛdɛdom bihi gul’ li la zaa, ka va nayili daazichi zaa, ka gbahi ninvuɣ’ shɛb’ daba n-lab kuli Samaria.
25Izraɛl Naa Jɛhɔash ŋun daa nyɛ Jɛhɔahaz bia la kalinsi nyaaŋa, Juda Naa Amazia ŋun daa nyɛ Jɔash bia la daa niŋla yuun’ pinaanu pahi dunia yili. 26Amazia ni daa tum tuun’ shɛŋa o piligu ni hal ni o bahigu ni, bɛ sabi di yɛla niŋ Juda nanim’ mini Izraɛl nanim’ litaafi ni. 27Saha shɛli Amazia ni daa chɛ Yawɛ jɛmbu maa, ka bɛ daa lo ni bɛ ku o Jɛrusalɛm, ka o daa zo n-kuli Lakishi. Amaa ka bɛ daa chɛ ka shɛb’ chaŋ Lakishi maa nti ku o nimaani. 28Ka bɛ daa zaŋ o pa yuri zuɣu na ti sɔɣ’ o pah’ o yaannim’ zuɣu Dauda tiŋ’ la ni.",https://www.bible.com/bible/2264/2CH.25.DBWDB
2 YƐLIKURA 26,"Juda naa Uzia
(2 Nanima 14.21-22; 15.1-7)
1Ka Judanim’ zaa daa zaŋ Uzia ŋun daa nyɛ yuun’ pinaayɔbu bia la leei naa zal’ o ba Amazia zaani. 2Ka o daa mali Ɛlat me n-ti Judanima, Naa Amazia kalinsi maa nyaaŋa.
3Uzia yuma daa nyɛla yuun’ pinaayɔbu saha shɛl’ o ni daa di nam maa. O daa di nam ʒini Jɛrusalɛm la yuun’ pihinunaayi. O ma yuli n-daa booni Jɛkolia. O ya n-daa nyɛ Jɛrusalɛm. 4O daa tum din tuhi Yawɛ sani kaman o ba Amazia ni daa tum shɛm la. 5O daa jɛm Naawuni Zakaria ŋun daa wuh’ o Naawuni jɛmbu sol’ la ʒiɛman’ ni. O ni daa jɛmdi Yawɛ saha shɛli maa zaa, Naawuni daa niŋ alibarika niŋ o ni.
6Ka Naa Uzia daa lo tɔbu chaŋ ti tuhi nyaŋ Filistianima, ka daai Gaat mini Jamnia ni Ashidɔd goondahi zaa luhi, ka me fɔntinsi miri Ashidɔd mini Filistia tiŋgbɔŋ maa ni luɣ’ shɛŋa polo. 7Naawuni daa sɔŋ o ka o tuhi nyaŋ Filistianim’ maa mini Laribunim’ bɛn daa be Guribaal la ni Miunnima. 8Ka Ammɔnnim’ daa yɔri farigu Naa Uzia sani, ka o yuli daa du hal ka Ijipti tiŋgbɔŋ nim’ ti wum o yɛla, dama o daa niŋ yaa pam.
9Uzia daa lan me du’ wɔɣila zali Jɛrusalɛm goon’ gɔŋ dunɔdal’ la polo mini vinvamli dunɔdali ni malaika dunɔdal’ la polo zaa, ka mal’ li ka di niŋ yaa. 10O daa lan me du’ wɔɣila din du pam zali mɔɣu ni, ka gbi kɔbilisi pam, dama o daa mali niɣi pam ka bɛ be zolɔna ni mini bɔpiɛligu ni. O daa lan mali pukpariba mini wain tihi kpariba ka bɛ be zoya ni mini tiŋgban’ shɛŋa din daa mali vuhim shee, dama o daa yuri kɔbu pam.
11M-pahi, Uzia daa lan mali tɔbbihi bɛn ni tooi chaŋ tɔbu, ka bɛ piripiri ba ka bɛ kalinli dolila Hanania ŋun daa nyɛ naa sapashin’ kpɛm’ la ni daa wuhi Jɛiɛl ŋun daa nyɛ gbaŋŋmar’ la mini Maasɛya ŋun daa nyɛ naa sapashin’ kpamba ni yino la shɛm. 12Daŋ kam ni zuɣulaannim’ bɛn daa nyɛ tɔbutuhiri’ biinsi kalinli daa nyɛla niriba tusaayi ni kɔbisiyɔbu. 13Ka bɛ ni daa su tɔbbi’ shɛb’ kalinli nyɛ tɔbbihi tuhi’ kɔbisita ni tusaayopɔin ni kɔbisinu bɛn daa mali kpiɔŋ din ni tooi sɔŋ naa ka o tuhi o dimnima. 14Ka Uzia daa chɛ ka bɛ kuri nyɔtaɣirisi mini kpana ni kuriti woliɣisi ni kuriti gbaɣinɔnima ni tɔbiri ni kuɣilɔŋ kuɣa n-ti tɔbbihi maa zaa. 15Ka o daa chɛ ka baŋdiba bɛn be Jɛrusalɛm mali maʒin’ shɛŋa tamtam binwɔɣila zuɣu mini tiŋ’ maa gooni gɔŋbu shee kam, ka bɛ mal’ li tɔri piɛma, ka labiri kuɣ’ kara, ka o yuli daa du n-chaŋ katiŋa, dama o daa nya sɔŋsim pam hal ka o yaa ti kirisi.
Naawuni darigi naa Uzia tibili o karimbaani zuɣu
16Amaa o ni daa nya yaa saha shɛli maa, ka o daa zaŋ karimbaani kpɛh’ o kɔbili ni, ka di daa luh’ o. Dama o daa bi niŋdi din tuhi Yawɛ ŋun nyɛ o Naawuni maa sani, ka daa kpe Yawɛ jɛmbu duu ni o ti tuɣili tulaale zim tulaale zim tuɣilibu bimbini zuɣu. 17Amaa ka maligumaana Azaria daa zaŋ Yawɛ maligumaaniba pihinii bɛn mali suhukpeeni m-pa omaŋ’ zuɣu, ka bɛ doli Naa Uzia kpe 18 nti taɣ’ o zali, ka yɛl’ o, “Nyin’ Uzia ka soli ni a tuɣili tulaale zim ti Yawɛ naɣila maligumaaniba bɛn nyɛ Aduna bidib’ shɛb’ bɛ ni pii ni bɛ tuɣindi tulaale zim la. Yim’ luɣ’ kasi shee ŋɔ, dama a niŋ din bi tuhi, ka dimbɔŋɔ ku ti a jilima Yawɛ ŋun nyɛ Naawuni ŋɔ sani.”
19Di saha ka Uzia suhu daa yiɣisi. O daa gbibila tulaale zim laa o nuu ni ni o tuɣili tulaale zim maa. Ka o suhu ni daa yiɣisi bahi maligumaaniba maa zuɣu saha shɛli maa, ka kɔŋ daa wulig’ o gbɛɣu zuɣu maligumaaniba maa tooni Yawɛ jɛmbu duu maa ni tulaale zim tuɣilibu bimbini maa gbini. 20Ka Azaria ŋun daa nyɛ maligumaaniba zuɣulan’ maa min’ o maligumaanitab’ maa daa lihi nya ka kɔŋ wulig’ o gbɛɣu zuɣu. Ka bɛ daa daag’ o yihi yomyom, ka o gba maŋmaŋ’ daa niŋ yomyom yi, dama Yawɛ n-daa chɛ ka kɔŋ maa wulig’ o maa. 21Kɔŋ maa daa kul malila naa Uzia hal ni o nyɛvili tariga. Ka o ni daa nyɛ kɔŋlan’ maa zuɣu, o daa kul bela o kɔŋko yili ni ka ku lan tooi kpe Yawɛ jɛmbu duu maa ni. Ka o bia Jɔtam daa be nayili maa n-su nayili maa mini tiŋgbɔŋ maa niriba.
22Naa Uzia ni daa niŋ binshɛŋa pahi o piligu ni hal ni o bahigu ni, anabi Aizaia ŋun daa nyɛ Amɔz bia la daa sab’ li. 23 Ka Uzia daa ti faai siɣ’ o yaannim’ sani, ka bɛ sɔɣ’ o nanim’ gbala ni m-baɣil’ o yaannima, dama bɛ daa yɛlimi ni o nyɛla kɔŋlana. Ka o bia Jɔtam daa di nam zan’ o zaani.",https://www.bible.com/bible/2264/2CH.26.DBWDB
2 YƐLIKURA 27,"Jɔtam
(2 Nanima 15.32-38)
1Jɔtam yuma daa nyɛla yuun’ pisinaanu saha shɛl’ o ni daa di nam maa. O daa di nam maa ʒini Jɛrusalɛm la yuun’ pinaayɔbu. O ma yuli n-daa booni Jɛrusha, o daa nyɛla Zadok bipuɣiŋga. 2Jɔtam daa tum din tuhi Yawɛ sani kaman o ba Uzia ni daa tum shɛm; ŋun’ daa lee bi ŋmɛla nyɔɣu kpe Naawuni jɛmbu duu. Amaa niriba maa daa na kul tumdila tuumbiɛri.
3Ŋuna n-daa me Yawɛ jɛmbu duu zuɣusaa polo dunɔdal’ la, ka daa lan me Ofɛl goondaa la pahi. 4Din pahi, o daa lan me fɔntinsi zali Juda zoya ni, ka daa lan me yiya mini du’ wɔɣila n-zali yɔɣu puuni, ka me goondahi gil’ li. 5O mini Ammɔn naa min’ o niriba daa tuhiya ka o daa nyaŋ ba. Ka Ammɔnnim’ maa daa ti o anzinfa kilɔgiram tusaata ni kɔbisinahi mini alikama din tibisim nyɛ tɔn tuhili ni chi din tibisim nyɛ tɔn tuhili, ka bɛ daa ti o li lala yuma ata. 6Ka Jɔtam daa niŋ wɔɣirili, dama o daa doli Yawɛ ŋun nyɛ o Naawuni maa soli. 7Jɔtam ni daa lan tum tuun’ shɛŋa zaa min’ o ni daa tuhi tɔb’ shɛŋa zaa ni o biɛhigu ni daa nyɛ shɛm zaa, bɛ sab’ li niŋ Izraɛl mini Juda nanim’ litaafi ni. 8Jɔtam yuma daa nyɛla yuun’ pisinaanu saha shɛl’ o ni daa di nam maa. O daa di nam maa ʒini Jɛrusalɛm la yuun’ pinaayɔbu. 9Jɔtam ni daa ti faai siɣ’ o yaannim’ sani, bɛ daa sɔɣ’ o la Dauda tiŋ’ la ni. Ka o bia Ahaz daa di nam zan’ o zaani.",https://www.bible.com/bible/2264/2CH.27.DBWDB
2 YƐLIKURA 28,"Juda Naa Ahaz
(2 Nanima 16.1-4)
1Ahaz yuma daa nyɛla yuun’ pisi saha shɛl’ o ni daa di nam maa. O daa di nam maa ʒini Jɛrusalɛm la yuun’ pinaayɔbu. O daa bi tum din tuhi Yawɛ sani kaman o yab’ Dauda ni daa tum shɛm la. 2Amaa o daa dolila Izraɛl nanim’ biɛhigu. Hal o daa zaŋla kuriti m-mali Baal binnana zali. 3O daa tuɣindila tulaale zim Hinnom Bidibisi Vinvamli la ni, ka doli Yawɛ ni daa kari ninvuɣ’ shɛb’ tiŋgbɔn maa ni ka chɛ ka Izraɛlnim’ ʒini la ni daa tumdi din chihiri shɛl’ la soli n-zaŋd’ o bidibisi nyɔri buɣim maani buɣa. 4O daa maani maligunima ka tuɣindi tulaale zim buɣa jɛmbu shee mini zoya zuɣu ni ti’ mahili kam gbini.
Bɛ tuhi Sirianim’ mini Izraɛlnima
(2 Nanima 16.5)
5 Dinzuɣu ka Yawɛ ŋun nyɛ o Naawuni ŋɔ daa zaŋ o niŋ Siria naa nuu ni, ka bɛ daa tuhi nyaŋ o, ka gbah’ o niriba pam n-zaŋ ba kuli Damaskus. Naawuni daa lan zaŋ o niŋ Izraɛl naa nuu ni, ka o gba tuhi nyaŋ o, ka ku o niriba pam. 6Rɛmalia bia Pɛka daa kula ninvuɣ’ tuhi’ kɔbiga ni tuhi’ pisi Juda tiŋgbani maa ni dahin yini, ka o ni daa ku shɛb’ maa mi zaa daa nyɛla tɔbutuhiri’ biinsi bɛ ni daa zaɣisi Yawɛ ŋun nyɛ bɛ yaannim’ Naawuni la zuɣu. 7Ka Zikiri ŋun daa nyɛ Ifriim zuliya ni tɔbutuhiri’ biiŋa la daa ku nabia Maasɛya mini Azirikam ŋun daa nyɛ nayili sapashin’ kpɛm’ la ni Ɛlikana ŋun daa nyɛ kpambal’ kpɛma m-pa naa zuɣu la. 8Ka Izraɛlnim’ maa daa gbahi bɛ mabihi Judanim’ maa niriba tuhi’ kɔbisiyi bɛn daa nyɛ paɣiba mini bidibisi ni bipuɣinsi, ka di nɛma pam n-zaŋ kuli Samaria.
Anabi Odɛd yɛla
9Amaa Yawɛ daanabi so ŋun yuli daa booni Odɛd la daa be nimaani, ka o daa yi n-chaŋ ti tuhi tɔbbi’ shɛb’ bɛn daa labiri kuni Samaria na maa soli ka yɛli ba, “Nyamiya, Yawɛ ŋun nyɛ yi yaannim’ Naawuni ŋɔ ni je suli niŋ Judanim’ ŋɔ zuɣu n-chɛ ka o zaŋ ba niŋ yi nuu ni maa, amaa ka yi ku ba hal ka bɛ kubu maa yɛla ti lu Naawuni tibili ni. 10Ka pumpɔŋɔ yi lan lo ni yi zaŋ Juda mini Jɛrusalɛm dɔbba mini paɣiba zaa leei yi daba. Yi bi mi ni yi gba tumla alahichi Yawɛ ŋun nyɛ yi Naawuni ŋɔ sani maa? 11Pumpɔŋɔ wummiya n ni yɛn yɛli ya shɛm ŋɔ, ‘Zaŋmiya yi ni gbahi yi mabi’ shɛb’ daba ŋɔ na labisi, dama Yawɛ suhu yiɣisiya pam bahi yi zuɣu.’ ”
12Ka Ifriim zuliya ni kpamba anahi daa beni, bɛna n-daa nyɛ: Jɔhanan bia Azaria mini Mɛshilɛmɔt bia Bɛrɛkia ni Shallum bia Jɛhizikia ni Hadilai bia Amasa; bɛna n-daa yiɣisi zani galim tɔbbi’ shɛb’ bɛn daa yi tɔb’ tuhibu yɔɣu kuli maa na. 13Bɛ daa yɛlila tɔbbihi maa, “Miriya ka yi zaŋ yi ni gbahi shɛb’ maa kpe yaŋɔ na, dama yi bɔri ni ti lan tumla taali Yawɛ sani m-pahi ti ni pun tum taal’ shɛli mini alahichi shɛli la zuɣu. Dama ti taali pun nyɛla din galisi, ka Naawuni suhu yiɣisi pam bahi Izraɛlnim’ zuɣu.” 14Di saha ka tɔbbihi maa daa chɛ bɛ ni gbahi shɛb’ maa mini bɛ ni daa di neen shɛŋa na maa zaa zali kpamba maa mini zama maa zaa tooni. 15Di saha ka bɛ ni boli ninvuɣ’ shɛb’ yuya ŋɔ daa yiɣisi n-zaŋ bɛ ni gbahi ninvuɣ’ shɛb’ na maa, ka zaŋ bɛ ni daa di neen’ shɛŋa na maa puuni situra ti bɛ ni bɛn zaa daa ka situra. Bɛ daa ti ba situra, ka lan ti ba namdanima mini bindira ni binnyura, ka daa niŋ kpam ʒe bɛ dansi. Bɛ daa lan zaŋ bɛ ni bɛn bi tooi chanila balisi bunsi n-zaŋ ba tahi bɛ mabihi bɛn daa be Jɛriko abie tihi tiŋ’ la ni sani. Di nyaaŋa ka bɛ daa lab’ kuli Samaria.
Ahaz bo sɔŋsim Asirianim’ sani
(2 Nanima 16.7-9)
16Di saha ka Naa Ahaz daa tim Asiria naa sani ti yɛl’ o ni o zo o kuŋa. 17Dama Ɛdomnim’ daa lan kamina ti liri Judanim’ maa n-tuhi nyaŋ ba, ka gbahi ba chaŋ ti leei daba. 18Ka Filistianim’ gba daa chaŋ ti liri Juda tin’ shɛŋa din be zolɔna ni mini Juda nudirigu polo n-tuhi fa Bɛtishɛmɛshi mini Aijalɔn ni Gɛdɛrɔt ni Soko ni di tiŋkpansi ni Timna mini di tiŋkpansi. Bɛ daa lan tuhi fa Gimzo mini di tiŋkpansi, ka ʒini nimaani. 19Naa Ahaz ŋun daa nyɛ Juda naa maa zuɣu ka Yawɛ daa filim Judanim’ maa, dama o daa bi gbibi Judanim’ viɛnyɛla, ka daa bi lan ʒe Yawɛ yim. 20Ka Asiria naa Tiligatipilinɛza daa lee ti kana ti lir’ o mi n-nahim’ o, ka bi sɔŋ o. 21Dama Ahaz daa zaŋla Naawuni jɛmbu duu puuni salima mini kpambaliba yinsi salima zaa chaŋ ti yo farigu Asiria naa sani, amaa ka di daa bi sɔŋ o.
Naa Ahaz daalahichi yɛla
22Naa Ahaz muɣisigu ŋɔ ni daa ti kɔŋ tim saha shɛli o daa maan kpɛla din bie nti yaɣi tumbu ni zaŋ chaŋ Yawɛ sani. 23Dama o daa maanila Damaskusnim’ bɛn daa tuhi nyaŋ o la buɣa, ka yɛli, “Siria buɣa maa n-daa sɔŋ Siria nanim’ maa ka bɛ tuhi nyaŋ ma maa, n gba ni maani ba ka bɛ sɔŋ ma.” Amaa dimbɔŋɔ daa lee tahila mbusim na ti luhi o mini Izraɛlnim’ zaa zuɣu. 24Ka Ahaz daa yihi Naawuni jɛmbu duu lahi mini di nɛma zaa na nti ŋmaŋŋma Naawuni duu nɛma maa, ka kpari Yawɛ jɛmbu duu dunoya, ka me maligu bimbina zali Jɛrusalɛm lɔrigi kam ni. 25O daa lan me buɣa jɛmbu shee zali Juda fɔŋ kam ni, n-tuɣindi tulaale zim n-tiri buɣa, ka di daa chɛ ka Yawɛ ŋun nyɛ o yaannim’ Naawuni la suhu yiɣisi.
26O ni daa tum tuun’ shɛŋa zaa pahi o piligu ni hal ni o bahigu ni, bɛ sabi li niŋ Juda mini Izraɛl nanim’ litaafi ni. 27 Ka Ahaz daa ti faai siɣ’ o yaannim’ sani, ka bɛ sɔɣ’ o Jɛrusalɛm tiŋ’ puuni, amaa bɛ daa bi sɔɣ’ o Izraɛl nanim’ Silisi la ni. Ka o bia Hɛzɛkia daa di nam zan’ o zaani.",https://www.bible.com/bible/2264/2CH.28.DBWDB
2 YƐLIKURA 29,"Hɛzɛkia
(2 Nanima 18.1-3)
1Hɛzɛkia yuma daa nyɛla yuun’ pisinaanu saha shɛl’ o ni daa di nam maa. O daa di nam ʒini Jɛrusalɛm la yuun’ pihitayinika. O ma yuli n-daa booni Abija, o daa nyɛla Zakaria bipuɣiŋga. 2Ka Naa Hɛzɛkia daa tum din tuhi Yawɛ sani kaman o yab’ Dauda ni daa tum shɛm la.
Bɛ yihi daɣiri Naawuni jɛmbu duu puuni
3O ni daa di nam yuun’ shɛli maa goli’ so ŋun daŋ tooni puuni ka o daa kparigi Yawɛ jɛmbu duu la dunoya n-chɛ ka bɛ malimali di zaa. 4Ka o daa laɣim maligumaaniba mini Lɛvinim’ na nti zali pal’ shɛli din labiri wulimpuhili polo la ni 5ka yɛli ba, “Yinim’ Lɛvinima, wummiya, Malimiya yimaŋa m-be kasi, ka maliya Yawɛ ŋun nyɛ yi yaannim’ Naawuni ŋɔ jɛmbu duu ŋɔ ka di be kasi, ka yihiya neen’ daɣiri din bi be kasi luɣ’ kasi shee la. 6Dama ti yaannim’ daa bi ʒe yim, ka tum tuumbiɛri Yawɛ ŋun nyɛ ti Naawuni ŋɔ sani. Bɛ daa zaɣis’ o, ka ŋmaligi bɛ nini ka chɛ o biɛhigu shee, ka lɛb’ bɛ nyaaŋa biri ka chɛ Yawɛ jɛmbu duu ŋɔ. 7Bɛ daa lan yo Naawuni jɛmbu duu zɔŋ dunoya, ka kpihi di puuni firilanima, ka daa bi lan tuɣindi tulaale zim bee m-maani bɛ ni zaŋdi sara shɛli nyɔri buɣim la luɣ’ kasi shee la tiri Izraɛlnim’ Naawuni. 8Dinzuɣu ka Yawɛ suhu daa yiɣisi bahi Judanim’ mini Jɛrusalɛmnim’ zuɣu, ka o daa chɛ ka dabiɛm gbaai sokam ka di niŋ ba alahiziba, ka niriba mali ba ansarisi ka yimaŋmaŋ’ nini nya. 9Di zuɣu ka bɛ daa zaŋ takɔbi ku ti banima, ka gbahi ti paɣiba mini ti bidibisi ni ti bipuɣinsi chaŋ ti leei daba. 10Pumpɔŋɔ n suhu yuya ni n lola alikauli Yawɛ ŋun nyɛ Izraɛlnim’ Naawuni ŋɔ sani, ka di zuɣu chɛ ka o suhuyiɣisili maa miligi ti zuɣu. 11M bihi, chɛliya ka yi baɣa be yi tuma ni, dama Yawɛ m-pii ya ni yi zaan’ o tooni tumd’ o tuma, ka leeg’ o tumtumdiba m-maani sara tir’ o.”
12Di saha ka Lɛvinim’ ŋɔ daa yiɣisi ni bɛ tum tuma.
Bɛn daa yi Kɔhat daŋ ni na n-daa nyɛ: Amasai bia Mahat mini Azaria bia Joɛl. Ka bɛn daa yi Mɛrari daŋ ni na daa nyɛ: Abidi bia Kish mini Jɛhalɛlɛl bia Azaria. Ka bɛn daa yi Gɛrishɔn daŋ ni na nyɛ: Zimna bia Jɔa mini Jɔa bia Idɛn. 13Ka bɛn daa yi Ɛlizafan daŋ ni na daa nyɛ: Shimri mini Jɛwɛl. Ka bɛn daa yi Asaf daŋ ni na daa nyɛ: Zakaria mini Matania. 14Ka bɛn daa yi Hɛman daŋ ni na daa nyɛ: Jɛhuɛl mini Shimɛi. Ka bɛn mi daa yi Jɛdutun daŋ ni na daa nyɛ Shɛmaya mini Uziɛl.
15Ka bɛ daa laɣisi bɛ mabihi m-mali bɛmaŋ’ be kasi n-kpe Naawuni jɛmbu duu maa ni nti mal’ li ka di be kasi kaman Yawɛ ni daa wuhi naa ka o zali ba ni bɛ niŋ shɛm. 16Ka maligumaaniba daa kpe Naawuni jɛmbu duu maa puuni ha ni bɛ ti mal’ li, ka daa va binyar’ shɛŋa din zaa bi be kasi Naawuni jɛmbu duu maa puuni n-yihi ti zali jɛmbu duu maa dundɔŋ ni, ka Lɛvinim’ daa va li ti bahi Kidirɔn Vinvamli ni.
17Bɛ daa piligila Naawuni jɛmbu duu malibu tuma maa gol’ so ŋun daŋ tooni dahin’ yini dali. Goli maa daba anii dali ka bɛ daa mali Yawɛ jɛmbu duu maa puuni zaŋ tabili di zɔŋ la gba. Gol’ tuuli maa biɛɣ’ pinaayɔbu dali ka bɛ daa naai di tuma zaa.
Bɛ lan yooi Naawuni jɛmbu duu
18Ka bɛ daa kpe Naa Hɛzɛkia sani ti yɛl’ o, “Ti mali Naawuni jɛmbu duu maa zaa, ka mali bɛ ni zaŋdi sara shɛli nyɔri buɣim la bimbini mini di lahi zaa; ni bɛ ni zaŋdi bɔrɔbɔro kasi tamdi teebuli shɛli zuɣu la mini di lahi zaa. 19Ti zaŋ Naa Ahaz ni daa bi lan ʒe Naawuni yim ka kahi neen’ shɛŋa zaa la labisi nti mali di zaa ka di niŋ kasi. Nyama di ʒe Yawɛ sara maligu bimbini la tooni.”
20Di saha ka Naa Hɛzɛkia daa daŋ yiɣisi n-laɣisi tiŋ’ maa ni kpamba pah’ omaŋ’ zuɣu ka bɛ chaŋ ti kpe Yawɛ jɛmbu duu maa ni. 21Ka bɛ daa bo naɣila’ pola ayopɔin mini piɛlah’ ayopɔin ni piɛbih’ ayopɔin ni bulah’ ayopɔin m-mali alahichi sanyoo sara bɛ nam maa mini Naawuni jɛmbu duu ni Judanim’ zuɣu. Ka o daa zali maligumaaniba bɛn daa nyɛ Aduna bihi la ni bɛ zaŋ biŋkɔbiri maa mali sara Yawɛ sara maligu bimbini maa zuɣu. 22Di saha ka bɛ daa kɔri naɣilahi maa, ka maligumaaniba maa daa taɣi ʒim n-zaŋ li kpaai vie sara maligu bimbini maa. Ka bɛ daa kɔri piɛlahi la gba n-kpaai bɛ ʒim vie sara maligu bimbini maa. Ka bɛ daa lan kɔri piɛbihi la gba n-kpaai bɛ ʒim vie sara maligu bimbini maa. 23Ka bɛ daa zaŋ bulahi bɛn nyɛ alahichi sanyoo sara maligu biŋkɔbiri maa ka naa mini zama maa sanna, ka bɛ ti zaŋ bɛ nuhi pa bɛ zuɣu. 24Ka maligumaaniba maa daa kɔri ba n-kpaai bɛ ʒim pa sara maligu bimbini maa zuɣu m-mali alahichi sanyoo sara maligu Izraɛlnim’ zaa zuɣu. Dama naa n-daa zali ni bɛ mali bɛ ni zaŋdi sara shɛli nyɔri buɣim la mini alahichi sanyoo sara maligu Izraɛlnim’ zaa zuɣu.
25Ka o daa chɛ ka Lɛvinim’ bɛn gbibi guŋgombihi din mali chaɣisa mini mɔɣilɔnim’ ni goonjɛnima kpe Yawɛ jɛmbu duu maa ni ti zani kaman Dauda mini Gaad ŋun daa nyɛ naa daanabi la ni anabi Neetan ni daa zali shɛm. Dama Yawɛ n-daa chɛ ka o daanabinim’ maa zali ba zaligu maa. 26Ka Lɛvinim’ daa gbibi Dauda biŋkumda la, ka maligumaaniba mi daa gbibi kikahi. 27Di saha ka Naa Hɛzɛkia daa bahi noli ni bɛ malimi bɛ ni zaŋdi sara shɛli nyɔri buɣim la sara maligu bimbini maa zuɣu. Bɛ ni daa piligi sara maa malibu saha shɛli ka bɛ daa piligi yiini Yawɛ paɣibu yila, ka ŋmɛri Izraɛl naa Dauda biŋkumda la, ka piɛbiri kikahi. 28Ka zama maa zaa daa jɛm Naawuni, ka baansi yiini yila, ka kikapiɛbiriba piɛbira hal ka buɣim ti di sara maligu binyara maa naai. 29Bɛ ni daa mali sara maa naai, ka naa mini bɛn zaa daa be o sani gbani n-jɛm Naawuni. 30Ka Naa Hɛzɛkia mini kpamba maa daa zali Lɛvinim’ maa ni bɛ zaŋm’ Dauda mini anabi Asaf yɛtɔɣa la yili yila paɣi Yawɛ. Ka bɛ daa yili wumpaɣibo yila maa ni suhupiɛlli, ka bɛ gbani n-jɛm Naawuni.
31Di saha ka Hɛzɛkia daa yɛli, “Pumpɔŋɔ yi mali yimaŋa m-be kasi Yawɛ sani, zaŋmiya yi sara maligu mini yi wumpaɣibo pina ka Yawɛ duu na.” Ka niriba maa daa zaŋ bɛ sara maligu mini bɛ wumpaɣibo pina na. Ka bɛnkam suhuri daa yu lala daa zaŋ bɛ ni zaŋdi sara shɛli nyɔri buɣim la na. 32Bɛ ni daa zaŋ biŋkɔb’ shɛb na ni bɛ ti nyo buɣim mali sara maa daa nyɛla naɣilahi pisopɔin mini piɛlahi kɔbiga ni piɛbihi kɔbisiyi. Bɛ zaa daa nyɛla bɛ ni yɛn zaŋ shɛb’ nyo buɣim mali sara ti Yawɛ. 33Kasitali sara maligu biŋkɔbiri daa nyɛla naɣilahi kɔbisiyɔbu mini piɛri tusaata. 34Amaa ka maligumaaniba maa daa bi galisi din ni tooi shi bɛ ni zaŋdi sara shɛli nyɔri buɣim maa biŋkɔbiri maa zaa, dinzuɣu maligumaaniba bɛn kpalim ni daa na maani bɛmaŋa ni bɛ be kasi la zuɣu ka bɛ mabihi Lɛvinim’ daa sɔŋ ba ka bɛ tum tuma maa zaa naai. Dama Lɛvinim’ maa daa gbibi kasitali biɛhigu bɛ suhuri ni n-gari maligumaaniba maa. 35Bɛ ni daa zaŋ biŋkɔb’ gbaliŋ shɛb’ mali bɛ ni zaŋdi sara shɛli nyɔri buɣim la nyaaŋa suhudoo sara maligu biŋkɔbiri kpam mini binnyuri shɛli bɛ ni boori pahiri sara shɛli bɛ ni zaŋdi nyɔri buɣim zuɣu la daa beni.
Lala ka bɛ daa niŋ n-lan jɛmdi Yawɛ o jɛmbu duu maa ni yaha. 36Ka Hɛzɛkia mini niriba maa zaa suhuri daa paligi Naawuni ni daa tum tuun’ shɛli ti niriba maa zuɣu, dama bɛ daa tum tuma maa naai yomyom pam.",https://www.bible.com/bible/2264/2CH.29.DBWDB
2 YƐLIKURA 30,"Yaɣigari chuɣu puhibu shili malibu
1Ka Hɛzɛkia daa tim ti yɛli Izraɛlnim’ mini Judanim’ zaa, ka sabi gbana ti Ifriim zuliya mini Manaasa zuliya ni bɛ kana Jɛrusalɛm Yawɛ jɛmbu duu nti puhi Yawɛ ŋun nyɛ Izraɛlnim’ Naawuni ŋɔ Yaɣigari chuɣu la. 2 Dama naa min’ o kpamba ni bɛn zaa daa laɣim Jɛrusalɛm maa daa to jina n-saɣi ni bɛ puhimi Yaɣigari chuɣu maa gol’ so ŋun pahir’ ayi puuni. 3Dama bɛ daa bi tooi puhi li di puhibu saha, maligumaaniba bɛn daa mali bɛmaŋ’ be kasi kalinli ni daa bi paai, ka niriba mi daa bi laɣim Jɛrusalɛm na la zuɣu. 4Ka bɛ ni daa zali shɛm maa daa tiɣi naa mini niriba maa zaa nini. 5Di saha ka bɛ daa zali ni bɛ ni mol’ li gili Izraɛl tiŋgbɔŋ ni zaa, zaŋ Bɛrishiiba hal ni Dan ni sokam kana ka bɛ ti puhi Yawɛ ŋun nyɛ Izraɛlnim’ Naawuni ŋɔ Yaɣigari chuɣu la Jɛrusalɛm, dama bɛ daa na bi laɣim pam puhi li kaman di ni wuhi shɛm. 6Tuumba maa daa zaŋ naa min’ o kpamba ni daa sabi gban’ shɛŋa maa chaŋ gili Izraɛl mini Juda tinsi zaa ni kaman naa ni daa zali shɛm n-yɛli, “Izraɛlnima, labimiya Yawɛ ŋun nyɛ Ibrahimma mini Yisahaku ni Yaakubu Naawuni ŋɔ sanna. Dina n-ni chɛ ka o lan zaŋ o zaɣa niŋ yinim’ bɛn kpalim ka daa zo n-tiligi Asiria nanim’ nuu ni la ni. 7Miriya ka yi be kaman yi yaannim’ mini yi mabihi bɛn daa bi ʒe Yawɛ ŋun nyɛ bɛ yaannim’ Naawuni ŋɔ yim, ka o chɛ ka bɛ nya naŋgbantom yi zaa ninni la. 8Yinim’ miriya ka yi niŋ tipawumlinima kaman yi yaannim’ ni daa niŋ shɛm maa, amaa zaŋmiya yimaŋ’ niŋ Yawɛ nuu ni, ka kanya o jɛmbu shee din nyɛ o ni mali shɛli ka di be kasi sahakam la na nti jɛm Yawɛ ŋun nyɛ yi Naawuni ŋɔ, dina n-ni chɛ ka o suhuyiɣisili miligi yi zuɣu. 9Dama yi yi ŋmaligi labi Yawɛ sani, ninvuɣ’ shɛb’ bɛn daa gbahi yi mabihi mini yi bihi la ni zo ba nambɔɣu, ka chɛ ka bɛ labi tiŋgbɔŋ ŋɔ ni na. Dama Yawɛ ŋun nyɛ yi Naawuni ŋɔ nyɛla nirilimlana ni nambɔzɔra, ka yi yi lab’ o sani, o ku zaɣisi ya.”
10Ka tuumba maa daa chaŋ gili Ifriim zuliya mini Manaasa zuliya tiŋgban’ ni tinsi zaa n-zaŋ hal ni Zɛbulɔn tiŋgban’ ni, amaa ka niriba maa daa lari ba, ka maani ba ansarisi. 11Kulla niriba biɛla n-daa yi Asha zuliya mini Manaasa zuliya ni Zɛbulɔn zuliya ni n-siɣisi bɛmaŋa n-ka Jɛrusalɛm na. 12Ka Naawuni sɔŋ Judanim’ gba n-ti ba naŋgbanyini ni bɛ niŋ naa min’ o kpambaliba ni zali ba ni bɛ niŋ shɛm kaman Yawɛ yɛligu ni wuhi shɛm.
Bɛ puhi Yaɣigari chuɣu
13Gol’ so ŋun pahir’ ayi ni ka niriba pam daa laɣim Jɛrusalɛm ni bɛ ti puhi Bɔrɔbɔro Din ka Dabindi Chuɣu la. Bɛ daa galisiya pam. 14Ka bɛ daa wurim maligu bimbina din daa be Jɛrusalɛm la mini bɛ ni daa tuɣindi tulaale zim bimbin’ shɛŋa zuɣu la zaa n-va li ti bahi Kidirɔn Vinvamli ni. 15Ka bɛ daa kɔrigi Yaɣigari chuɣu piɛbil’ la goli so ŋun pahir’ ayi maa biɛɣu pinaanahi dali. Ka vi daa gbahi maligumaaniba mini Lɛvinima, ka bɛ daa mali bɛmaŋ’ kasi, ka zaŋ bɛ ni nyɔri sara shɛli buɣim la kpe Yawɛ jɛmbu duu. 16Bɛ daa zanila bɛ zaashɛhi kaman Musa ŋun nyɛ Naawuni nir’ la zaligu ni daa wuhi shɛm la. Lɛvinim’ n-daa yi taɣiri biŋkɔbiri ʒim n-zaŋna ti ti maligumaaniba maa, ka bɛ mi zaŋdi li mihira. 17Dama niriba maa pam daa bi mali bɛmaŋ’ kasi. Dinzuɣu Lɛvinim’ n-daa kɔriti bɛnkam bi be kasi maa Yaɣigari chuɣu piɛbihi, ni di chɛ ka sara maa be kasi Yawɛ sani. 18Dama niriba pam daa bi mali bɛmaŋ’ kasi, amaa ka di Yaɣigari chuɣu bindirigu maa ka di bi doli zaligu ni wuhi shɛm. Bɛ pam daa yila Ifriim zuliya ni mini Manaasa zuliya ni ni Isaka zuliya ni ni Zɛbulɔn zuliya ni na. Amaa ka Hɛzɛkia daa suhi Naawuni ti ba yɛli, “Yawɛ suŋ, 19chɛli ninvuɣ’ shɛb’ bɛn zaa bɔri nyini Yawɛ ŋun nyɛ bɛ yaannim’ Naawuni ni bɛ suhu zaa ŋɔ taali, hal bɛ yi bi doli Naawuni jɛmbu duu kasitali zaligu la.” 20Ka Yawɛ daa deei Hɛzɛkia suhigu maa, ka chɛ niriba maa taali, ka bi ku ba. 21Ka Izraɛl ninvuɣ’ shɛb’ bɛn daa be Jɛrusalɛm maa daa zaŋ daba ayopɔin puhi Bɔrɔbɔro Din ka Dabindi Chuɣu maa ni suhupiɛlli pam. Ka Lɛvinim’ mini maligumaaniba daa kul yiini yila ka ŋmɛri Yawɛ biŋkumda din kumdi pampam m-paɣiri Yawɛ dabisili kam. 22Ka Hɛzɛkia daa tɔɣisi Lɛvinim’ maa zaa suhukpaŋsibo yɛtɔɣa bɛ ni daa zaŋ yɛm shɛli tum Yawɛ tuma maa zuɣu. Ka niriba maa daa di chuɣu maa bindirigu daba ayopɔin, ka daa kɔri suhudoo sara maligu biŋkɔbiri, ka paɣiri Yawɛ ŋun nyɛ bɛ yaannim’ Naawuni ŋɔ.
Bɛ puhi chuɣu maa pahi buyi
23Di saha ka niriba maa zaa daa saɣi ni bɛ lan zaŋm’ daba ayopɔin puhi chuɣu maa yaha. Ka bɛ daa lan zaŋ daba ayopɔin puhi chuɣu maa ni suhupiɛlli. 24Dama Juda Naa Hɛzɛkia daa ti la niriba maa naɣilahi tuhili mini piɛri tusaayopɔin ni bɛ kɔri. Ka kpamba gba daa ti ba naɣilahi tuhili mini piɛri tuhi’ pia. Ka maligumaaniba pam daa mali bɛmaŋa m-be kasi. 25Ka di daa niŋ Judanim’ zaa mini maligumaaniba ni Lɛvinim’ zaa nyaɣisim, ka lan niŋ ninvuɣ’ shɛb’ bɛn daa yi Izraɛl tiŋgbɔŋ ni kana maa nyaɣisim. Di daa lan niŋ tinzunnim’ bɛn daa be Izraɛl tiŋgban’ ni ka kana mini tinzunnim’ bɛn daa be Juda tiŋgban’ maa ni zaa nyaɣisim. 26Ka suhupiɛlli pam daa be Jɛrusalɛm; dama Naa Dauda bia Sulemaana ŋun daa nyɛ Izraɛl naa la ʒiɛman’ nyaaŋa, bɛ daa bi lan laɣim laɣiŋgu maa tatabo Jɛrusalɛm yaha. 27Di saha ka Lɛvinim’ bɛn daa nyɛ maligumaaniba la daa yiɣisi zani suhi Naawuni daalibarika niŋ niriba maa ni, ka Naawuni daa be alizanda ni o biɛhigu shee din nyɛ kasi la ka deei bɛ suhigu maa.",https://www.bible.com/bible/2264/2CH.30.DBWDB
2 YƐLIKURA 31,"Naa Hɛzɛkia taɣi adiini biɛhigu
1Dimbɔŋɔnim’ zaa ni daa naai, ka Izraɛlnim’ bɛn daa be nimaani maa daa dii cheei kpe Juda fɔntinsi ni nti ŋme n-wurim bɛ ni daa me binwɔɣili shɛŋa la, ka ŋme ŋ-ŋma buɣili Ashɛra, ka wurim buɣa jɛmbu shee mini bɛ maligu bimbina din daa be Juda zuliya tiŋgbani maa ni mini Bɛnjamin zuliya tiŋgban’ ni zaa ni Ifriim zuliya tiŋgban’ ni mini Manaasa zuliya tiŋgban’ ni n-daa wurim di zaa, di nyaaŋa ka Izraɛlnim’ maa zaa daa lab’ kuli bɛ ya, ka sokam ti be o biɛhigu shee.
2Ka Hɛzɛkia daa zali ni bɛ pirigim’ maligumaaniba mini Lɛvinim’ maa. Ka bɛ daa pirigi ba kaman sokam ni o tuma ni nyɛ shɛm. Maligumaaniba mini Lɛvinim’ n-daa su bɛ ni zaŋdi sara shɛli nyɔri buɣim la mini suhudoo sara maligu fukumsi, ka tumdi tuma Yawɛ sansani dunoya ni, ka paɣiri Naawuni ka tibigir’ o. 3 Ka Naa daa bo omaŋmaŋ’ dahalali biŋkɔbiri ti ka bɛ kɔriti maani bɛ ni zaŋdi sara shɛli nyɔri buɣim asiba mini zaawuni ni vuhim dabisa dali ni goli palli chuɣu puhibu ni ni bɛ ni daa zali chu’ shɛŋa puhibu ni kaman di ni daa sab’ shɛm Yawɛ zaligu ni. 4 Ka naa daa zali Jɛrusalɛmnima ni bɛ tim’ maligumaaniba mini Lɛvinim’ bɛ tarili kaman di ni simdi shɛm din ni chɛ ka bɛ zaŋ bɛ zaŋsim zaa niŋ Yawɛ zaligu tuma ni. 5Zaligu ŋɔ ni daa kul moli gili, Izraɛlnim’ daa zaŋla bɛ puri atam din daŋ niŋbu ka nyɛ kawana mini wain palli ni kpam ni shiri pam ni bɛ puri ni bindira zaa na. Bɛ daa lan zaŋ binshɛɣukam pirigibu bupia kam puuni yim zuɣu pam na. 6Ka Izraɛlnim’ mini Judanim’ bɛn daa be Juda tiŋgbani maa ni fɔntinsi ni daa zaŋ bɛ naɣ’ pia kam puuni naɣ’ yino na mini piɛri pia kam puuni piɛ’ yino m-pahi bɛ ni daa zaŋ pin’ kasi shɛŋa zaa ti Yawɛ ŋun nyɛ bɛ Naawuni la na nti zaŋ li sɔŋsɔŋ gbilligbilli. 7Gol’ so ŋun daa pahir’ ata ni ka bɛ daa piligi li gbilligbilli sɔŋbu, zaŋ chaŋ gol’ so ŋun pahir’ ayopɔin ni ka bɛ daa sɔŋ li gbilligbilli maa naai. 8Hɛzɛkia mini kpambaliba ni daa kana ti nya di ni doya gbilligbilli shɛm maa, ka bɛ paɣi Yawɛ min’ o niriba Izraɛlnim’ di zuɣu. 9Ka Hɛzɛkia daa bɔhi maligumaaniba mini Lɛvinim’ maa bɔhigu zaŋ chaŋ bɛ ni zaŋ binyar’ shɛŋa sɔŋ gbilligbilli maa polo. 10Ka Azaria ŋun daa nyɛ maligumaaniba kpɛma, ka nyɛ Zadok daŋ ni nir’ la daa garigi yɛl’ o, “Bɛ ni daa kul piligi zaŋdi binyara ŋɔ tahiri Yawɛ jɛmbu duu ŋɔ ni na, ti kul dir’ li mi tiɣiri ka guuri li pam, dama Naawuni ni niŋ alibarika niŋ o niriba maa ni zuɣu n-chɛ ka dimbɔŋɔ zaa guui doya pam maa.”
11Di saha ka Hɛzɛkia daa bahi ba noli ni bɛ malimi Yawɛ jɛmbu duu maa puuni nɛma niŋbu duri; ka bɛ daa mal’ li. 12Ka bɛ daa zaŋ niriba maa ni daa tɔhi bindir’ shɛŋa mini pirigibu bupia kam puuni yim la ni bɛ ni daa zaŋ pin’ kasi shɛŋa na ni bɛ suhuri zaa la niŋdi ni ni ʒiɛyimtali. Kɔnania ŋun daa nyɛ Lɛvi zuliya ni nir’ la n-daa nyɛ bɛ kpɛma, ka o tizo Shimɛi pa o zuɣu. 13Ka Jɛhiɛl mini Azazia ni Nahat ni Asahɛl ni Jɛrimɔt ni Jɔzabad ni Ɛliɛl ni Ishimakia ni Mahat ni Bɛnaaya daa nyɛ ninvuɣ’ shɛb’ bɛn yuuni tuma maa sɔŋdi Kɔnania min’ o tizo Shimɛi. Naa Hɛzɛkia mini Azaria ŋun daa nyɛ Naawuni jɛmbu duu zuɣulan’ la n-daa zali ba ni bɛ niŋ lala. 14Imna bia Kɔre ŋun daa nyɛ Lɛvi zuliya ni ninvuɣ’ so ŋun guli wulimpuhili polo dunɔdal’ la n-daa nyɛ ŋun su bɛnkam daa zaŋ bɛ suhuyubu sara na ni bɛ ti ti Naawuni la fukumsi; ŋuna n-daa pirigiri din nyɛ Yawɛ dini mini sara shɛŋa din be kasi zaa la tarita. 15Ka Idɛn mini Miniamin ni Jɛshua ni Shɛmiya ni Amaria ni Shɛkania daa nyɛ bɛn pah’ o zuɣu n-sɔŋd’ o ni ʒiɛyimtali maligumaaniba tinsi ni m-pirigiri nɛma maa tiri bɛ dɔɣiriba bɛn nyɛ ninkura mini bihi zaa kaman bɛ ni daa piripiri ba shɛm. 16Din pahi, bɛ daa lan tariti bidibbihi bɛn paai yuma ata zaŋ chana, ka bɛ ni sabi shɛb’ yuya doli bɛ daŋ ni nyɛ shɛm, ka bɛ nyɛ bɛn zaa ni kpe Yawɛ jɛmbu duu ti tum bɛ dabisili kam tuma kaman bɛ tuma ni nyɛ shɛm ni bɛ ni daa piripiri ba ka di doli shɛm. 17Bɛ daa sabi maligumaaniba maa yuya dolila bɛ daŋ ni nyɛ shɛm. Ka Lɛvinim’ mi bɛn daa paai yuun’ pisi zaŋ chana, bɛ yuya ka bɛ daa sabira kaman bɛ tuma ni nyɛ shɛm ni kaman bɛ ni daa piripiri ba shɛm. 18Bɛ daa sabirila maligumaaniba mini bɛ paɣiba ni bɛ bidibisi mini bɛ bipuɣinsi ni bɛ bibihi ni bɛ ninvuɣ’ gbaliŋ maa zaa yuya, dama bɛna n-daa ʒe yim ka mali bɛmaŋ’ kasi. 19Ka Aduna bidibisi bɛn daa nyɛ Maligumaaniba ka be bɛ fɔntinsi ni biŋkɔbiri mɔri ŋubbu shee la, bɛ daa piila ninvuɣ’ shɛba fɔŋ kam ni ni bɛ tariti maligumaaniba doo kam o tarili ni nyɛ shɛli, ka lan tariti bɛ ni sabi Lɛvi ninvuɣ’ shɛb’ zaa yuya bɛ tarili ni nyɛ shɛli.
20Lala ka Naa Hɛzɛkia daa niŋ Juda tiŋgbani maa ni zaa, ka o ni daa niŋ shɛm maa daa nyɛ din viɛla ni din tuhi ka lan wuh’ o ʒiɛyimtali ni nyɛ shɛm Yawɛ ŋun nyɛ o Naawuni ŋɔ sani. 21Ka o ni daa kul tum tuun’ shɛlikam Naawuni jɛmbu duu maa ni min’ o ni daa gbibi Naawuni zaligu shɛm ni o ni daa bo Naawuni shɛm, o daa niŋ li mi ni o suhu zaa, ka di zuɣu daa chɛ ka o di nasara.",https://www.bible.com/bible/2264/2CH.31.DBWDB
2 YƐLIKURA 32,"Asirianim’ kpɛhi Jɛrusalɛmnim’ dabiɛm
(2 Nanima 18.13-37; 19.14-19, 35-37; Aizaia 36.1-22; 37.8-38)
1Hɛzɛkia ni daa tum ʒiɛyimtali tuun’ shɛŋa ŋɔ zaa nyaaŋa, ka Asiria Naa Sɛnachɛrib daa kana ti liri Judanima n-teei gili bɛ ni daa me goondahi gili fɔntiŋ’ shɛŋa la, ka tɛhiri ni o ni di nasara ka zaŋ ba leeg’ o niriba. 2Hɛzɛkia ni daa baŋ ni Naa Sɛnachɛrib loya ni o tuhi Jɛrusalɛmnim’ maa, 3ka o min’ o kpamba ni tɔbbihi daa niŋ tab’ saawara n-saɣi ni bɛ ŋarim’ bɛ ya maa kɔbilisi din be tiŋ’ maa kpaŋa, ka bɛ daa sɔŋ o. 4Ka niriba pam daa laɣim ŋari kɔbilisi, ka taɣi kulibɔna din kom daa zɔri yiri tiŋgban’ maa ni zaa kom zali ka yɛra, “Ti ku chɛ ka Asiria nanim’ maa ti kana ti nya kom pam.” 5Ka Hɛzɛkia daa kpaŋ omaŋa n-lan me goondaa din daa wurim la zaa, ka me dufahira din du pam tam di zuɣu, ka lan me goonda’ shɛli zali kpaŋ’ pahi din pun beni maa zuɣu, ka daa chɛ ka Dauda tiŋ’ la ni Millo polo niŋ yaa, ka daa lan mali bidibbina mini nyɔtaɣirisi pam. 6O daa zaŋla niriba niŋ sapashin’ kpamba nuu ni, ka daa chɛ ka bɛ zaa laɣim fɔŋ maa dunɔdali palo ni, ka o daa tɔɣisi ba suhukpaŋsibo yɛtɔɣa yɛli, 7“Maliya yaa ni suhukpeeni. Di zɔriya dabiɛm bee n-chɛ ka yi suhuri zɔhiri Asiria naa min’ o tɔbbihi bɛn be o sani ŋɔ zuɣu. Dama ŋun be ti sani yiko gari ŋun be o sani yiko. 8Ninsalinima m-be o sani maa, amaa Yawɛ ŋun nyɛ ti Naawuni ŋɔ m-be ti sani ni o sɔŋ ti ka tuhi ti tɔb’ kam ti ti.” Ka Juda Naa Hɛzɛkia yɛtɔɣa maa daa kpaŋsi niriba maa suhuri pam.
9Dimbɔŋɔ nyaaŋa, saha shɛli Asiria Naa Sɛnachɛrib min’ o tɔbbihi zaa ni daa do Lakishi la ka o daa tim o tuumba Jɛrusalɛm Juda Naa Hɛzɛkia mini Judanim’ zaa bɛn daa be Jɛrusalɛm la sani nti yɛli ba, 10“Asiria Naa Sɛnachɛrib ni yɛli shɛm m-bɔŋɔ, ‘Bɔ ka yi lee du m-ba ka na kul be ti ni teei gili Jɛrusalɛm shɛli ŋɔ puuni maa?’ 11Hɛzɛkia ni yɛri ya, ‘Yawɛ ŋun nyɛ yi Naawuni ni fan ya Asiria naa nuu ni bahi la, yi bi mi ni o yɔhindi ya mi ni kum ni kɔnyuri kun ya maa?’ 12Pa ŋun’ Hɛzɛkia n-daa wurim o buɣa maligu shee min’ o sara maligu bimbina zaa, ka zali Judanim’ mini Jɛrusalɛmnima yɛli ‘Bimbini yini kɔŋko gbini ka yi ni jɛmdi Naawuni ka maani sara di zuɣu la?’ 13Yi bi mi m mini n yaannim’ ni daa niŋ tiŋgbɔn shɛŋa niriba zaa shɛm la yɛla? Tiŋgbɔna maa buɣa daa tooi tiligi di niriba n nuu ni? 14N yaannim’ ni daa ku tiŋ’ shɛŋa ninvuɣ’ shɛb’ zaa la, buɣ’ dini n-daa lee tooi fa di niriba n nuu ni, ka yinim’ Naawuni ni ti tooi tiligi ya n nuu ni? 15Dinzuɣu pumpɔŋɔ, di chɛnya ka Naa Hɛzɛkia yɔhim ya bee m-birigi ya yɛlli ŋɔ puuni, yi mi di niŋ’ o naani, dama zuliya shɛli buɣili bee na’ so buɣili daa bi tooi tiligi di niriba n yaannim’ nuu ni bee n-tiligi di niriba n nuu ni, ka yinim’ Naawuni ŋɔ ŋun’ ni ti tooi tiligi ya n nuu ni.”
16Ka o kpamba daa yɛli yɛtɔɣ’ biɛri din gari lala n-jɛndi ti Duuma NAAWUNI min’ o dabili Hɛzɛkia. 17Ka o daa lan sabi gbana n-ta Yawɛ ŋun nyɛ Izraɛlnim’ Naawuni ŋɔ daɣiri, ka tɔɣisi yɛtɔɣ’ yoya pam jɛnd’ o yɛra, “Tiŋgbɔn shɛŋa niriba buɣa ni daa bi tooi tiligi bɛ niriba n nuu ni shɛm, lala ka Hɛzɛkia Naawuni ŋɔ gba ku tooi tilig’ o niriba n nuu ni.” 18Ka o kpamba maa daa kuhi pam yɛl’ li Judanim’ yɛligu ni bahi Jɛrusalɛmnim’ bɛn daa tam goondaa zuɣu la ha ni bɛ varisi ba kpɛhi ba dabiɛm, ka ŋme n-deei bɛ tiŋ’ maa. 19Bɛ daa tɔɣisiri Jɛrusalɛmnim’ Naawuni maa yɛla mi kaman dunianim’ buɣ’ shɛŋa niriba ni zaŋ bɛ nuhi mali la.
20Di saha ka Naa Hɛzɛkia mini Amɔz bia anabi Aizaia daa kuhi pam suhi Naawuni yɛlli ŋɔ zuɣu. 21Ka Yawɛ daa tim malaika Asiria naa sansani maa ni, ka o chaŋ ti ku Asiria naa maa tɔbutuhiri’ biinsi mini bɛ sapashin’ kpamba ni naa maa kpamba zaa. Ka o di vi pam n-lab’ kul’ o ya. Ka o daa ti kpe o buɣili duu, ka omaŋmaŋ’ bi’ shɛb’ daa zaŋ takɔbi ku o sɔŋ nimaani.
22Yawɛ ni daa zaŋ so’ shɛli tiligi Hɛzɛkia mini Jɛrusalɛmnim’ Asiria Naa Sɛnachɛrib nuu ni m-bala. O daa lan tiligi Hɛzɛkia o dimnim’ zaa nuu ni, ka chɛ ka bɛ nya nyee vuhi luɣilikam zaa. 23Ka niriba pam daa ʒiri pina kani Jɛrusalɛm na nti tiri Yawɛ, ka tiri Juda Naa Hɛzɛkia neen’ viɛla ka di daa chɛ ka zuliya kam tibig’ o di saha maa zaŋ chana.
Naa Hɛzɛkia dɔro min’ o karimbaani
(2 Nanima 20.1-3, 12-19; Aizaia 38.1-3; 39.1-8)
24Di saha maa ka dɔro daa gbaai Hɛzɛkia ka di ti chɛ biɛla ni o kpi, ka o daa suhu Yawɛ, ka o deeg’ o suhigu maa, ka wuh’ o shihirili. 25Amaa ka Naa Hɛzɛkia daa niŋ karimbaani, ka bi wuh’ o wumpaɣibo ni nyɛ shɛm zaŋ chaŋ Naawuni ni daa niŋ shɛm ti o maa polo. Dinzuɣu ka Naawuni suhu daa yiɣisi pam bah’ o mini Judanim’ ni Jɛrusalɛmnim’ zuɣu. 26Di saha ka Hɛzɛkia mini Jɛrusalɛmnim’ daa siɣisi bɛmaŋa o karimbaani maa zuɣu, ka Yawɛ suhuyiɣisili maa daa bi lu bɛ zuɣu Hɛzɛkia ʒiɛmani maa ni.
Naa Hɛzɛkia buni min’ o jilima
27Naa Hɛzɛkia daa mali buni pam ka niriba daa tir’ o jilima. O daa mɛla omaŋmaŋ’ nɛma zalibu shee duri, n-zaŋdi o da anzinfa min’ o salima ni o kuɣ’ viɛla ni o tulaale ni o nyɔtaɣirisi ni o binshɛɣukam din mali shaara pam. 28O daa lan me bindira mini wain palli ni kpama zaashee duri, ka daa lan me o niɣi balibu kam duri ni o biŋkɔbbaligu buzɔna. 29Lala ka o daa lan me omaŋmaŋ’ fɔntinsi zali. O daa mali niɣi mini piɛri pam, dama Naawuni daa ti o buni pam. 30Hɛzɛkia ŋɔ n-daa nyɛ ŋun taɣi Gihɔn zuɣusaa polo kulibɔŋ la kom zali ka ŋmaligi li ka di zɔri chani Dauda tiŋ’ la wulinluhili polo. Hɛzɛkia daa di nasara o tuuni kam puuni. 31Hal Babilɔn naa kpambaliba tuumba ni daa kana ni bɛ ti bɔhi baŋ shihirili shɛli din niŋ o tiŋgbɔŋ ni la, Naawuni daa chɛ o mi ni o niŋ o ni bɔri shɛm, ka di chɛ ka o zahim’ o baŋ dinkam zaa be o suhu ni.
Hɛzɛkia nam bahigu
(2 Nanima 20.20-21)
32Hɛzɛkia ni daa tum tuun’ shɛŋa pahi min’ o tuun’ suma, bɛ sab’ li niŋla Amɔz bia anabi Aizaia ni daa nya ʒii shɛli ka di be Juda mini Izraɛl nanim’ litaafi puuni la. 33Hɛzɛkia ni daa ti faai siɣ’ o yaannim’ sani, ka bɛ sɔɣ’ o Dauda daŋ silisi la zuɣusaa polo. Ka Judanim’ mini Jɛrusalɛmnim’ zaa daa sɔɣ’ o jilima sɔɣibu. Ka o bia Manaasa daa di nam zan’ o zaani.",https://www.bible.com/bible/2264/2CH.32.DBWDB
2 YƐLIKURA 33,"Juda naa Manaasa
(2 Nanima 21.1-9)
1Manaasa yuma daa nyɛla yuun’ pinaayi saha shɛl’ o ni daa di nam. O daa di nam n-ʒini Jɛrusalɛm la yuun’ pihinunaanu. 2 Ka o daa kpuɣi Yawɛ ni daa kari ninvuɣ’ shɛb’ tiŋgbɔŋ maa ni ka chɛ ka Izraɛlnim’ ʒini la biɛr’ yoli n-daa tum tuumbiɛri pam Yawɛ sani. 3Dama o daa lab’ mɛla o ba Hɛzɛkia ni daa wurim buɣa jɛmbu shee luɣ’ shɛŋa la zaa, ka me maligu bimbina zali Baalnima, ka lan lab’ me Ashɛranim’ ŋmahima zali, ka daa gbaani tiŋ’ jɛmdi saŋmarisi zaa. 4 O daa lan me bimbina zali Yawɛ jɛmbu duu puuni, Yawɛ ni daa yɛli, “Jɛrusalɛm n-nyɛ luɣ’ shɛli n yuli ni yɛn be sahakam la.” 5O daa lan me bimbina zali saŋmarisi zaa Yawɛ jɛmbu duu dundɔna ayi ni. 6O daa zaŋdila o bidibisi nyɔri buɣim maani sara Hinnom Bidibisi Vinvamli la ni, ka daa buɣiri baɣisi, ka niŋdi laasabu, ka chani jinwariba mini timanim’ sani. O daa tum alahichi pam Yawɛ sani n-chɛ ka o suhu yiɣisi pam. 7 Ka o daa mali buɣili kɔtomsi n-zaŋ li zali Naawuni jɛmbu duu maa puuni, du’ shɛli Naawuni ni daa yɛli Dauda min’ o bia Sulemaana, “Duu ŋɔ ni mini Jɛrusalɛm ka m pii Izraɛl zuliya zaa ni n-lee n jɛmbu shee saha shɛlikam la. 8Ka Izraɛlnim’ yi ni tum n ni zali ba ni bɛ tum shɛm, ka gbibi n ni daa zaŋ n zaligu shɛŋa zaa ti Musa ni o ti ba la, dindina n ku lan chɛ ka bɛ vuui bɛ napɔŋ yi n ni daa zaŋ tiŋgban’ shɛli ti bɛ yaannim’ la ni.” 9Ka Manaasa daa chɛ ka Judanim’ mini Jɛrusalɛmnim’ birigi n-tum alahichi pam gari Yawɛ ni daa ku zuliya shɛb’ ka chɛ ka Izraɛlnim’ ʒini nimaani la ni daa tum alahichi shɛŋa.
Manaasa niŋ tuuba
10Yawɛ daa tɔɣisi Manaasa min’ o niriba yɛtɔɣa, amaa ka bɛ zaɣisi wumbu. 11Dinzuɣu ka Yawɛ daa chɛ ka Asiria naa sapashin’ kpamba kana ti tuhi nyaŋ ba, ka gbaai Manaasa n-zaŋ mii tu o nyee ni, ka lo o daanya zoligɔnima n-zaŋ o kuli Babilɔn. 12O ni daa ti be muɣisigu ni maa, ka o daa naanyi bo sɔŋsim Yawɛ ŋun nyɛ o Naawuni ŋɔ sani, ka siɣis’ omaŋ’ pam o yaannim’ Naawuni sani. 13O daa suhi Naawuni, ka Naawuni daa wum o fabila ka deeg’ o suhigu maa, ka daa lan zaŋ o labisi Jɛrusalɛm nti niŋ o nam maa ni yaha. Di saha ka Manaasa daa baŋ ni Yawɛ n-shiri nyɛ Naawuni.
14Di nyaaŋa ka o daa me goon’ shɛli zali kpaŋa Dauda tiŋ’ la ni Gihɔn wulinluhili polo vinvamli la ni ka di du pam, m-mali hal ti paai zahim dunɔdal’ la ni n-zaŋ gili hal ti paai Ofɛl; o daa zali sapashin’ kpamba bɛ ni daa me goma gili Juda fɔntin’ shɛŋa zaa ni. 15O daa yihi tinzun’ buɣa mini binnana zaa Yawɛ jɛmbu duu maa ni, ka lan wurim o ni daa me bimbin’ shɛŋa zaa zali Yawɛ jɛmbu duu zoli zuɣu mini Jɛrusalɛm la n-zaŋ li ti bahi tiŋ’ maa tariga. 16O daa lan chɛ ka bɛ lab’ mali Yawɛ sara maligu bimbin’ la, ka o daa mali suhudoo mini wumpaɣibo sara di zuɣu, ka daa zali Judanima ni bɛ jɛmmi Yawɛ ŋun nyɛ Izraɛl Naawuni maa. 17Niriba maa daa na kul maanila sara buɣa jɛmbu shee maa, amaa bɛ daa maani li n-tirila Yawɛ ŋun nyɛ bɛ Naawuni maa.
Manaasa nam bahigu
(2 Nanima 21.17-18)
18Manaasa ni daa tum tuun’ shɛŋa pahi min’ o ni daa suhi Naawuni shɛm ni anab’ shɛb’ bɛn daa zaŋ Yawɛ ŋun nyɛ Izraɛlnim’ Naawuni yuli tɔɣis’ o yɛtɔɣa la zaa, bɛ sab’ li niŋ Izraɛl nanim’ yɛlikura litaafi ni. 19O ni daa suhi Naawuni ka Naawuni deeg’ o suhigu shɛm min’ o ni daa tum alahichi shɛŋa zaa ni o ni daa bi ʒe Naawuni yim shɛm ni o ni daa me buɣa jɛmbu shee luɣ’ shɛŋa n-zaŋ buɣili Ashɛrim min’ o binnana zali saha shɛl’ o ni daa na bi niŋ tuuba la, bɛ sabi di zaa niŋ anabinim’ yɛlikura litaafi ni. 20Ka Manaasa daa ti faai siɣ’ o o yaannim’ sani, ka bɛ sɔɣ’ o o yiŋa, ka o bia Amɔn daa di nam zan’ o zaani.
Juda Naa Amɔn
(2 Nanima 21.19-26)
21Amɔn yuma daa nyɛla yuun’ pisinaayi saha shɛl’ o ni daa di nam, o daa di nam maa ʒini Jɛrusalɛm la yuma ayi. 22O daa tum tuumbiɛri Yawɛ sani kaman o ba Manaasa ni daa tum shɛm la. Amɔn daa kɔri biŋkɔbiri m-mali binnan’ shɛŋa zaa o ba Manaasa ni daa mali zal’ la, ka jɛmdi li. 23O daa bi siɣis’ omaŋa Yawɛ tooni kaman o ba Manaasa ni daa siɣis’ omaŋ’ shɛm la, amaa Amɔn ŋɔ ŋun’ daa kul tumdila tuumbiɛri pahira.
24Ka o kpamba daa yi o nyaaŋa n-ku o o yiŋa. 25Amaa ka tiŋgbɔŋ maa nim’ daa ku ninvuɣ’ shɛb’ bɛn daa yi Naa Amɔn nyaaŋa maa zaa, ka zaŋ o bia Jɔsia leei naa zal’ o zaani.",https://www.bible.com/bible/2264/2CH.33.DBWDB
2 YƐLIKURA 34,"Juda naa Jɔsia
(2 Nanima 22.1-2)
1 Jɔsia yuma daa nyɛla yuma anii saha shɛl’ o ni daa di nam. O daa di nam maa ʒini Jɛrusalɛm la yuun’ pihitaniyini. 2O daa tum din tuhi Yawɛ sani, ka dol’ o yab’ Dauda soli, ka bi ŋmaligi kpa o nudirigu polo bee o nuzaa polo.
3Dama o ni daa di nam maa zaŋ chaŋ yuma anii, saha shɛl’ o ni daa na nyɛ bia maa, ka o daa piligi jɛmd’ o yab’ Dauda Naawuni. Yuun’ shɛli din pahiri yuun’ pinaayi saha ka o daa piligi wurindi buɣa jɛmbu luɣ’ shɛŋa din daa be Juda mini Jɛrusalɛm la. O daa lan wurim buɣili Ashɛrim mini bɛ ni kpe binnan’ shɛŋa ni bɛ ni zaŋ kuriti mali binnan’ shɛŋa zali zaa. 4 O daa lan chɛ ka bɛ wurim Baalnim’ bimbina din daa be nimaani mini tulaale zim tuɣilibu bimbina din daa ʒe Baalnim’ maa zuɣusaa la zaa; ka ŋme ŋ-ŋma buɣili Ashɛrim mini bɛ ni kpe binnan’ shɛŋa ni bɛ ni daa me binnan’ shɛŋa zal’ la zaa m-baɣisibaɣisi li ka di leei taŋkpa’ zim ka bɛ zaŋ li chaŋ ti kpaai bahi ninvuɣ’ shɛb’ bɛn daa maani maligu tiri li gbala zuɣu. 5 O daa lan nyo tindaannim’ kɔba buɣim bɛ bimbina zuɣu, ka daa yihi Juda mini Jɛrusalɛm daɣiri ni. 6Ka o daa lan chaŋ Manaasa mini Ifriim ni Simiɔn zuliya tinsi ni n-zaŋ hal ni Naftali zuliya tinsi ni nti gili bɛ dabari la ni zaa 7n-wurim di bimbina la, ka ŋme ŋ-ŋma buɣili Ashɛrim min’ o binnana la zaa m-baɣisibaɣisi li ka di be kaman taŋkpa’ zim, ka daa ŋme ŋ-ŋma tulaale zim tuɣilibu bimbina din daa be Izraɛl tiŋgbɔŋ maa ni zaa. Di nyaaŋa ka o daa lab’ kuli Jɛrusalɛm.
Bɛ lan nya zaligu kundi
(2 Nanima 22.3-20)
8O ni daa di nam maa zaŋ chaŋ yuun’ pisaayika saha din nyɛ saha shɛl’ o ni daa yihi tiŋgbɔŋ maa mini Naawuni jɛmbu duu daɣiri ni naai la nyaaŋa, ka o daa tim Azalia bia Shafan mini Maasɛya ŋun daa nyɛ bɛ fɔŋ maa ni gomna la ni Jɔahaz bia Jɔa ŋun daa nyɛ gbaŋŋmar’ la ni bɛ ti mali Yawɛ ŋun nyɛ o Naawuni la jɛmbu duu. 9Ka bɛ daa chaŋ maligumaaniba zuɣulan’ Hilikia sani nti zaŋ bɛ ni daa deei laɣ’ shɛli Naawuni jɛmbu duu la ti o. Lɛvinim’ bɛn daa nyɛ dunɔguliba la n-daa deei li Manaasa mini Ifriim zuliya niriba ni Izraɛlnim’ bɛn kpalim la zaa sani. Bɛ daa lan deei shɛli Juda mini Bɛnjamin zuliya ni Jɛrusalɛmnim’ zaa sani ti o. 10Ka bɛ daa zaŋ li ti ninvuɣ’ shɛb’ bɛn daa nyɛ Yawɛ jɛmbu duu maa malibu tuma zuɣulaannim’ maa ka bɛ mi daa zaŋ li ti ninvuɣ’ shɛb’ bɛn daa maani Yawɛ jɛmbu duu maa ni bɛ zaŋ li mal’ li ka di niŋ yaa.
11Bɛ daa zaŋ li tila kapintanim’ mini tammɛriba ni bɛ da kuɣ’ kpɛra mini yɔɣira ni gurilɔnima m-mali Juda nanim’ ni daa chɛ ka shɛli polo lu la me. 12Ka niriba maa daa tum bɛ tuma maa ni nimmaŋtali. Jahat mini Obadia bɛn daa nyɛ Lɛvinima, ka yi Mɛrari daŋ ni na la mini Zakaria ni Mɛshulam bɛn daa yi Kɔhat daŋ ni na la ka bɛ daa zaŋ leei bɛ zuɣulaannima. Ka Lɛvinim’ shɛb’ bɛn zaa daa mi biŋkumda ŋmɛbu viɛnyɛliŋga la 13daa su ʒiʒiriba fukumsi, ka wuhiri bɛnkam daa tumdi tuma balibu kam bɛ ni yɛn tumdi li shɛm. Ka Lɛvinim’ maa shɛb’ daa nyɛ gbansabiriba, ka shɛb’ nyɛ kpamba, ka shɛb’ mi nyɛ dunɔguliba. 14Bɛ ni daa yihiri laɣ’ shɛli bɛ ni daa zaŋ tahi Yawɛ jɛmbu duu na la saha shɛli ka maligumaana Hilikia daa nyɛ Yawɛ ni daa zaŋ zaligu shɛŋa ti Musa ni o ti o niriba la kundi. 15Ka Hilikia daa yɛli Shafan ŋun daa nyɛ gbaŋŋmar’ la, “N nyala zaligu kundi Yawɛ jɛmbu duu maa ni;” ka o daa zaŋ kundi maa ti Shafan. 16Ka Shafan mi daa zaŋ li chaŋ ti ti naa ka yɛl’ o, “A ni zal’ a kpambaliba maa ni bɛ tum tuun’ shɛlikam zaa la, bɛ be di tumbu ni. 17Bɛ yihi laɣ’ shɛli bɛ ni nya Yawɛ jɛmbu duu maa ni n-zaŋ li ti tuma zuɣulaannim’ mini bɛ tumtumdiba maa.” 18Di saha ka Shafan ŋun daa nyɛ gbaŋŋmar’ maa daa lan yɛli naa, “Maligumaana Hilikia n-zaŋ kundi ŋɔ ti ma.” Di nyaaŋa ka Shafan daa karim li wuhi naa.
19Naa ni daa wum zaligu kundi yɛtɔɣa maa, o daa darigimi cheeg’ omaŋmaŋ’ binyɛrigu. 20Ka naa daa yɛli Hilikia maa mini Shafan bia Ahikam ni Maika bia Abidɔn ni Shafan ŋun daa nyɛ gbaŋŋmar’ la ni naa kpambala Asaaya, 21“Chamiya ti bɔhi baŋ din be Yawɛ sani n-ti m mini Izraɛlnim’ bɛn kpalim ni Judanima zaŋ chaŋ ti ni nya kundi shɛli maa puuni yɛtɔɣa maa polo; dama Yawɛ suhu yiɣisiya pam bahi ti zuɣu, ti yaannim’ ni daa bi doli Yawɛ yɛligu, ka bi lan doli din kam zaa daa sabi kundi ŋɔ puuni maa zuɣu.”
22Di saha ka Hilikia mini naa ni daa tim ninvuɣ’ shɛb’ maa daa chaŋ paɣ’ so ŋun daa nyɛ anabi, ka o yuli booni Hulda sani. O yidana n-daa nyɛ Tikiva bia Shallum. O daa nyɛla Harihas yaaŋa ka nyɛ ŋun su zabbanim’ fukumsi. (Di saha paɣ’ maa daa bela Jɛrusalɛm yapala polo.) Ka bɛ daa zaŋ bɛ ni mali yɛtɔɣ’ shɛli yɛl’ o. 23Ka o daa yɛli ba, “Yawɛ ŋun nyɛ Izraɛlnim’ Naa ŋɔ ni yɛli shɛm m-bɔŋɔ: Yɛlimiya ninvuɣ’ so ŋun tim ya n sani maa na, 24Yawɛ ni yɛli shɛm m-bɔŋɔ: Nyamiya n ni chɛ ka zaɣ’ biɛɣu lu tiŋgbɔŋ ŋɔ mini di niriba zuɣu din nyɛ yɛl’ biɛ’ shɛŋa zaa din sabi kundi shɛli bɛ ni karim wuhi Juda naa maa ni la. 25Bɛ ni zaɣisi ma jɛmbu ka tuɣindila tulaale zim maani bɛ buɣa la zuɣu, bɛ chɛ ka bɛ nuhi tuma zaa ku ma suli ka n suhu ni yiɣisi bahi yi yaŋɔ nim’ zuɣu ka ku maai. 26Amaa zaŋ chaŋ Juda naa ŋun tim ya na ni yi ti bɔhi baŋ din be Yawɛ sani ŋɔ polo, Yɛlimiy’ o: Yawɛ ŋun nyɛ Izraɛlnim’ Naawuni ŋɔ yɛliya: Zaŋ chaŋ a ni wum yɛtɔɣ’ shɛŋa la polo, 27a ni niŋ tuuba a suhu ni, ka siɣis’ amaŋ’ Naawuni sani n-darigi cheeg’ a binyɛrigu ka kum niŋ ma zaŋ chaŋ a ni wum ka n yɛli ni n ni niŋ Jɛrusalɛm mini di niriba shɛm la polo, man’ Yawɛ yɛliya, ‘N gba wumya.’ 28N ni ti chɛ ka a dɔni a kabiri ni ni suhudoo, ka n chɛ ka a paag’ a yaannim’ tooni pɔi. A nini ku nya n ni ti yɛn chɛ ka zaɣibiɛ’ shɛli zaa lu Jɛrusalɛm mini di niriba zuɣu maa.” Ka bɛ zaa daa zaŋ o yɛtɔɣa ŋɔ labi ti yɛli naa.
Naa Jɔsia lo alikauli ni o ni deei Naawuni noli
(2 Nanima 23.1-20)
29Di saha ka Naa daa tim boli Juda mini Jɛrusalɛm kpamba zaa na. 30Ka naa mini Judanim’ zaa ni Jɛrusalɛmnim’ ni maligumaaniba ni Lɛvinim’ ni sokam zaa bɛn nyɛ wɔɣira ni tarimba zaa daa laɣim Yawɛ jɛmbu duu, ka Naa Jɔsia ti karim Naawuni kundi shɛli bɛ ni daa nya Yawɛ jɛmbu duu maa ni la yɛtɔɣa zaa ka bɛ wum. 31Ka Naa daa zan’ o zaashee n-lo alikauli Yawɛ tooni ni o ni jɛmd’ o, ka dol’ o zaligunim’ mini zaligu shɛŋa din pahi ni o suhu zaa ni o shia zaa, ka niŋ kaman alikauli yɛtɔɣ’ shɛŋa din sabi kundi maa puuni ni wuhi shɛm. 32Di saha ka o daa chɛ ka ninvuɣ’ shɛb’ bɛn be Jɛrusalɛm mini Bɛnjamin zuliya zaa po pɔri ni bɛ ni gbibi alikauli maa, ka Jɛrusalɛmnim’ daa niŋ kaman Naawuni ŋun nyɛ bɛ yaannim’ Naawuni daalikauli maa ni wuhi shɛm. 33Ka Jɔsia daa va binshɛɣukam din jɛmbu chihira zaa Izraɛlnim’ ni daa su tiŋgban’ shɛli maa ni ti bahi, ka chɛ ka niriba bɛn be Izraɛl zaa jɛmdi Yawɛ ŋun nyɛ bɛ Naawuni maa. Naa Jɔsia ʒiɛmani maa ni zaa, bɛ daa bi lan jɛm binshɛli pahi Yawɛ ŋun nyɛ bɛ yaannim’ Naawuni maa zuɣu.",https://www.bible.com/bible/2264/2CH.34.DBWDB
2 YƐLIKURA 35,"Naa Jɔsia puhi Yaɣigari chuɣu
(2 Nanima 23.21-23)
1Ka Naa Jɔsia daa puhi Yaɣigari chuɣu Jɛrusalɛm n-jɛm Yawɛ, ka bɛ daa kɔri Yaɣigari chuɣu biŋkɔbiri gol’ so ŋun daŋ tooni biɛɣu pinaanahi dali. 2O daa zali maligumaaniba ka ti ba bɛ tuma ni nyɛ shɛli Naawuni jɛmbu duu maa puuni, ka kpaŋsi ba bɛ tuma maa ni. 3O daa yɛli Lɛvinim’ bɛn daa wuhiri Izraɛlnim’ zaa ka nyɛ bɛn be kasi Yawɛ san’ la, “Zaŋmiya Naawuni Daalikauli Adaka kasi la zali Dauda bia Sulemaana ŋun daa nyɛ Izraɛl naa la ni daa me Naawuni jɛmbu du’ shɛl’ la puuni. Di bi simdi ni yi lan zaŋ li buɣiri yi bɔɣusapima zuɣu. Pumpɔŋɔ tummiya Yawɛ ŋun nyɛ yi Naawuni ŋɔ min’ o niriba Izraɛlnim’ tuma. 4 Malimiya shili kaman yi daŋ ni nyɛ shɛm ka di doli bɛ ni daa piripiri ya kaman Izraɛl Naa Dauda ni daa sabi wuhi shɛm la ni kaman o bia Sulemaana ni daa sabi wuhi shɛm la. 5Zanimiya luɣ’ kasi shee kaman yi daŋ niriba ni nyɛ shɛm, ka chɛ ka Lɛvinim’ be bɛ ni piripiri yi zuliya daŋ niriba maa pirigibu kam puuni. 6Malimiya yimaŋ’ kasi n-kɔrigi Yaɣigari chuɣu piɛɣu ka mali yi zuliya niriba kaman Yawɛ ni daa chɛ ka Musa zali shɛm la.”
7Di saha ka Jɔsia daa bo o dahalali piɛbihi pola mini bubihi pola, ka bɛ zaa kalinli daa yiɣisi tuhi’ pihita ni naɣilahi tusaata n-zaŋ ba ti ninvuɣ’ shɛb’ bɛn zaa daa be nimaani ni bɛ mali Yaɣigari chuɣu sara. 8Ka o kpambaliba gba daa tɔhi bɛ suhu yubu pina ti niriba maa mini maligumaaniba ni Lɛvinima. Ka Hilikia mini Zakaria ni Jɛhiɛl bɛn daa nyɛ Naawuni jɛmbu duu kpamba la daa ti maligumaaniba maa piɛbihi pola mini bubihi pola ka bɛ zaa kalinli yiɣisi tusaayi ni kɔbisiyɔbu ni naɣilahi kɔbisita ni bɛ mali Yaɣigari chuɣu sara. 9Ka Kɔnania min’ o mabihi Shɛmaya ni Nɛtanɛl ni Hashabia ni Jɛiɛl ni Jɔzabad bɛn daa nyɛ Lɛvinim’ kpamba la gba daa ti Lɛvinim’ piɛbihi pola mini bubihi pola ka bɛ zaa kalinli daa yiɣisi tusaanu ni naɣilahi kɔbisinu ni bɛ zaŋ puhi Yaɣigari chuɣu.
10Bɛ ni daa ti mali jɛma shili, di saha ka maligumaaniba maa daa zani bɛ zaashɛhi, ka Lɛvinim’ mi daa piripiri taba zani kaman naa ni daa zali ba shɛm. 11Ka bɛ daa kɔri Yaɣigari chuɣu piɛbihi, ka maligumaaniba maa daa taɣi bɛ ʒim n-zaŋ li mihi sara maligu bimbini maa, ka Lɛvinim’ mi shiri biŋkɔbiri maa. 12Ka bɛ daa yihi bɛ ni yɛn zaŋ sara shɛli nyo buɣim la zali di ko, ka daa tar’ li ka di doli bɛ daŋ niriba ni nyɛ shɛm, ka bɛ daa zaŋ li mali sara ti Yawɛ kaman di ni sabi shɛm Musa litaafi ni la, ka bɛ daa lan niŋ naɣilahi la gba lala. 13 Ka bɛ daa she Yaɣigari chuɣu piɛri maa kaman zaligu ni wuhi shɛm, ka duɣi sara maligu kasi biŋkɔbiri nimdi mi duɣuri ni mini ankɔraŋmahi ni ni taha ni n-zaŋ li yomyom ti tari niriba maa zaa. 14Di nyaaŋa ka Lɛvinim’ daa naanyi bo bɛmaŋmaŋ’ nimdi mini maligumaaniba nimdi, dama maligumaaniba bɛn daa nyɛ Aduna zuliya la daa kul moola bɛ nini m-maani sara shɛli bɛ ni zaŋdi nyɔri buɣim la, ka nyɔri sara maligu biŋkɔbiri kpama buɣim ni hal ka yuŋ ti zibi. Dinzuɣu ka Lɛvinim’ maa daa bo bɛ mini maligumaaniba shɛb’ bɛn daa nyɛ Aduna bihi maa nimdi maa. 15 Ka Asaf bidibisi bɛn daa nyɛ baansi la daa ʒe bɛ zaashee kaman Dauda mini Asaf ni Hɛman ni Jɛdutun ŋun daa nyɛ naa nyara la ni daa zali shɛm. Ka dunɔguliba gba daa ʒe dunɔdali kam ni guli. Bɛ daa bi simdi ni bɛ miligi nimaani, dama bɛ mabihi Lɛvinima n-daa nyɛ bɛn yɛn bo bɛ nimdi ti ba. 16Ka bɛ daa mali Yawɛ jɛmbu shili zaa dindali maa. Bɛ daa puhi Yaɣigari chuɣu ka mali sara shɛli bɛ ni zaŋdi nyɔri buɣim la Yawɛ sara maligu bimbini zuɣu kaman Naa Jɔsia ni daa zali shɛm la. 17 Ka Izraɛlnim’ bɛn daa be nimaani maa daa puhi Yaɣigari chuɣu di saha maa, ka puhi Bɔrɔbɔro Din ka Dabindi chuɣu daba ayopɔin. 18Anabi Samuɛl ʒiɛman’ la nyaaŋa, bɛ daa na ʒi n-lan puhi Yaɣigari chuɣu lala tatabo Izraɛl tiŋgbɔŋ ni, Izraɛl nanim’ so daa bi lan puhi Yaɣigari chuɣu maa kaman Jɔsia mini maligumaaniba ni Lɛvinim’ ni Judanim’ ni Izraɛlnim’ zaa bɛn daa be nimaani ni Jɛrusalɛmnim’ ni daa puhi li shɛm maa. 19Jɔsia nam dibu yuun’ pisaayika ni ka bɛ daa puhi Yaɣigari chuɣu maa.
Naa Jɔsia nam bahigu
(2 Nanima 23.28-30)
20Jɔsia ni daa tum Naawuni jɛmbu duu tuma ŋɔ zaa naai nyaaŋa, ka Ijipti Naa Nɛko daa chaŋ Karikɛmish din daa be Yufretiiz Mɔɣili dul’ la ni o ti tuhi tɔbu; ka Jɔsia gba daa lo tɔbu chaŋ ni o ti tuhi Naa Nɛko. 21Amaa ka Nɛko daa tim tuumba ti yɛl’ o, “Nyin’ Juda naa, taali bɔ n-lee be m min’ a sunsuuni? Pa nyini ka n lo tɔb’ na ni n ti tuhi, amaa n yɛn tuhila m mini ninvuɣ’ shɛb’ bɛn mali zabili. Naawuni zali ma ni n niŋmi lala yomyom, dinzuɣu chɛl’ Naawuni ŋun ʒe n nyaaŋa maa mɔbu, di yi pa lala o ni ku a.” 22Amaa ka Jɔsia daa zaɣisi ni o ku chɛ o, ka daa bo binyara niŋ omaŋa n-taɣ’ o biɛhigu chaŋ ni o ti tuh’ o. O daa zaɣisiya ni o ku wum Naawuni ni daa chɛ ka Nɛko yɛl’ o shɛm maa; ka daa zaŋ o tɔbbihi chaŋ ti lir’ o Mɛgido bɔpiɛligu ni.
23Ka peentɔriba daa to Naa Jɔsia piɛm ka di gbaag’ o, ka o daa yɛl’ o kpambaliba bɛn be o sani, “Zaŋmiya ma yi kpaŋa, dama n nya daŋ’ pam.” 24Ka kpamba maa daa yih’ o o ni daa be chɛchɛbun’ shɛli ni maa n-zaŋ o niŋ o chɛchɛbun’ shɛli din daa pahir’ ayi ni n-zaŋ o kuli Jɛrusalɛm. Ka o daa ti kpi ka bɛ sɔɣ’ o o yaannim’ siliga ni. Ka Judanim’ mini Jɛrusalɛmnim’ zaa daa kum o kuli. 25Ka Jɛrimia daa ŋma kuyila n-yili niŋ Naa Jɔsia. Ka baansi bɛn nyɛ dɔbba mini paɣiba zaa na kul yiini kuyila yɛri Jɔsia yɛla hal ni zuŋɔ. Ka bɛ daa zaŋ li leei kali Izraɛl tiŋgbɔŋ ni, ka sab’ li niŋ fabila litaafi ni.
26Jɔsia ni daa tum tuun’ shɛŋa pahi min’ o ni daa tum tuun’ viɛl’ shɛŋa kaman bɛ ni sab’ li shɛm Yawɛ zaligu kundi ni la 27min’ o ni daa tum tuun’ shɛŋa piligu ni hal ni bahigu ni, nyama, bɛ sab’ li niŋ Izraɛl mini Juda nanim’ litaafi ni.",https://www.bible.com/bible/2264/2CH.35.DBWDB
2 YƐLIKURA 36,"Juda Naa Jɛhɔahaz
(2 Nanima 23.30-35)
1Ka tiŋgbɔŋ maa nim’ daa zaŋ Jɔsia bia Jɛhɔahaz leei naa zal’ o ba zaani Jɛrusalɛm. 2Jɛhɔahaz yuma daa nyɛla yuun’ pisinaata saha shɛl’ o ni di nam maa. O daa di nam ʒini Jɛrusalɛm la chira ata. 3Di nyaaŋa ka Ijipti naa daa yih’ o nam maa ni Jɛrusalɛm, ka zali Judanim’ ni bɛ yom’ farigu din nyɛ anzinfa kilɔgiram tusaata ni kɔbisinahi mini salima kilɔgiram pihitanaanahi. 4 Ka Ijipti naa daa zaŋ o mabia Ɛliakim leei Juda mini Jɛrusalɛm naa, ka taɣ’ o yuli m-bol’ o Jɛhoyakim; amaa ka daa zaŋ Jɛhoyakim mabia Jɛhɔahaz kuli Ijipti.
Juda naa Jɛhoyakim
(2 Nanima 23.36—24.7)
5 Jɛhoyakim yuma daa nyɛla yuun’ pisinaanu saha shɛli bɛ ni daa zaŋ o lee naa maa. O daa di nam maa ʒini Jɛrusalɛm la yuun’ piniyini. O daa tum alahichi pam Yawɛ ŋun nyɛ o Naawuni la sani. 6 Ka Babilɔn Naa Nɛbukadnɛza daa lo tɔb’ na ti tuhi nyaŋ o, ka lo o daanya zoligɔnima n-zaŋ o kuli Babilɔn. 7Nɛbukadnɛza daa lan va Yawɛ jɛmbu duu neen’ shɛŋa kuli Babilɔn ti zal’ o nam yili ni Babilɔn maa. 8Naa Jɛhoyakim ni daa tum tuun’ shɛŋa pahi min’ o ni daa tum din chihiri shɛŋa zaa ni bɛ ni daa nya ka o tum shɛli ka di bi tuhi zaa, bɛ sab’ li niŋ Izraɛl mini Juda nanim’ litaafi ni. Ka o bia Jɛhoyakin daa di nam zan’ o zaani.
Juda Naa Jɛhoyakin
(2 Nanima 24.8-17)
9Jɛhoyakin yuma daa nyɛla yuma anii saha shɛl’ o ni daa di nam maa. O daa di nam ʒini Jɛrusalɛm la chira ata ni biɛɣu pia. O daa tum alahichi Yawɛ sani. 10 Di yuuni maa siɣili saha ka Naa Nɛbukadnɛza daa timna ti gbaag’ o kuli Babilɔn ka daa zaŋ Yawɛ jɛmbu neen’ viɛla pahi kuli, ka zaŋ Jɛhoyakin mabia Zɛdɛkia leei Juda mini Jɛrusalɛm naa zal’ o zaani.
Juda Naa Zɛdɛkia
(2 Nanima 24.18-20; Jɛrimia 52.1-3)
11 Zɛdɛkia yuma daa nyɛla yuun’ pisiniyini saha shɛl’ o ni daa di nam maa. O daa di nam ʒini Jɛrusalɛm la yuun’ piniyini. 12O daa tum alahichi Yawɛ ŋun nyɛ o Naawuni la sani. O daa bi siɣis’ omaŋ’ anab’ Jɛrimia ŋun daa zaŋ Yawɛ yɛtɔɣa tɔɣis’ o la sani.
Jɛrusalɛm lubu
(2 Nanima 25.1-21; Jɛrimia 52.3b-11)
13 Zɛdɛkia daa lan zaɣisi ni o ku jɛm Naa Nɛbukadnɛza ŋun daa chɛ ka o po Naawuni ni o ni jɛm’ o la, ka daa lan niŋ karimbaani ni tipawumli n-zaɣisi ni o ku labi Yawɛ ŋun nyɛ Izraɛlnim’ Naawuni la sani. 14Ka maligumaaniba kpamba zaa mini salo zaa daa bi lan ʒe yim hal ti yaɣi. Bɛ daa kul tumdila din chihiri kam kaman zuliya shɛb’ ni tumdi shɛm, ka ta Yawɛ ni pun mal’ o jɛmbu du’ kasi shɛli zali Jɛrusalɛm la daɣiri. 15Ka Yawɛ ŋun nyɛ bɛ yaannim’ Naawuni ŋɔ daa kul timd’ anabinim’ bɛ sani waawaayili, dama o niriba maa mini ŋun’ Yawɛ biɛhigu shee suɣili la yɛla daa mal’ o nambɔɣu. 16Amaa ka bɛ daa maani o tuumba maa ansarisi, ka zaɣis’ o yɛligu wumbu, ka lar’ o daanabinima, ka Yawɛ suhu ti yiɣisi bah’ o niriba maa zuɣu pam hal ka di ti kɔŋ tim.
17 Dinzuɣu ka o daa chɛ ka Babilɔn naa lo tɔbu na ti liri ba n-zaŋ takɔbi ku bɛ bipola bɛ jɛmbu duu luɣ’ kasi shee, ka bi zo nachimbil’ bee paɣisarili bee ninkurili bee barinim’ nambɔɣu. O daa zaŋ bɛ zaa niŋ o nuu ni. 18Ka o daa va Naawuni jɛmbu duu duɣuri mini lahi, zaɣ’ kara mini zaɣ’ bihi zaa ni Yawɛ jɛmbu duu puuni azichi mini nayili azichi ni kpambaliba yinsi azichi zaa kuli Babilɔn. 19 Bɛ daa nyo Naawuni jɛmbu duu maa buɣim, ka daai Jɛrusalɛm goondaa la luhi, ka nyo nayili zaa buɣim, ka saɣim duɣuri mini la’ viɛl’ shɛŋa din daa be nayili maa zaa. 20Ka o daa chɛ ka bɛ gbahi bɛ ni bi ku ninvuɣ’ shɛba n-zaŋ ba kuli Babilɔn ka bɛ ti leeg’ o min’ o bihi daba hal ka Pɛriʒia nam ti nya zaa zani 21 ni di chɛ ka Yawɛ ni daa chɛ ka Jɛrimia yɛli shɛm la niŋ pali, hal ka tiŋgbani maa ti yo di vuhim dabisa sama. Dabisa shɛŋa zaa di ni daa kpalim dabari doya maa daa dolila Vuhim Dabisili. Di daa kpalim doya maa vuhirila di vuhim dabisa hal ti paai yuun’ pisopɔin.
Naa Sairus zali Yɛhudianim’ ni bɛ labimi bɛ ya
(Ɛzra 1.1-4)
22Pɛriʒia Naa Sairus ni daa di nam yuun’ shɛli ni ka Yawɛ daa bɔri ni o chɛ ka o ni daa chɛ ka Jɛrimia yɛli shɛm la niŋ pali zuɣu, ka o daa zaŋ tɛha niŋ Pɛriʒia Naa Sairus suhu ni ka o moli molo gil’ o nam sulinsi ni zaa, ka chɛ ka bɛ sab’ li niŋ gbana ni yɛli, 23 “Pɛriʒia Naa Sairus ni yɛli shɛm m-bɔŋɔ, ‘Yawɛ ŋun nyɛ Naawuni ŋun su alizanda ŋɔ zaŋ dunia ŋɔ nama zaa ti ma, ka zali ma ni m me o jɛmbu duu Jɛrusalɛm din be Juda tiŋgbɔŋ ni la n-ti o. Yinim’ bɛn zaa nyɛ o niriba ŋɔ, labimiya kuli nimaani. Yawɛ ŋun nyɛ yi Naawuni ŋɔ ni be yi sani.’ ”",https://www.bible.com/bible/2264/2CH.36.DBWDB
ƐZRA PILIGU,"PILIGU
Ɛzra litaafi ŋɔ nyɛla din doli Yɛlikura litaafinim’ la. Di wuhirila Yɛhudianim’ shɛb’ bɛn daa yi Babilɔn tiŋgbɔŋ ni dabitim ni labina mini bɛ biɛhigu soya ni bɛ Naawuni jɛma ni daa lab’ zani Jɛrusalɛm shɛm yɛla. Yɛla maa ni daa niŋ shɛm wuhiya din dolina ŋɔ ni. 1) Pɛriʒia Naa Sairus n-daa bahi noli ka Yɛhudianim’ bɛn daa tuui yi Babilɔn dabitim’ ni la labina. 2) Bɛ daa lab’ me Naawuni jɛmbu duu la ka yooi li, ka Naawuni jɛmbu daa lan lab’ zani Jɛrusalɛm. 3) Ka Ɛzra gba daa ti zaŋ Yɛhudianim’ maa shɛba n-labi Jɛrusalɛm na yuun’ shɛŋa din paya puuni. Ɛzra daa nyɛla Naawuni zaligubaŋda ŋun daa sɔŋ niriba maa ka bɛ lab’ mali bɛ biɛhigu soya mini bɛ daadiini soli yɛla zali din ni chɛ ka bɛ ba Izraɛl wuntia soli biɛhigu zali.
Din be litaafi ŋɔ puuni
Bɛn daa tuui yi dabitim ni labina 1.1—2.70
Bɛ lab’ me Naawuni jɛmbu duu ka yooi li 3.1—6.22
Ɛzra zaŋ Yɛhudianim’ shɛb’ yi dabitim’ ni labina 7.1—10.44",https://www.bible.com/bible/2264/EZR.INTRO1.DBWDB
ƐZRA 1,"Naa Sairus bahi Yɛhudianim’ noli ni bɛ lab’ kuli bɛ ya
1 Pɛriʒia Naa Sairus ni daa deei nam sulinsi yuun’ tuuli la saha ka Yawɛ daa lo ni o chɛ ka o ni daa chɛ ka Jɛrimia yɛli shɛm la niŋ pali. Dinzuɣu ka Yawɛ daa zaŋ li niŋ Pɛriʒia Naa Sairus suhu ni ka o daa chɛ ka bɛ moli molo o nam sulinsi ni zaa, ka chɛ ka bɛ sab’ li niŋ gbana ni yɛli: 2 “Pɛriʒia Naa Sairus ni yɛli shɛm m-bɔŋɔ: Yawɛ ŋun nyɛ alizanda Naawuni ŋɔ n-zaŋ ma leei dunia ŋɔ zaa naa, ka zali ma ni m me duu ti o Jɛrusalɛm, Juda tiŋgbɔŋ ni. 3Bɛnkam be yi ni n-nyɛ o niriba, bɛ Naawuni maa ŋun be bɛ sani, ka chɛ ka bɛ yiɣisi kuli Jɛrusalɛm, Juda tiŋgbɔŋ ni nti lab’ me Yawɛ ŋun nyɛ Izraɛl Naawuni ŋɔ duu, ŋuna n-nyɛ Naawuni ŋun be Jɛrusalɛm. 4Bɛnkam zaa na kpalim be bɛ nyɛviya ni ka be luɣ’ shɛlikam, nimaani niriba bɛn’ sɔŋmi ba n-ti ba anzinfa mini salima ni nɛma m-pahi biŋkɔbiri ni bɛ suhuyubu pina, ka bɛ zaŋ ti tum Naawuni duu maa tuma Jɛrusalɛm.”
5Di saha ka Juda zuliya daŋ kam ninvuɣ’ zuɣuri mini Bɛnjamin zuliya daŋ kam ninvuɣ’ zuɣuri ni maligumaaniba mini Lɛvinim’ ni sokam bɛn nyɛ Naawuni ni daa neei shɛb’ suhuri daa mali shili ni bɛ kuli nti lab’ me Yawɛ duu maa Jɛrusalɛm. 6Ka bɛ ʒiʒiinitab’ zaa daa sɔŋ ba n-ti ba anzinfa nɛma mini salima ni nɛma ni biŋkɔbiri ni binshɛŋa din mali bukaata m-pahi niriba suhu ni daa yu ka bɛ ti binshɛlikam zaa.
7Ka Naa Sairus maŋmaŋ’ daa zaŋ neen’ shɛŋa Naa Nɛbukadnɛza ni daa kpuɣi Yawɛ jɛmbu duu din be Jɛrusalɛm la nti niŋ o buɣa duu la na. 8Pɛriʒia Naa Sairus daa zaŋ li n-tila Mitrɛdat ŋun daa nyɛ laɣiguliba kpɛm’ ŋun daa niŋ di laasabu n-ti Juda gomna Shɛshibaza la. 9Di kalinli ni daa nyɛ shɛm m-bɔŋɔ: Salima taha pihita min’ anzinfa taha tuhili ni tahi’ shɛŋa pihitayinika 10ni salima lahi pihita ni anzinfa la’ shɛŋa kɔbisinahi ni pia ni la’ shɛŋa yaha, ka di gba nyɛ tuhili.
11Salima min’ anzinfa nɛma zaa kalinli daa nyɛla tusaanu ni kɔbisinahi. Ka Shɛshibaza daa zaŋ dimbɔŋɔ zaa yi Babilɔn kuli Jɛrusalɛm saha shɛli bɛ ni daa yi tinduli n-labi kuni la.",https://www.bible.com/bible/2264/EZR.1.DBWDB
ƐZRA 2,"Ninvuɣ’ shɛb’ bɛn daa yi dabitim ni labiri kuna
(Nɛhimia 7.4-73)
1Bɛmbɔŋɔ daa nyɛla tiŋgbɔŋ maa yaɣ’ shɛli polo niriba bɛn labina. Bɛ daa nyɛla Babilɔn Naa Nɛbukadnɛza ni daa gbahi shɛb’ kuli Babilɔn la zuliya. Bɛ daa labila Jɛrusalɛm mini Juda tiŋgbɔŋ ni, ka bɛ zaa ti kuli bɛmaŋmaŋ’ tinsi ni. 2Bɛ mini Zɛrubabɛl ni Jɛshua ni Nɛhimia ni Sɛraya ni Reelaya ni Mɔdɛkai ni Bilishan ni Misipa ni Biɣivai ni Rɛhum ni Baana n-daa labi kuli.
Izraɛl niriba kalinli ni daa nyɛ shɛm m-bɔŋɔ:
3Parɔsh daŋ — tusaayi ni kɔbiga ni pisopɔinnaayi.
4Shɛfatia daŋ — kɔbisita ni pisopɔinnaayi.
5Ara daŋ — kɔbisiyopɔin ni pisopɔinnaanu.
6Pahatimɔab (Jɛshua mini Jɔab) daŋ — tusaayi ni kɔbisinii ni pinaayi.
7Ɛlam daŋ — tuhili ni kɔbisiyi ni pihinunaanahi.
8Zatu daŋ — kɔbisiwɛi ni pihinahinaanu.
9Zakai daŋ — kɔbisiyopɔin ni pihiyɔbu.
10Bani daŋ — kɔbisiyɔbu ni pihinahinaayi.
11Bɛbai daŋ — kɔbisiyɔbu ni pisinaata.
12Azigad daŋ — tuhili ni kɔbisiyi ni pisinaayi.
13Adɔnikam daŋ — kɔbisiyɔbu ni pihiyɔbunaayɔbu.
14Biɣivai daŋ — tusaayi ni pihinunaayɔbu.
15Adin daŋ — kɔbisinahi ni pihinunaanahi.
16Atɛr (bɛ ni daa lan booni so Hɛzɛkia la) daŋ — kɔbigaayika.
17Bɛzai daŋ — kɔbisita ni pisinaata.
18Jɔra daŋ — kɔbiga ni pinaayi.
19Hashum daŋ — kɔbisiyi ni pisinaata.
20Gibar daŋ — pihiwɛinaanu.
21Ninvuɣ’ shɛb’ bɛn yaannim’ daa yi tin’ shɛŋa din dolina ŋɔ ni gba daa lab’ kuli:
Bɛtilihɛm — kɔbiga ni pisinaata.
22Nɛtɔfa — pihinunaayɔbu.
23Anatɔt — kɔbiga ni pihitaayika.
24Azimavɛt — pihinahinaayi.
25Kiriatijiarim mini Chɛfira ni Bɛrɔt — kɔbisiyopɔin ni pihinahinaata.
26Rama mini Gɛba — kɔbisiyɔbu ni pisiniyini.
27Mikimas — kɔbiga ni pisinaayi.
28Bɛtɛl mini Ai — kɔbisiyi ni pisinaata.
29Nɛbo — pihinunaayi.
30Magibish — kɔbiga ni pihinunaayɔbu.
31Ɛlam din pahi la — tuhili ni kɔbisiyi ni pihinunaanahi.
32Harim — kɔbisita ni pisi.
33Lɔd mini Hadid ni Ono — kɔbisiyopɔin ni pisinaanu.
34Jɛriko — kɔbisita ni pihinahinaanu.
35Sɛnaa — tusaata ni kɔbisiyɔbu ni pihita.
36Maligumaaniba daŋ bɛn daa yi Babilɔn n-lab’ kuli maa kalinli m-bɔŋɔ:
Jɛdaya (ŋun daa nyɛ Jɛshua daŋ) — kɔbisiwɛi ni pisopɔinnaata.
37Imɛr daŋ — tuhili ni pihinunaayi.
38Pashihur daŋ — tuhili ni kɔbisiyi ni pihinahinaayopɔin.
39Harim daŋ — tuhili ni pinaayopɔin.
40Lɛvinim’ zuliya bɛn daa yi Babilɔn n-lab’ kuli maa kalinli m-bɔŋɔ:
Jɛshua mini Kadimiɛl (bɛn daa nyɛ Hɔdavia daŋ) — pisopɔinnaanahi.
41Naawuni jɛmbu duu yiliyiiniba (bɛn daa nyɛ Asaf daŋ) — kɔbiga ni pihitaayika.
42Dunɔguliba (bɛn daa nyɛ Shallum mini Atɛr ni Talimɔn ni Akub ni Hatita ni Shɔbai daŋ) — kɔbiga ni pihinahiyinika.
43Naawuni jɛmbu duu tumtumdiba daŋ bɛn daa kuli yuya m-bɔŋɔ:
Ziha mini Hasufa ni Tabayɔt ni
44Kɛros ni Siaha ni Padɔn ni
45Lɛbana ni Hagaba ni Akub ni
46Hagab ni Shamlai ni Hanan ni
47Gidɛl ni Gahar ni Reeya ni
48Rɛzin ni Nɛkɔda ni Gazam ni
49Yuza ni Pasia ni Bɛsai ni
50Asina ni Miunim’ ni Nɛfisim ni
51Bakibuk ni Hakufa ni Harihur ni
52Bazilut ni Mɛhida ni Harisha ni
53Barikɔs ni Sisɛra ni Tɛma ni
54Nɛzia ni Hatifa.
55Sulemaana tumtumdiba zuliya daŋ bɛn daa yi Babilɔn n-lab’ kuli yuya m-bɔŋɔ:
Sɔtai daŋ mini Hasofɛrɛt daŋ ni Pɛruda daŋ
56ni Jaala daŋ ni Darikɔn daŋ ni Gidɛl daŋ
57ni Shɛfatia daŋ ni Hatil daŋ ni Pokɛrɛt Hazɛbaim daŋ ni Ami daŋ.
58Naawuni jɛmbu duu tumtumdiba zaa mini Sulemaana tumtumdiba zuliya kalinli daa nyɛla ninvuɣ’ kɔbisita ni pihiwɛinaayi.
59-60Dɛlaiya mini Tɔbaya ni Nɛkɔda bɛn daa yi tin’ shɛŋa din yuya booni Tɛlimɛla mini Tɛliharisha ni Kɛrub ni Adan ni Imɛr n-lab’ kuli maa zuliya bɛn kalinli daa nyɛ kɔbisiyɔbu ni pihinunaayi gba daa beni; amaa ka bɛn’ daa lee bi tooi wuhi daliri din wuhiri ni bɛ nyɛla Izraɛlnima.
61-62Maligumaaniba daŋ shɛb’ bɛn yuya dolina ŋɔ daa bi tooi vihi baŋ bɛ yaannim’ ni nyɛ shɛba. Bɛna n-nyɛ: Habaya mini Hakɔz ni Barizillai. (Barizillai ŋɔ daa kpuɣila Barizillai ŋun daa nyɛ Giliad nir’ la bipuɣinsi ni yino; dinzuɣu ka o daa bol’ o yuli Barizillai maa.) Dinzuɣu bɛ ni daa bi tooi wuhi bɛ yaannim’ ni nyɛ shɛb’ maa zuɣu ka bɛ daa lihi ba kaman bɛn bi be kasi, ka daa yihi ba maligumaaniba daŋ ni. 63 Ka Yɛhudianim’ gomna daa yɛli ba ni bɛ ku tooi di bindir’ shɛŋa bɛ ni zaŋ mali maligu ti Naawuni la ni faashee maligumaana so ŋun ni tooi lihi Urim mini Tumim ni m-baŋ di ni nyɛ shɛm ti beni.
64Ninvuɣ’ shɛb’ bɛn daa labi kuli maa kalinli daa nyɛla tuhi’ pihinahinaayi ni kɔbisita ni pihiyɔbu.
65Bɛ tumtumdiba bɛn daa nyɛ dɔbba mini paɣiba kalinli daa nyɛla tusaayopɔin ni kɔbisita ni pihitanaayopɔin.
Dɔbba mini paɣiba bɛn daa nyɛ yiliyiiniba kalinli daa nyɛla kɔbisiyi.
66Ka bɛ yuri kalinli daa nyɛ kɔbisiyopɔin ni pihitanaayɔbu.
Ka buntaansi kalinli nyɛ kɔbisiyi ni pihinahinaanu.
67Ka laakuma kalinli nyɛ kɔbisinahi ni pihitanaanu.
Ka bunsi mi kalinli nyɛ tusaayɔbu ni kɔbisiyopɔin ni pisi.
68Bɛ ni daa mali ti paai Yawɛ duu maa gbini Jɛrusalɛm, bɛ puuni daŋ kam zuɣulaannim’ shɛb’ daa tila pina din yi bɛ suhuyubu ni na ni bɛ zaŋ li n-sɔŋ me Naawuni jɛmbu duu maa zali di zaashe’ kurili ni. 69Bɛ daa tila pina maa kaman bɛ nyamma ni nyɛ shɛm. Bɛ daa tɔhi li niŋla mɛbu maa tɔto pɔŋ ni. Bɛ ni daa ti salima shɛli sania zuɣu tibisim daa nyɛla kilɔgiram kɔbisinu, ka anzinfa mi sania zuɣu tibisim daa nyɛ kilɔgiram tusaayi ni kɔbisinii m-pahi maligumaaniba kpariti kɔbiga.
70 Ka maligumaaniba mini Lɛvinim’ ni niriba maa ni shɛb’ daa ʒini Jɛrusalɛm puuni bee n-ʒini miri li, ka yiliyiiniba mini dunɔguliba ni Naawuni jɛmbu duu tumtumdiba daa chaŋ ti ʒini bɛmaŋmaŋ’ tinsi ni; ka Izraɛlnim’ bɛn kpalim la mi zaa daa chaŋ ti ʒini bɛmaŋmaŋ’ tinsi ni.",https://www.bible.com/bible/2264/EZR.2.DBWDB
ƐZRA 3,"Izraɛlnim’ lan piligi Naawuni jɛmbu
1Izraɛlnim’ ni daa ʒini bɛ tinsi ni naai nyaaŋa, gol’ so ŋun pahir’ ayopɔin ni ka niriba maa daa laɣim Jɛrusalɛm naŋgban’ yini. 2 Di saha ka Jɛshua ŋun daa nyɛ Jɔzadak bia la min’ o maligumaanitaba ni Zɛrubabɛl ŋun daa nyɛ Shialtiɛl bia la min’ o dɔɣiriba daa laɣim me Izraɛl Naawuni sara maligu bimbini la zali ni bɛ maani sara shɛli bɛ ni zaŋdi nyɔri buɣim la di zuɣu. Bɛ daa me li mi kaman di ni daa sabi Musa ŋun nyɛ Naawuni nir’ la zaligu ni shɛm. 3 Bɛ daa me li tamla bimbin’ kurili la tanzaa zuɣu, hal bɛ ni daa kul zɔri bɛ ʒiʒiinitab’ dabiɛm la zaa yoli. Ka bɛ daa maani sara shɛli bɛ ni zaŋdi nyɔri buɣim la di zuɣu tiri Yawɛ asiba ni zaawuni. 4 Ka bɛ daa puhi suɣa tibu chuɣu kaman di ni daa sabi shɛm; ka daa maani sara shɛŋa bɛ ni zaŋdi nyɔri buɣim la. Maligunim’ maa kalinli daa dolila zaligu ni wuhi ni bɛ maani li dabisili kam shɛm. 5 Di nyaaŋa bɛ daa lan maani sara shɛŋa bɛ ni zaŋdi nyɔri buɣim sahakam mini bɛ ni daa maani sara shɛŋa gol’ palli dali. Bɛ daa lan maani sara shɛŋa Yawɛ churi din be kasi la zaa puhibu ni m-pahi pin’ shɛŋa sokam ni daa mali tiri Yawɛ ka di yiri suhuyubu ni la na. 6Gol’ so ŋun pahir’ ayopɔin dahin yini dali ka bɛ daa piligi maani sara shɛli bɛ ni zaŋdi nyɔri buɣim tiri Yawɛ la. Amaa bɛ daa na bi sɔŋ Yawɛ jɛmbu duu maa tanzaa tampuɣili.
Naawuni jɛmbu duu mɛbu tuma piligibu
7Ka bɛ daa ti liɣiri ni bɛ zaŋ yo tammɛriba mini kapintanima, ka daa lan ti bindira mini binnyura ni kpam ka bɛ zaŋ li ti Sidɔnnim’ mini Taainima. Di nyaaŋa ka bɛ gba daa zaŋ Sida dakuɣiri yi Lɛbanɔn tahi teeku ni na nti zaŋ li tahi Jɔpa kaman Pɛriʒia Naa Sairus ni daa bahi noli ni bɛ niŋ shɛm. 8Bɛ ni daa paai Naawuni duu maa gbini Jɛrusalɛm la nyaaŋa, yuun’ shɛli din pahir’ ayi gol’ so ŋun pahir’ ayi ni ka Shialtiɛl bia Zɛrubabɛl mini Jɔzadak bia Jɛshua ni bɛ dɔɣiriba bɛn daa kpalim ni maligumaaniba ni Lɛvinima ni bɛnkam zaa daa yi dabitim ni lab’ Jɛrusalɛm na maa daa gbaai tuma maa tumbu. Bɛ daa piila Lɛvinim’ bɛn yuma nyɛ yuun’ pisi zaŋ chana leei Yawɛ duu maa mɛbu tuma zuɣulaannima. 9Jɛshua min’ o bidibisi ni o dɔɣiriba ni Kadimiɛl min’ o bidibisi ni Binnui mini Hɔdavia nti pahi Hɛnadad bidibisi ni Lɛvinim’ mini bɛ bidibisi ni bɛ dɔɣiriba n-daa laɣim su Naawuni jɛmbu duu maa ni tumtumdiba fukumsi.
10 Tammɛriba ni daa sɔŋ Yawɛ jɛmbu duu maa tampuɣili, maligumaaniba daa yɛla bɛ kpariti n-zani bɛ zaashɛhi ka gbib’ kikahi ni bɛ paɣi Yawɛ, ka Lɛvinim’ bɛn daa nyɛ Asaf bidibisi la gba daa gbib’ chaɣisa kaman Izraɛl Naa Dauda ni daa wuhi shɛm. 11 Ka bɛ daa yiini yila paɣiri ka puhiri Yawɛ yɛra:
“Dama o viɛla
ka o yurilim zaŋ chaŋ
Izraɛlnim’ polo kul beni sahakam.”
Ka niriba maa zaa daa kul tahiri pampam paɣiri Yawɛ, bɛ ni daa sɔŋ Yawɛ duu maa tampuɣili maa zuɣu. 12Amaa ninkura pam bɛn daa nyɛ maligumaaniba mini Lɛvinim’ ni daŋ kam ni zuɣulaannima bɛn nini daa pun nya tuuli Naawuni jɛmbu duu la ni daa nya bɛ ni sɔŋ jɛmbu duu maa tampuɣili maa, bɛ daa duhila bɛ yee kuhira, niriba pam ni daa kul tahiri ni suhupiɛlli maa zaa yoli. 13So daa naan ku tooi woligi suhupiɛlli tahigu vuri ka chɛ kuhigu vuri maa, dama niriba maa daa kul tahirila pampam, ka di vuri maa daa chaŋ katiŋ’ pam.",https://www.bible.com/bible/2264/EZR.3.DBWDB
ƐZRA 4,"1Juda zuliya niriba mini Bɛnjamin zuliya niriba dimnim’ ni daa wum ni bɛn labina maa mɛrila Yawɛ ŋun nyɛ Izraɛl Naawuni ŋɔ duu la, 2 ka bɛ daa kana ni bɛ ti nya Zɛrubabɛl mini daŋ kam ni zuɣulaannim’ la. Bɛ daa yɛli ba mi, “Chɛliya ka ti pahi yi zuɣu m-me duu maa. Yi ni jɛmdi Naawuni so maa ka ti gba jɛmda, ti pun maanila sara maligunima n-tir’ o saha shɛli Asiria Naa Ɛsarihadɔn ni daa chɛ ka ti kana ti ʒini kpe la hal ni woyo.”
3Amaa ka Zɛrubabɛl mini Jɛshua ni Izraɛl daŋ kam ni zuɣulaannim’ maa daa yɛli ba, “Yi ka soli ni yi pahi ti zuɣu me ti Naawuni duu maa ti o, amaa ti kɔŋko ni me Yawɛ ŋun nyɛ Izraɛl Naawuni ŋɔ duu maa kaman Pɛriʒia Naa Sairus ni bahi ti noli ni ti me li shɛm.”
4Di saha ka tiŋgbɔŋ maa ni niriba daa kpɛhi Juda zuliya niriba maa dabiɛm, ka gbarigi ba zaŋ chaŋ mɛbu maa polo. 5Bɛ daa tila Pɛriʒia gomnanti tuma zuɣulaannim’ birapu ni bɛ gbarigi bɛ ni daa lo nia ni bɛ niŋ shɛm maa Pɛriʒia Naa Sairus ʒiɛman’ ni zaŋ hal ti paai Pɛriʒia Naa Darius ʒiɛman’ ni.
Izraɛlnim’ dimnim’ ni je ni bɛ lab’ me Jɛrusalɛm shɛm
6 Naa Ahasivɛrɔs nam dibu piligu ni, ka bɛ daa ŋma gbaŋ fiɣisi Judanim’ mini Jɛrusalɛmnima.
7Pɛriʒia Naa Atazɛrikisɛs ʒiɛman’ ni, Bishilam mini Mitrɛdat ni Tabiil ni bɛ tab’ bɛn kpalim daa sabila gbaŋ ti Pɛriʒia Naa Atazɛrikisɛs Aramaik yɛtɔɣa ni, ka daa lɛbigi li.
8Ka gomna Rɛhum gba mini Shimshai ŋun daa nyɛ bɛ yaɣili maa polo gbaŋŋmar’ la daa sab’ gbaŋ ti Naa Atazɛrikisɛs zaŋ chaŋ Jɛrusalɛm yɛla polo. Bɛ ni daa sab’ yɛli shɛm m-bɔŋɔ:
9Gbaŋ ŋɔ yila gomna Rɛhum mini Shimshai ŋun nyɛ bɛ yaɣili polo gbaŋŋmar’ la ni bɛ taba bɛn kpalim ni sariakaritiba ni tuma zuɣulaannim’ ni kpamba ni Pɛriʒianim’ ni Ɛrɛknim’ ni Babilɔnnim’ ni Susa din be Ɛlam tiŋgbɔŋ ni la nima 10zaŋ tabili zuliya shɛb’ Naa Ashuribanipal ŋun mali kpiɔŋ pam la ni daa yiɣisina nti ʒili Samaria tiŋ’ puuni mini luɣ’ shɛŋa din pahi m-be Yufretiiz Mɔɣili duli wulinluhili polo la nim’ sanna.
11Bɛ ni daa yɛli shɛm gbaŋ maa ni m-bɔŋɔ:
“Naa Atazɛrikisɛs, a bihi bɛn be Yufretiiz Mɔɣili wulinluhili polo la n-sabi gbaŋ ŋɔ ti a.
12“Naa, baŋmi ni Yɛhudianim’ bɛn yi a sani n-kuli ti sanna la chaŋ ti ʒinila Jɛrusalɛm. Bɛ lab’ mɛrila di tiŋ’ din nyɛ tin’ biɛɣu ni duŋtaabo tiŋ’ maa yaha. Bɛ pun sɔŋ di tanzahi, ka me di goma maa miri naabu. 13Naa, baŋmi ni bɛ yi me tiŋ’ la mini di goma maa naai, bɛ ku lan yo farigu balibu kam ti a, ka lala zuɣu ni chɛ ka a nam farigu liɣiri filim. 14Naa, ti gba ni nyar’ a nam daanfaani la zuɣu n-chɛ ka ti bi bɔri ni ti nya a filiŋ, dinzuɣu ka ti timna ti yɛl’ a 15ka a bahi noli ka bɛ vihi litaafi shɛŋa a yaannim’ ni daa chɛ ka bɛ sabi zal’ la ni. A yi chɛ ka bɛ vihi li, a ni nya ka lala tiŋ’ maa bi zani tuhi nanim’ mini tiŋgbɔna yaɣa, ka duŋtaabo pun be nimaani ka di wɔɣa. Dina n-chɛ ka bɛ daa wurim li maa. 16Dinzuɣu ti mi ni bɛ yi lab’ me tiŋ’ maa ka me di goma maa gba naai, Naa, nyin’ baŋmi ni a ku lan tooi su Yufretiiz Mɔɣili duli wulinluhili polo yaɣili maa nima.”
17Naa maa ni daa garigi yɛli shɛm m-bɔŋɔ:
“Man’ Naa n-sab’ gbaŋ ŋɔ puhiri gomna Rɛhum mini yaɣili maa polo gbaŋŋmara Shimshai ni yi tab’ bɛn kpalim be Samaria zaŋ tabili bɛn zaa be Yufretiiz Mɔɣili duli wulinluhili polɔnima.
18“Yi ni sab’ gbaŋ shɛli ti ma la, bɛ lɛbigi li karim wuhi ma. 19Ka n daa bahi noli ni bɛ vihim’ yɛlli maa, ka bɛ daa vihi n-nya ka kurimbuni ha zaŋ kana zuŋɔ tiŋ’ maa shiri nyɛla tin’ shɛli din bi zani tuhi nam fukumsi, ka duŋtaariba mini gadamanima n-kul’ pali di ni. 20Ka na’ shɛb’ bɛn mali yiko pam gba pun di n-ʒini nimaani, ka daa su Yufretiiz Mɔɣili duli wulinluhili polo yaɣilinim’ zaa, ka deeri ba farigu. 21Dinzuɣu zalimiya zaligu n-yɛli ni niriba maa na chɛli bɛ tiŋ’ maa mɛbu, ka naɣila n ti lan zali zaligu yaha. 22Din pahi nyɛla, miriya ka yi niŋ fawɔɣili zaŋ chaŋ yɛlli maa polo, ka di chɛ ka bɛ ni niŋdi shɛm maa ku tum naa barina.”
23Bɛ ni daa kul karim gbaŋ shɛli din yi Naa Atazɛrikisɛs sanna maa n-wuhi Rɛhum mini Shimshai ni bɛ tab’ la, bɛ daa dii zola yomyom chaŋ Jɛrusalɛm nti zaŋ kpiɔŋ muɣisi Yɛhudianim’ maa ka bɛ chɛ mɛbu.
Bɛ lan piligi Naawuni jɛmbu duu mɛbu tuma yaha
24 Di saha ka bɛ daa chɛ Naawuni jɛmbu duu din be Jɛrusalɛm maa mɛbu tuma, di daa kul kpalim ʒiɛla lala hal ti paai Pɛriʒia Naa Darius nam dibu yuma ayi saha.",https://www.bible.com/bible/2264/EZR.4.DBWDB
ƐZRA 5,"1 Di saha maa ka anabinima ayi bɛn daa nyɛ Hagai mini Zakaria ŋun daa nyɛ Iddo bia la daa piligi m-mali Izraɛl Naawuni yuli n-tɔɣisiri anabitali yɛtɔɣa tiri Yɛhudianim’ bɛn daa be Juda mini Jɛrusalɛm ka nyɛ o ni su shɛb’ la. 2 Ka Shialtiɛl bia Zɛrubabɛl mini Jɔzadak bia Jɛshua daa piligi n-lab’ mɛri Naawuni jɛmbu duu maa Jɛrusalɛm, ka Naawuni daanabinim’ daa be bɛ sani sɔŋdi ba.
3Di saha ka Yufretiiz Mɔɣili wulinluhili polo gomna Tatɛnai mini Shɛtaribɔzɛnai ni bɛ zuɣulaantab’ daa ka Jɛrusalɛm na nti bɔhi Yɛhudianim’ maa: “Ŋuni n-lee bahi ya noli ni yi mɛm’ duu ŋɔ hal ka yi me li ti naai?” 4Bɛ daa lan bɔhi ba, “Ninvuɣ’ shɛb’ bɛn mɛri duu maa yuya lee booni bɔ?” 5Amaa ka Naawuni nini daa kul kpa Yɛhudia zuɣulaannim’ maa ka bɛ daa bi tooi chɛ ka bɛ chɛ mɛbu hal ka di lahibali daa ti ti nti to Darius ka o daa sab’ o zilinkom gbaŋ ti na.
6Yufretiiz Mɔɣili duli yaɣili gomna Tatɛnai mini Shɛtaribɔzɛnai ni o zuɣulaantab’ bɛn daa nyɛ tuumba, ka be Yufretiiz Mɔɣili wulinluhili polo yaɣili ni la daa sabi gbaŋ tim Naa Darius sani.
7Bɛ ni daa sabi gbaŋ maa n-yɛl’ o shɛm m-bɔŋɔ:
“Naa Darius ka ti sabi gbaŋ ŋɔ tira. Naawuni ti ma suhudoo zaa!
8“Naa, baŋmi ni ti daa chaŋla Juda yaɣili Naawuni ŋun galisi ŋɔ duu la ni. Bɛ zaŋla bɛ ni kpe kuɣ’ shɛŋa mɛri li, ka zaŋ dapaɣa kpɛhi di goma ni. Bɛ tumdi tuma maa viɛnyɛliŋga pam, ka di kul chani tooni.
9“Di saha ka ti daa tɔɣisi bɛ zuɣulaannim’ maa yɛtɔɣa ka bɔhi ba, ‘Ŋuni n-lee bahi ya noli ni yi mɛm’ duu maa hal ka yi ti me li naai?’ 10Ka ti daa lan bɔhi ba bɛ yuya ni di chɛ ka ti sabi bɛ yuya, ka wuh’ a bɛn nyɛ tuma maa zuɣulaannima.
11“Bɛ ni daa garigi yɛli ti shɛm m-bɔŋɔ: ‘Ti nyɛla Naawuni ŋun su zuɣusaa mini tiŋgbani ŋɔ daba, ka lab’ mɛri du’ shɛli Izraɛl na’ so ŋun mali yiko pam ni daa pun me n-naai zali yuun’ gbaliŋ din gari la ni ha. 12 Amaa ka ti yaannim’ ni daa ku Naawuni ŋun be alizanda ni ŋɔ sul’ la zuɣu daa chɛ ka o chɛ ka Babilɔn Naa Nɛbukadnɛza ŋun daa nyɛ Kalidia nir’ la daa kana ti tuhi nyaŋ ba; ka wurim Naawuni jɛmbu duu maa, ka gbahi niriba maa n-ʒi ba kuli Babilɔn. 13 Ka Babilɔn Naa Sairus daa ti zali zaligu o nam dibu yuun’ yini saha ni bɛ lab’ me Naawuni jɛmbu duu maa zali. 14Din pahi nyɛla, Naa Sairus daa lan labisi salima min’ anzinfa nɛma din daa nyɛ Naawuni jɛmbu duu maa ni neen’ shɛŋa Naa Nɛbukadnɛza ni daa kpuɣi Naawuni jɛmbu duu Jɛrusalɛm n-zaŋ ti zal’ o buɣa duu Babilɔn la na. O daa zaŋ li tila do’ so ŋun yuli daa booni Shɛshibaza o ni daa zaŋ so n-leei Juda gomna la. 15O daa yɛl’ o mi, Zaŋm’ nɛma maa chaŋ Jɛrusalɛm ti zali Naawuni jɛmbu duu la ni, ka lab’ me Naawuni jɛmbu duu maa n-zali di zaashe’ kurili ni. 16Ka Shɛshibaza daa kana nti sɔŋ Naawuni jɛmbu duu maa tampuɣili Jɛrusalɛm ŋɔ; ka mɛbu maa tuma kul tumdi di saha maa zaŋ kana pumpɔŋɔ, amaa ka di na lee bi me n-naai.’
17“Naa, ka di yi luhi a sani pumpɔŋɔ, nyin’ bahim’ noli ka bɛ vihi Babilɔn nam litaafinim’ ni n-nya Naa Sairus daa shiri bahi noli ni bɛ lab’ me Naawuni jɛmbu duu maa zali Jɛrusalɛm, ka labisi a ni yu shɛm zaŋ chaŋ yɛlli maa polo zilinli ti ti na.”",https://www.bible.com/bible/2264/EZR.5.DBWDB
ƐZRA 6,"Bɛ vihi nya Naa Sairus zaligu
1Di saha ka Naa Darius daa bahi noli, ka bɛ daa vihi luɣ’ shɛŋa litaafinim’ ni daa be Babilɔn. 2Amaa tin’ shɛli din yuli daa booni Ɛkibatana ka di be Miidia tiŋgbɔŋ yaɣili la ni ka bɛ daa ti nya litaafi shɛli ka sabbu ŋɔ be di ni:
3“Naa Sairus nam dibu yuun’ yini ni ka o daa zali zaligu zaŋ chaŋ Naawuni jɛmbu duu din be Jɛrusalɛm la polo, ka wuhi ni bɛ labimi me duu maa zali ka me bɛ ni maani sara luɣ’ shɛli, ka zaŋdi sara shɛŋa bɛ ni zaŋdi nyɔri buɣim na. Di daa wuhiya ni bɛ niŋm’ duu maa ka di dubu nyɛ mita pisinaayopɔin, ka chɛ ka di yɛliŋ gba nyɛ mita pisinaayopɔin. 4Di daa lan wuhi ni bɛ yi yɛn me duu maa dikili, bɛn’ zaŋm’ kuɣa me kulis’ ata, ka zaŋ dari mi n-niŋ kuliga zaɣ’ yini n-tam di zuɣu. Ka yihi nam fukumsi kpanjɔɣu ni liɣiri n-yo duu maa mɛbu tuma samli. 5Din pahi nyɛla, chɛ ka bɛ zaŋ salima min’ anzinfa neen’ shɛŋa Naa Nɛbukadnɛza ni daa kpuɣi Naawuni jɛmbu duu Jɛrusalɛm n-kuli Babilɔn na la n-labisi li ti zali di zaashe’ kura ni Naawuni jɛmbu duu maa ni Jɛrusalɛm.”
Darius bahi noli ni bɛ tummi Naawuni jɛmbu duu mɛbu tuma
6Di saha ka Naa Darius daa labisi yɛtɔɣ’ shɛŋa din dolina ŋɔ n-ti ba:
“Pumpɔŋɔ nyin’ Tatɛnai ŋun nyɛ Yufretiiz Mɔɣili duli wulinluhili polo yaɣili gomna mini Shɛtaribɔzɛnai ni yi tuma zuɣulaantab’ bɛn be Yufretiiz Mɔɣili duli wulinluhili polo yaɣili ni la, gbaamiya yimaŋa.
7Chɛliya Naawuni jɛmbu duu tuma maa baalim. Chɛliya Juda gomna mini Yɛhudia zuɣulaannim’ maa baalim ka bɛ lab’ me Naawuni jɛmbu duu maa n-zali di zaashe’ kurili la ni. 8Din pahi nyɛla n zali zaligu zaŋ chaŋ yi ni yɛn niŋ Yɛhudia kpamba maa shɛm ka bɛ lab’ me Naawuni jɛmbu duu maa zali. Piimiya farigu laɣ’ shɛli yi ni deeri Yufretiiz Mɔɣili wulinluhili polo yaɣili maa n-niŋdi nam fukumsi kpanjɔɣu ni la n-yɔri niriba maa kaliŋkaliŋ ka shɛli ku taɣi tuma maa zali. 9Ka timiya maligumaaniba bɛn be Jɛrusalɛm maa bɛ ni kul bɔri shɛlikam dabisili kam puuni, ka di chɛliya ka shɛli pooi ba. Dina n-nyɛ: naɣila pola mini piɛlahi bee piɛbihi ka bɛ zaŋdi ba maani sara nyɔri buɣim tiri Naawuni ŋun be alizanda ni ŋɔ m-pahi alikama mini yalim ni wain bee kpam. 10Dina n-ni chɛ ka bɛ tooi mali sara din ni tiɣi Naawuni ŋun be alizanda ni ŋɔ nini, ka suh’ o naa min’ o bihi nyɛviya zuɣu. 11N lan zali zaligu ni so yi taɣi zaligu ŋɔ, bɛn’ darigim’ ŋooi ŋun tum taali maa yiŋ’ yɔɣirili n-zaŋ li sa n-zaŋ o yil’ li, ka o yiŋ’ zani dabɔɣu. 12Ka na’ so bee zuliya shɛb’ yi lo ni bɛ yiɣisi zaligu ŋɔ ka saɣim Naawuni jɛmbu duu din be Jɛrusalɛm maa, ŋun’ Naawuni ŋun pii nimaani n-leeg’ o jɛmbu shee ŋɔ ŋun’ vuum’ ba bahi. Man’ Naa Darius n-zali zaligu ŋɔ. Ka di kpa talahi ni sokam dol’ li.”
Naawuni jɛmbu duu yoobu
13Di saha ka Yufretiiz Mɔɣili duli wulinluhili polo yaɣili gomna Tatɛnai mini Shɛtaribɔzɛnai ni bɛ tuma zuɣulaantab’ la daa niŋ kaman Naa Darius ni zali ba ni bɛ niŋ shɛm maa zaa. 14 Ka Yɛhudia zuɣulaannim’ maa daa tumdi Naawuni jɛmbu duu maa mɛbu tuma maa ka di chani tooni ka viɛla. Ka anabi Hagai min’ anabi Zakaria ŋun daa nyɛ Iddo bia la daa tɔɣisiri anabitali yɛtɔɣa. Ka bɛ daa mali hal ti me Naawuni jɛmbu duu maa naai kaman Izraɛl Naawuni ni daa zali ba shɛm ni kaman Pɛriʒia nanima, Sairus mini Darius ni Atazɛrikisɛs gba ni daa zali ba shɛm. 15Bɛ daa me duu maa naala gol’ so bɛ ni daa booni Ada la daba ata dali, yuun’ shɛli din daa pahiri Naa Darius nam dibu yuma ayɔbu la ni. 16Ka Izraɛlnim’ mini maligumaaniba ni Lɛvinim’ ni bɛnkam zaa kpalim ka nyɛ bɛn daa yi Babilɔn labina maa daa yooi Naawuni jɛmbu duu maa ni suhupiɛlli. 17Naawuni jɛmbu duu maa yoobu maa ni, bɛ daa zaŋla naɣilahi kɔbiga mini piɛlahi kɔbisiyi ni piɛbihi kɔbisinahi mali sara, ka lan zaŋ bulahi pinaayi mali sara Izraɛlnim’ zaa daalahichi zuɣu; kaman bɛ zuliya maa kalinli ni nyɛ shɛm. 18Ka bɛ daa lan pirigi maligumaaniba zalizali bɛ zaashɛhi, ka pirigi Lɛvinima zalizali bɛ zaashɛhi ni bɛ tumdi Naawuni tuma Jɛrusalɛm kaman di ni sabi shɛm Musa litaafi ni la.
Yaɣigari chuɣu puhibu
19 Ka bɛn daa lab’ kulina maa daa puhi Yaɣigari chuɣu gol’ so ŋun daŋ tooni biɛɣu pinaanahi dali. 20Dama maligumaaniba mini Lɛvinim’ daa malila bɛmaŋa m-be kasi. Ka bɛ daa kɔrigi Yaɣigari chuɣu piɛbila bɛn zaa daa labina maa mini bɛ maligumaanitaba ni bɛmaŋmaŋ’ zuɣu. 21Ka Izraɛlnim’ bɛn daa lab’ kulina maa mini bɛnkam zaa daa zaŋ bɛmaŋ’ bali bɛ ni, ka woligi bɛmaŋ’ ka chɛ zuliya shɛb’ bɛn daa be nimaani daɣiri tuma ni bɛ jɛmdi Yawɛ ŋun nyɛ Izraɛlnim’ Naawuni la zaa daa laɣim di li. 22Ka bɛ daa zaŋ daba ayopɔin m-puhi bɔrɔbɔro din ka dabindi chuɣu ni suhupiɛlli. Yawɛ n-daa chɛ ka bɛ mali suhupiɛlli maa. O ni daa lɛbigi Asiria naa suhu ti ba ka o sɔŋ ba Izraɛl Naawuni jɛmbu duu mɛbu tuma ni la.",https://www.bible.com/bible/2264/EZR.6.DBWDB
ƐZRA 7,"1Yuma shɛm nyaaŋa ha, Atazɛrikisɛs ni daa nyɛ Pɛriʒia Naa saha shɛl’ la, do’ so daa beni ka o yuli booni Ɛzra. Ɛzra daa nyɛla Sɛraya bia, ka Sɛraya nyɛ Azaria bia, ka Azaria nyɛ Hilikia bia, 2ka Hilikia nyɛ Shallum bia, ka Shallum nyɛ Zadok bia, ka Zadok nyɛ Ahitub bia, 3ka Ahitub nyɛ Amaria bia, ka Amaria nyɛ Azaria so bia, ka Azaria so maa nyɛ Mɛrayɔt bia, 4ka Mɛrayɔt nyɛ Zɛrahia bia, ka Zɛrahia nyɛ Uzi bia, ka Uzi nyɛ Buki bia, 5ka Buki nyɛ Abishua bia, ka Abishua nyɛ Finɛhas bia, ka Finɛhas nyɛ Ɛliɛza bia, ka Ɛliɛza mi nyɛ Maligumaaniba Zuɣulana Aduna bia.
6Ɛzra daa yila Babilɔn labina, o daa nyɛla gbansabira so ŋun mi Yawɛ ŋun nyɛ Izraɛlnim’ Naawuni ŋɔ ni daa zaŋ zaligu shɛli ti Musa la viɛnyɛliŋga, ka naa daa ti o o ni suh’ o shɛlikam zaa, dama Yawɛ ŋun nyɛ o Naawuni ŋɔ nuu daa pa o zuɣu. 7Naa Atazɛrikisɛs nam dibu yuma ayopɔin saha ka Izraɛlnim’ shɛb’ mini Maligumaaniba ni Lɛvinim’ ni yiliyiiniba ni dunɔguliba ni Naawuni jɛmbu duu tumtumdiba gba daa kuli Jɛrusalɛm. 8Yuun’ shɛli din daa pahiri naa nam dibu yuma ayopɔin la ni gol’ so ŋun pahir’ anu ni ka o daa paai Jɛrusalɛm na. 9Gol’ so ŋun daŋ tooni dahin yini dali ka o daa yi Babilɔn m-piligi chandi n-daa mali ti paai Jɛrusalɛm gol’ so ŋun pah’ anu dahin yini dali, dama o Naawuni daalibarika nuu daa pa o zuɣu. 10Dama Ɛzra daa zaŋ o suhu n-niŋla Yawɛ zaligu bɔhimbu ni, ka daa dol’ li, ka mali zaligu shɛŋa mini biɛhigu soya zaligunim’ wuhiri Izraɛlnima.
Naa Atazɛrikisɛs ti Ɛzra gbaŋ
11Gban shɛli Naa Atazɛrikisɛs ni daa sabi ti Ɛzra ŋun daa nyɛ maligumaana ni gbansabira ni baŋda so ŋun daa mi Yawɛ zaligunim’ min’ o zaligu shɛŋa din pahi ka nyɛ o ni daa zaŋ shɛli ti Izraɛlnim’ la viɛnyɛliŋga m-bɔŋɔ:
12“Naa Atazɛrikisɛs ŋun nyɛ na’ titali la n-sabi gbaŋ ŋɔ tiri nyin’ Ɛzra ŋun nyɛ maligumaana ni Naawuni ŋun be alizanda ni ŋɔ zaligubaŋda la m-puhir’ a.
Ka pumpɔŋɔ, 13n zaliya ni Izraɛlnim’ zaa bee bɛ maligumaaniba bee bɛ Lɛvinim’ bɛn be n nam sulinsi ni ka bɛ suhu yu ni bɛ kuli Jɛrusalɛm, bɛn’ dol’ a kuli. 14Dama m mini n saawaranim’ ayopɔin n-timd’ a ni a chaŋ ti vihi nya Jɛrusalɛm mini Juda yɛla kaman a Naawuni zaligu din be a nuu ni ŋɔ ni wuhi shɛm. 15N ni lan chɛ ka a zaŋ anzinfa mini salima din nyɛ m mini n saawaranim’ maa ni zaŋ ti Izraɛlnim’ Naawuni ŋun jɛmbu duu be Jɛrusalɛm maa ka di nyɛ ti suhuyubu pina la m-mali chaŋ. 16Ka a lan zaŋ anzinfa mini salima shɛli zaa yi ni yɛn nya Babilɔn tiŋgbɔŋ ŋɔ ni luɣ’ shɛlikam la ni pin’ shɛŋa niriba maa mini maligumaaniba ni ti ni bɛ suhuri zaa ni di zaŋ tum bɛ Naawuni jɛmbu duu din be Jɛrusalɛm la tuma gba mali chaŋ.
17“Dim’ liɣiri maa ka di doli soli. Zaŋm’ li da naɣilahi mini piɛlahi ni piɛbihi ni kawana ni wain n-zaŋ di mini biŋkɔbiri maa zaa mali sara yi Naawuni jɛmbu duu sara maligu bimbini zuɣu Jɛrusalɛm. 18Lan zaŋm’ anzinfa mini salima din kpalim la n-niŋ a min’ a dɔɣiriba ni nya ka di simdi shɛm, ka lee chɛ ka di nyɛla din doli yi Naawuni maa yubu. 19Zaŋm’ neen’ shɛŋa zaa bɛ ni zaŋ ti a ni a zaŋ ti Jɛrusalɛm Naawuni, ka bɛ mal’ li tumdi yi Naawuni jɛmbu duu puuni tuma la ti. 20Ka a yi ti lan bɔrila shɛlikam pahi ni a zaŋ tum a Naawuni jɛmbu duu maa tuma, nyin’ yihim’ li nayili kpanjɔɣu la ni.
21“Man’ Naa Atazɛrikisɛs zali laɣiguliba zaa bɛn be Yufretiiz Mɔɣili wulinluhili polo yaɣili la zaligu ni bɛ tim’ nyin’ Ɛzra ŋun nyɛ maligumaana ni Naawuni ŋun be alizanda ni ŋɔ zaligubaŋda la a ni kul bɔri shɛlikam bɛ sani kaliŋkaliŋ. 22Bɛ tim’ a anzinfa kilɔgiram tusaata ni kɔbisinahi, ka ti a alikama din tibisim nyɛ kilɔgiram tuhi’ pia, ka ti a wain lita tusaayi, ka ti a kpam lita tusaayi, ka ti a yalim pam kaman di ni simdi shɛm. 23Naawuni ŋun be alizanda ni ŋɔ ni wuhi ni o bɔri shɛlikam ni di zaŋ tum o jɛmbu duu maa tuma, nyin’ bom’ lala binyara maa ka di zaŋ tum di tuma maa viɛnyɛliŋga, ka di zuɣu chɛ ka o suhu ku yiɣisi bahi m mini bɛn ti yɛn doli n nyaaŋa di nam zuɣu. 24Ti lan yɛl’ a ni di bi tu ni maligumaaniba mini Lɛvinim’ ni yiliyiiniba ni dunɔguliba ni Naawuni jɛmbu duu maa tumtumdiba bɛn pahi yo farigu.
25“Nyin’ Ɛzra, dol’ a Naawuni ni ti a yɛm shɛl’ la soli m-pii tuma zuɣulaannim’ mini sariakaritiba n-zali ka bɛ su ninvuɣ’ shɛb’ bɛn zaa be Yufretiiz Mɔɣili wulinluhili polo yaɣili ni, ka mi a Naawuni zaligunim’ la. Zaŋm’ zaligu maa n-wuhimi ninvuɣ’ shɛb’ bɛn ʒi li. 26Ka bɛnkam zaa zaɣisi a Naawuni zaligunim’ maa dolibu bee n-zaɣisi naa zaligunim’ dolibu, bɛn’ darigim’ bɛ tibili pam. Di yi simdi ni bɛ ku ba bee n-kari ba yihi yi tiŋgbɔŋ ni bee n-fa bɛ nɛma zaa bee n-kpɛhi ba duu yin’ niŋmiya lala.”
Ɛzra Naawuni paɣibo
27Ka Ɛzra daa yɛli, “M paɣiri Yawɛ ŋun nyɛ ti yaannim’ Naawuni ŋun zaŋ yɛlli ŋɔ niŋ naa suhu ni, ka o ti Yawɛ jɛmbu duu din be Jɛrusalɛm la jilima ŋɔ zuɣu. 28Ŋuna n-chɛ ka Naa min’ o saawaranim’ ni o tuma zuɣulaannim’ bɛn mali yiko pam la niŋ ma nirilim. N daa niŋ suhukpeeni, dama Yawɛ ŋun nyɛ n Naawuni ŋɔ nuu daa pa n zuɣu, ka n daa laɣim Izraɛl zuɣulaannima ni m mini ba lab’ kuli.”",https://www.bible.com/bible/2264/EZR.7.DBWDB
ƐZRA 8,"Ninvuɣ’ shɛb’ bɛn daa yi Babilɔn n-lab’ kuli Jɛrusalɛm
1Niriba zuliya ni zuɣulaannim’ bɛn daa yi Babilɔn doli ma n-lab’ kuli Jɛrusalɛm Naa Atazɛrikisɛs nam dibu ʒiɛman’ ni la yuya m-bɔŋɔ:
2Gɛrishom daa nyɛla Finɛhas daŋ zuɣulana,
ka Daniɛl nyɛ Itama daŋ zuɣulana,
ka Hatush, 3ŋun daa nyɛ Shɛkania bia la daa nyɛ Dauda daŋ zuɣulana.
Ka Zakaria daa nyɛ Parɔsh daŋ zuɣulana,
ka ninvuɣ’ shɛb’ bɛn daa pah’ o zuɣu sabi bɛ yuya daa nyɛ dɔbba kɔbiga ni pihinu.
4Ka Ɛliɛhɔinai ŋun daa nyɛ Zɛrahia bia la daa nyɛ Pahatimɔab daŋ zuɣulana,
ka dɔbba kɔbisiyi daa pah’ o zuɣu.
5Ka Jahaziɛl bia Shɛkania la daa nyɛ Zatu daŋ zuɣulana,
ka dɔbba kɔbisita daa pah’ o zuɣu.
6Ka Jɔnatan bia Ɛbɛd daa nyɛ Adin daŋ zuɣulana,
ka dɔbba pihinu daa pah’ o zuɣu.
7Ka Atalia bia Jɛshaya daa nyɛ Ɛlam daŋ zuɣulana,
ka dɔbba pisopɔin daa pah’ o zuɣu.
8Ka Maikil bia Zɛbadia daa nyɛ Shɛfatia daŋ zuɣulana,
ka dɔbba pihinii daa pah’ o zuɣu.
9Ka Jɛhiɛl bia Obadia daa nyɛ Jɔab daŋ zuɣulana,
ka dɔbba kɔbisiyi ni pisaayika daa pah’ o zuɣu.
10Ka Jɔsifia bia Shɛlomit daa nyɛ Bani daŋ zuɣulana,
ka dɔbba kɔbiga ni pihiyɔbu daa pah’ o zuɣu.
11Ka Bɛbai bia Zakaria daa nyɛ Bɛbai daŋ zuɣulana,
ka dɔbba pihitaayika daa pah’ o zuɣu.
12Ka Hakatan bia Jɔhanan daa nyɛ Azigad daŋ zuɣulana,
ka dɔbba kɔbiga ni pia daa pah’ o zuɣu.
13Adɔnikam daŋ bɛn daa ti doli nyaaŋa na, bɛ yuya n-nyɛ:
Ɛlifɛlɛt mini Jɛwɛl ni Shɛmaya,
bɛna n-daa nyɛ bɛ daŋ zuɣulaannima,
ka dɔbba pihiyɔbu daa pahi bɛ zuɣu.
14Ka Utai mini Zakur mi daa nyɛ Biɣivai daŋ zuɣulaannima,
ka dɔbba pisopɔin daa pahi bɛ zuɣu.
Ɛzra bo Lɛvinim’ niŋ Naawuni jɛmbu duu
15Ka n daa laɣim bɛ zaa na mɔɣ’ shɛli din daa zɔri kuni fɔntin’ shɛli bɛ ni daa booni Ahava la gbini. Ti daa laɣim dɔnila nimaani daba ata. Ka n daa nya niriba mini maligumaaniba, ka daa bi nya Lɛvinim’ zuliya ni so. 16Di saha ka n daa tim ti boli Ɛliɛza mini Ariɛl ni Shɛmaya ni Ɛlnatan ni Jarib ni Ɛlnatan so yaha ni Neetan ni Zakaria ni Mɛshulam bɛn daa nyɛ zuɣulaannim’ la ni Joyarib mini Ɛlnatan so mi yaha bɛn daa nyɛ yɛnnim’ la 17n-daa tim ba Iddo ŋun daa nyɛ Kasifiya fɔŋ zuɣulan’ la sani ka yɛli ba bɛ ni ti yɛn yɛli Iddo min’ o tab’ bɛn nyɛ Naawuni jɛmbu duu tumtumdiba Kasifiya shɛm. Dina n-nyɛ ni bɛ tim ti tumtumdiba na ka bɛ ti tum tuma ti Naawuni jɛmbu duu. 18Ti Naawuni daalibarika nuu daa pa ti zuɣu ka bɛ daa zaŋ Shɛrɛbia ŋun yi Mahili ŋun daa nyɛ Lɛvi bia ni Izraɛl yaaŋa zuliya ni na la ti ti. O min’ o dɔɣiriba ni o bidibisi kalinli daa nyɛla ninvuɣ’ pisaayika. 19Bɛ daa lan chɛ ka Hashabia mini Jɛshaya bɛn daa yi Mɛrari daŋ ni na la ni bɛ dɔɣiriba ni bɛ bidibisi ninvuɣ’ pisi gba kana. 20Bɛ daa lan pii Naawuni jɛmbu duu tumtumdiba kɔbisiyi ni pisi bɛn yaannim’ daa nyɛ Naa Dauda min’ o kpambaliba ni daa pii shɛb’ zali ni bɛ sɔŋdi Lɛvinim’ la. Ka bɛ daa sab’ bɛ zaa yinoyino yuya sɔŋ.
Ɛzra chɛ ka o min’ o niriba lo noli suhi Naawuni
21Di saha ka n daa moli molo Ahava Mɔɣili duli ni ti siɣisi timaŋ’ ti Naawuni sani, ka suh’ o ni o tim’ ti mini ti bihi ni ti ni su shɛlikam zaa napɔŋ suŋ ti chandi ni. 22Dama vi daa mali ma ni n yɛli naa ni o tim’ ti tɔbbihi bɛn nyɛ wɔribariba ka bɛ ti taɣi ti ni ti dimnima ti soli chandi maa ni, ti ni daa pun yɛl’ o ni ti Naawuni daalibarika nuu kul pala ŋunkam bɔr’ o zuɣu, amaa ka o suhu yiɣisiri bahiri ŋunkam mi zaɣis’ o zuɣu la. 23Dinzuɣu ka ti daa lo noli suhi ti Naawuni di zuɣu, ka o daa deei ti suhigu maa.
Naawuni jɛmbu duu pina
24Di saha ka n daa pii maligumaaniba zuɣulaannima: Shɛrɛbia mini Hashabia ni bɛ dɔɣiriba ninvuɣ’ pia m-pahi. 25Ka n daa zahim anzinfa mini salima ni la’ shɛŋa naa min’ o saawaranim’ ni o kpambaliba ni Izraɛlnim’ zaa bɛn be nimaani ni daa ti ni bɛ zaŋ tum ti Naawuni jɛmbu duu tuma la ti ba. 26Ka n daa zahim anzinfa din tibisim nyɛ mɛtiriki tɔn pisinaayi min’ anzinfa lahi kɔbiga ni salima din tibisim nyɛ kilɔgiram tusaata ni kɔbisinahi ti ba. 27N daa lan zaŋ salima lahi pisi din tibisim nyɛ kilɔgiram anii ni pirigili ni daanya viɛlli lah’ ayi shɛŋa bɛ ni malimali, ka di mini salima viɛlim nyɛ yim. 28Ka n daa yɛli ba, “Yi nyɛla bɛn be kasi Yawɛ sani, ka lahi maa nyɛ din be kasi; ka anzinfa mini salima maa nyɛ suhuyubu pin’ shɛŋa bɛ ni zaŋ ti Yawɛ ŋun nyɛ yi yaannim’ Naawuni ŋɔ. 29Lihimiya li viɛnyɛliŋga, ka gbibi li hal ti zahim li maligumaaniba zuɣulaannim’ mini Lɛvinim’ ni Izraɛl dɔɣirikpamba tooni Jɛrusalɛm Yawɛ jɛmbu duu la puuni duri ni.” 30Dinzuɣu ka maligumaaniba mini Lɛvinim’ maa daa kpuɣi anzinfa mini salima ni la’ shɛŋa bɛ ni daa zahim maa m-mali chaŋ Jɛrusalɛm nti niŋ ti Naawuni jɛmbu duu maa ni.
Bɛ lab’ kuli Jɛrusalɛm
31Gol’ so ŋun daŋ tooni biɛɣ’ pinaayi dali ka ti daa yiɣisi Ahava Mɔɣili maa gbini n-kuni Jɛrusalɛm, ka ti Naawuni maa nuu daa pa ti zuɣu ka o tiligi ti ti dimnim’ mini sɔguriba nuu ni ti chandi maa ni. 32Ti ni daa paai Jɛrusalɛm, ti daa kpalim be nimaani la daba ata. 33Di dabisi’ shɛli din pahir’ anahi dali ka bɛ daa zahim anzinfa mini salima maa ni lahi la ti Naawuni jɛmbu duu n-zaŋ li ti Yuria bia Mɛrɛmɔt ŋun daa nyɛ maligumaana la. Ŋun daa be o sani n-daa nyɛ Finɛhas bia Ɛliɛza, ka bɛn daa be bɛ sani pahi n-daa nyɛ Lɛvinima, Jɛshua bia Jɔzabad mini Binnui bia Nɔadia. 34Ka bɛ daa kali binshɛlikam zaa n-zaŋ binzahindigu zahim li, ka daa sabi binshɛɣukam tibisim ni nyɛ shɛm sɔŋ di saha maa.
35Di saha ka bɛn daa labi kulina maa daa mali bɛ ni zaŋdi sara shɛli nyɔri buɣim la ti Izraɛlnim’ Naawuni. Dina n-nyɛ naɣilahi pinaayi Izraɛlnim’ zaa zuɣu mini piɛlahi pihiwɛinaayɔbu ni piɛbihi pisopɔinnaayopɔin ni alahichi sanyoo sara bulahi pinaayi. Dimbɔŋɔ zaa daa nyɛla bɛ ni zaŋdi sara shɛli nyɔri buɣim tiri Yawɛ. 36Ka bɛ daa zaŋ naa ni daa zaŋ gban shɛli ti Yufretiiz Mɔɣili wulinluhili polo gomnanim’ mini zuɣulaannim’ la ti ba, ka bɛ daa zani bɛ nyaaŋa ka sɔŋ ba Naawuni jɛmbu duu maa mɛbu tuma ni.",https://www.bible.com/bible/2264/EZR.8.DBWDB
ƐZRA 9,"Bɛ yɛli Ɛzra Izraɛlnim’ ni kpuɣi zuliya shɛb’ paɣiba shɛm
1Dimbɔŋɔnim’ zaa niŋbu nyaaŋa, ka kpamba daa kana ti yɛli ma, “Izraɛlnim’ mini maligumaaniba ni Lɛvinim’ bi woligi bɛmaŋ’ ka chɛ tiŋgbɔn shɛŋa din baɣi ba nima ni bɛ ni tumdi din chihiri shɛŋa. Di tiŋgbɔna maa nima n-nyɛ Ammɔnnim’ mini Mɔabnim’ ni Ijiptinim’ ni Keenannim’ mini Hitinim’ ni Pɛrizinim’ ni Jɛbusinim’ ni Amɔrinima. 2Dama bɛ daa kpuɣirila bɛ bipuɣin’ shɛba n-niŋdi bɛmaŋmaŋ’ paɣiba, ka kpuɣiri bɛ bipuɣinsi maa tiri bɛ bidibisi gba, ka lala zuɣu chɛ ka Naawuni niriba bɛn be kasi maa leei bɛn zaŋ bɛmaŋ’ gari tiŋgbɔŋ maa niriba ni. Bɛn daa nyɛ kpamba mini tuma zuɣulaannim’ la n-daa gari tooni n-chɛ ka bɛ tum yɛda kalinsi tuma maa.” 3N ni daa wum yɛlli ŋɔ, n daa dari tɔhila m binyɛra, ka dari sibi n zabiri mini n teeŋa ka teei ʒini tiŋa, ka kɔŋ suhukpeeni. 4Di saha ka bɛnkam zaa daa wum Izraɛl Naawuni yɛtɔɣa ka bɛ ni sɔhiri la daa laɣim gili ma zaŋ chaŋ ninvuɣ’ shɛb’ bɛn daa lab’ kulina maa yɛda kalinsi maa zuɣu. N daa kul ʒimi ka kɔŋ suhukpeeni hal ti paai zaawuni sara maligu saha.
5Zaawuni sara maligu maa saha ka n daa yiɣisi n nolɔbo maa puuni ni m binyɛr’ tɔhima la. Ka n daa gbani n-teei n nuhi niŋ Yawɛ ŋun nyɛ n Naawuni ŋɔ, 6ka yɛli, “Yaa n Naawuni, vi mali ma pam ni n kpuɣi n zuɣu zuɣusaa a tooni. Dama n Naawuni, ti daalahichi dumi hal ti yaɣi ti zuɣuri zuɣu; ka ti taali du hal ti tɔri sagbana. 7Ti yaannim’ saha la zaŋna hal ni zuŋɔ, ti tum alahichi pam. Ti daalahichi maa zuɣu ka ti mini ti nanim’ ni ti maligumaaniba daa kpe tinzun nanim’ nuu ni, ka bɛ zaŋ takɔbi ku ti ni shɛba, ka fa ti binyara, ka gbahi ti chaŋ ti leei daba, ka ti di vi kaman di ni na kul nyɛ shɛm pumpɔŋɔ ŋɔ. 8Amaa Yawɛ ŋun nyɛ ti Naawuni ŋɔ, kulla pumpɔŋɔ ka a niŋ ti nirilim n-yihi tinim’ bɛn kpalim ŋɔ dabitim ni, ka ti ti biɛhigu shee din ka muɣisigu a luɣ’ kasi shee ŋɔ. Yaa ti Naawuni, a neei ti nini ka ti ti sɔŋsim shɛli ti ni bɔra saha shɛli ti ni daa be dabitim ni maa. 9Dama ti nyɛla daba, amaa ti Naawuni, a bi chɛ ti bahi ti dabitim maa ni, amaa a wuhi a yurilim ni nyɛ shɛm zaŋ chaŋ ti polo Pɛriʒia nanim’ sani, ka ti ti nyɛvili palli ka ti me ti Naawuni jɛmbu duu, ka mali din daa wurim la, ka ti ti gooni Juda mini Jɛrusalɛm puuni. 10Ti Naawuni, ka pumpɔŋɔ wula ka ti lee yɛn yɛli dimbɔŋɔ nyaaŋa? Dama ti lan zaɣisi a zaligu shɛŋa 11a ni daa zaŋ ti a daba bɛn nyɛ anabinima ka bɛ zaŋ ti ti ka yɛra, ‘Yi ni kuni tiŋgbɔn shɛl’ ni ni yi ti deei li su maa nyɛla tiŋgbɔŋ maa niriba ni zaŋ bɛ din chihiri tumbu saɣim tiŋgbɔn shɛli. Bɛ chɛ ka tuumbiɛri maa yɛligi gili di luɣ’ shɛlikam zaa. 12 Dinzuɣu miriya ka yi zaŋdi yi bipuɣinsi tiri bɛ bidibisi, yi mi miri ka yi kpuɣiri bɛ bipuɣinsi tiri yi bidibisi. Yi mi miri ka yi bɔri bɛ suhudoo nyabu bee bɛ tɔŋbu sahakam, dina n-ni chɛ ka yi mali yaa, ka di tiŋgbɔŋ maa binsuma ka chɛ li zali yi bihi fali sahakam.’ 13Yaa ti Naawuni, hal binshɛlikam din niŋ ti ti daalahichi mini ti taali zuɣu ŋɔ ti mi ni a bi darigi ti tibili kaman ti tuumbiɛri ni simdi shɛm, ka chɛ ka ti ni shɛb’ tiligi ŋɔ, 14ti lan zaɣisim’ a zaligunim’ maa yaha ka chaŋ ti kpuɣi ninvuɣ shɛb’ bɛn tumdi din chihiri ŋɔ bipuɣinsi n-niŋ ti paɣiba? A ku je suli m-bahi ti yoli zaa kahikahi, ka chɛ ka ti ni so ku lan tiligi? 15Yawɛ ŋun nyɛ Izraɛlnim’ Naawuni ŋɔ, a nyɛla Yɛlimaŋlilana, amaa ti nyɛla bɛn tiligi ka kpalim kaman di ni nyɛ shɛm pumpɔŋɔ ŋɔ. Tinima n-ʒe a tooni ni ti taali maa hal so ni ku tooi zani a tooni lala maa zaa yoli.”",https://www.bible.com/bible/2264/EZR.9.DBWDB
ƐZRA 10,"1Ɛzra ni daa suhiri n-kahigiri bɛ daalahichi wuhiri Naawuni, ka kumdi ka luri Naawuni jɛmbu duu tooni shɛm maa, ka Izraɛlnim’ dɔbba mini paɣiba ni bihi pam daa laɣim o sani. Bɛ gba daa kumiya pam. 2Di saha ka Jɛhiɛl bia Shɛkania ŋun daa yi Ɛlam daŋ ni na la daa yɛli Ɛzra, “Tinima n-zaɣisi ti Naawuni noli ka kpuɣ’ tinzun paɣiba tiŋgbɔŋ ŋɔ niriba sani, amaa di zaa yoli, Izraɛlnim’ na kul mali tahima. 3Dinzuɣu chɛ ka ti lo ti Naawuni maa alikauli, ka yihi tinzun paɣiba mini bɛ bihi n-chɛ ka bɛ chaŋ kaman n dana mini ninvuɣ’ shɛb’ bɛn daa wum ti Naawuni zaligu ka bɛ ni sɔhiri la ni daa wuhi shɛm, ka chɛ ka di niŋ kaman zaligu ni wuhi shɛm. 4Yiɣisima, dama di nyɛla a tuma, ka ti gba ʒe a nyaaŋa, mali yaa, ka niŋ li.”
5Di saha ka Ɛzra daa yiɣisi zani ka chɛ ka maligumaaniba zuɣulaannim’ mini Lɛvinim’ ni Izraɛlnim’ zaa po pɔri n-wuhi ni bɛ ni niŋ bɛ ni yɛli shɛm maa, ka bɛ daa shiri po. 6Ka Ɛzra daa yiɣisi Naawuni jɛmbu duu maa tooni n-kuli Ɛliashib bia Jɛhɔhanan yiŋa nti gbe nimaani, ka kul bela suhugarigu ni zaŋ chaŋ bɛn lab’ kulina maa yɛda kalinsi la polo. O mi daa bi di bee n-nyu shɛli.
7Ka bɛ daa moli molo gili Jɛrusalɛm mini Juda ni bɛnkam zaa nyɛ bɛn daa lab’ kulina la laɣimmi Jɛrusalɛm na. 8Ka so yi zaɣisi kandina zaŋ chaŋ daba ata sunsuuni, zuɣulaannim’ mini kpamba bɛn’ bahim’ noli ka bɛ fa o binshɛɣukam zaa, ka dilan’ ku lan mali soli ni o be bɛn yi Babilɔn n-lab’ kulina maa kalinli ni. 9Ka zaŋ chaŋ daba ata maa sunsuuni dabisi’ shɛli din daa nyɛ gol’ so ŋun pahir’ awɛi biɛɣ’ pisi dali, ka dɔbba bɛn zaa daa nyɛ Juda zuliya mini Bɛnjamin zuliya la zaa daa laɣim Jɛrusalɛm na nti be Naawuni jɛmbu duu dundɔŋ ni, ka bɛ ni sɔhiri yɛlli maa mini sa’ kurili ŋun daa miri pampam la zuɣu.
10Ka Ɛzra ŋun daa nyɛ maligumaana maa daa yiɣisi zani yɛli ba, “Yinima n-tum birigi chaŋ ti kpuɣi tinzun paɣiba n-chɛ ka Izraɛlnim’ taali galisi. 11Dinzuɣu kahigimiya yi daalahichi maa n-wuhi Yawɛ ŋun nyɛ yi yaannim’ Naawuni ŋɔ, ka tum din ni tiɣ’ o nini. Woligimiya yimaŋ’ ka chɛ tinzunnim’ bɛn be ti tiŋgbɔŋ ŋɔ ni la, ka lan woligi yimaŋ’ ka chɛ tinzun paɣiba.”
12Di saha ka niriba maa zaa daa duhi bɛ yee n-garigi yɛl’ o, “Yɛlimaŋli, ti ni niŋ a ni yɛli shɛm maa. 13Amaa niriba maa galisiya pam ka saa mi miri pampam, ka ti ku tooi ʒe palo ŋɔ ni lala. Di mi pala dahin yini bee daba ayi tuuni n-nyɛ li, dama ti pam n-tum birigi yɛlli maa ni. 14Chɛ ka ti zuɣulaannim’ zani ti salo ŋɔ zaa zaani, ka a chɛ ka bɛnkam zaa be ti tinsi ni ka nyɛ bɛn kpuɣi tinzun paɣiba mini tiŋ’ kam zuɣulaannim’ sariakaritiba kanna a ni zali ba saha shɛli, hal ka ti Naawuni maa ti ŋmalig’ o suhuyiɣisili maa ka chɛ ti yɛlli ŋɔ zuɣu.” 15Asahɛl bia Jɔnatan mini Tikiva bia Jazɛya n-daa zaɣisi yɛlli maa, ka Mɛshulam mini Shabɛtai ŋun daa nyɛ Lɛvi zuliya nir’ la daa ʒe bɛ nyaaŋa.
16Ka bɛn daa yi Babilɔn n-lab’ kulina maa daa niŋ kaman bɛ ni wuhi ba shɛm. Ka Ɛzra daa pii daŋ kam zuɣulaannim’ ni niriba n-chɛ ka bɛ sab’ bɛ yuya sɔŋ. Ka bɛ daa piligi yɛlli maa vihibu gol’ so ŋun pahiri pia dahin yini dali. 17Goli so ŋun daŋ tooni dahin yini dali ka bɛ daa vihi do’ shɛb’ bɛn kpuɣ’ tinzun paɣiba maa yɛla maa zaa naai.
Do’ shɛb’ bɛn daa kpuɣ’ tinzun paɣiba
18Maligumaaniba daŋ ni, do’ shɛb’ bɛn daa kpuɣ’ tinzun paɣiba maa n-nyɛ: Jɔzadak bia Jɛshua min’ o mabihi daŋ ni: Maasɛya mini Ɛliɛza ni Jarib ni Gɛdalia. 19Bɛ daa lo alikauli ni bɛ ni yihi bɛ paɣiba maa, ka daa zaŋ piɛlaa m-mali sara bɛ daalahichi zuɣu.
20Imɛr daŋ ni: Hanani mini Zɛbadia.
21Harim daŋ ni: Maasɛya so mini Ɛlia ni Shɛmaya ni Jɛhiɛl ni Uzia.
22Pashihur daŋ ni: Ɛliɔnai mini Maasɛya so mi yaha ni Ishimail ni Nɛtanɛl ni Jɔzabad ni Ɛlasa.
23Lɛvinim’ daŋ ni: Jɔzabad mini Shimɛi ni Kɛlaya, bɛ ni daa lan booni (so Kɛlita) la ni Pɛtahia ni Juda ni Ɛliɛza.
24Yiliyiiniba daŋ ni: Ɛliashib.
Dunɔguliba daŋ ni: Shallum mini Tɛlɛm ni Uri.
25Izraɛl yaɣili polɔnima: Parɔsh daŋ ni: Ramia mini Izia ni Malikija ni Mijamin ni Ɛliɛza ni Malikija so mi ni Bɛnaaya.
26Ɛlam daŋ ni: Matania mini Zakaria ni Jɛhiɛl ni Abidi ni Jɛrɛmɔt ni Ɛlia.
27Zatu daŋ ni: Ɛliɔnai mini Ɛliashib so ni Matania so mi ni Jɛrɛmɔt so gba ni Zabad ni Aziza.
28Bɛbai daŋ ni: Jɛhɔhanan mini Hanania ni Zabai ni Atilai.
29Bani daŋ ni: Mɛshulam mini Maluk ni Adaya ni Jashub ni Shial ni Jɛrɛmɔt so yaha.
30Pahatimɔab daŋ ni: Adina mini Kɛlal ni Bɛnaaya ni Maasɛya so mi ni Matania so yaha ni Bɛzalɛl ni Binnui ni Manaasa.
31Harim daŋ ni: Ɛliɛza mini Ishija ni Malikija so mi ni Shɛmaya 32ni Shimiɔn ni Bɛnjamin ni Maluk ni Shɛmaria.
33Hashum daŋ ni: Matɛnai mini Matata ni Zabad so mi ni Ɛlifɛlɛt ni Jɛrɛmai ni Manaasa so mi ni Shimɛi.
34Bani so mi daŋ ni: Maadai mini Amiram ni Uɛl 35ni Bɛnaaya so ni Bɛdɛya ni Kɛluhi 36ni Vania ni Mɛrɛmɔt ni Ɛliashib so yaha 37ni Matania ni Matɛnai ni Jaasu.
38Binnui so mi daŋ ni: Shimɛi so yaha 39mini Shɛlɛmia ni Neetan ni Adaya so 40ni Makinadɛbai ni Shashai ni Sharai 41ni Azarɛl ni Shɛlɛmia so mi ni Shɛmaria so yaha 42ni Shallum so mi ni Amaria ni Yisifu.
43Nɛbo daŋ ni: Jɛiɛl mini Matitia ni Zabad so yaha ni Zɛbina ni Jadai ni Joɛl ni Bɛnaaya.
44Dɔb’ ŋɔ zaa daa kpuɣila tinzun paɣiba, ka bɛ daa kari bɛ paɣiba maa mini bɛ bihi ka bɛ chaŋ.",https://www.bible.com/bible/2264/EZR.10.DBWDB
NƐHIMIA PILIGU,"PILIGU
Nɛhimia Litaafi ŋɔ ni tooi pirigi ʒiibunahi zuɣu: 1) Pɛriʒia naa ni daa chɛ ka Nɛhimia lab’ kuli Jɛrusalɛm ni o ti niŋ Juda gomna la. 2) Bɛ lab’ me Jɛrusalɛm goma. 3) Nɛhimia ni daa chɛ ka bɛ lab’ neei biɛhigu soya mini adiini soli mini Ɛzra ni daa karim Naawuni kundi ka niriba niŋ tuuba bɛ daalahichi zuɣu shɛm. 4) Nɛhimia ŋun daa nyɛ Juda gomna maa ni daa lan tum tuun’ shɛŋa pahi.
Yɛlikpani din be litaafi ŋɔ ni nyɛla di wuhi ni Nɛhimia daa nyɛla ninvuɣ’ so ŋun niŋ Naawuni yɛda viɛnyɛliŋga ka nyɛ ŋun suhiri Naawuni waawaayili.
Din be litaafi ŋɔ puuni
Nɛhimia Jɛrusalɛm labbu 1.1—2.20
Bɛ lab’ me Jɛrusalɛm goma 3.1—7.73
Bɛ karim Naawuni Kundi, ka lab’ neeg’ o daalikauli 8.1—10.39
Nɛhimia ni daa lan tum tuun’ shɛŋa pahi 11.1—13.31",https://www.bible.com/bible/2264/NEH.INTRO1.DBWDB
NƐHIMIA 1,"1Hakalia bia Nɛhimia yɛtɔɣa m-bɔŋɔ.
Nɛhimia baɣa ni be Jɛrusalɛm ni shɛm
Yuun’ shɛli din daa pahiri yuun’ pisi puuni gol’ so bɛ ni booni Kisilɛv ni, man’ Nɛhimia daa bela Susa tin’ shɛli din daa nyɛ tin’ zuɣu la ni. 2Ka Hanani ŋun daa nyɛ m mabihi ni yino la mini ninvuɣ’ shɛb’ daa ti yi Juda na, ka m-bɔhi ba Yɛhudianim’ bɛn daa tiligi ka bɛ bi gbahi ba daba la mini Jɛrusalɛm yɛla. 3Ka bɛ daa yɛli ma ni bɛn daa tiligi ka bɛ bi gbahi ba daba maa be muɣisigu ni pam ni vi ni bɛ yaɣili maa ni, ka Jɛrusalɛm gooni la lu, ka buɣim di di dunɔdaya. 4N ni daa wum dimbɔŋɔnim’ zaa yɛla maa, ka n teei ʒini gbaai kumsi. Dabisi’ gbaliŋ ka n daa zaŋ fabili ka lo noli n-suhi Naawuni ŋun su alizanda ŋɔ. 5N daa yɛlimi, “Yawɛ ŋun nyɛ Naawuni ŋun su alizanda ŋɔ, a nyɛla Naawuni ŋun galisi, ka a yɛla mali dabiɛm pam. A nyɛla ŋun ʒe yim ni a ni lo alikauli shɛli zaŋ chaŋ ninvuɣ’ shɛb’ bɛn yur’ a ka dol’ a zaligunim’ polo. 6Neem’ a nina, ka luɣ’ a tiba wum a dabili suhigu shɛli n ni suhir’ a wuntaŋ’ ni ni yuŋ tir’ a daba Izraɛlnima ka kahigiri Izraɛlnim’ daalahichi shɛŋa ti ni tum a sani wuhiri ŋɔ. M mini n yaannim’ tum alahichi. 7Ti tum’ a taali pam, ka bi dol’ a ni zali ti zaligu shɛl’ la zaŋ tabili zaligu shɛŋa din pahi n-nyɛ a ni daa zaŋ shɛŋa ti a dabili Musa la. 8 Teem’ a ni daa zal’ a dabili Musa zaligu shɛl’ la yɛla. A daa yɛl’ o, ‘Yi yi bi ʒe ma yim, n ni wurim ya kpɛhi zuliya shɛb’ ni. 9 Amaa yi yi ti ŋmaligi labi n sanna ka doli n zaligunima, ka tumdi di tuma, n ni lan labisi ya luɣ’ shɛli n ni pii zali ni di nyɛ n jɛmbu shee la na, hal yi yi kul wurim chaŋ ti be dunia ŋɔ tarisi luɣ’ shɛlikam zaa ha.’
10“Bɛ nyɛla a daba ni a ninvuɣ’ shɛb’ a ni daa zaŋ a yiko min’ a nuu din mali kpiɔŋ tiligi. 11N Duuma, luɣim’ a tiba wum mani ŋun nyɛ a dabili ŋɔ suhigu min’ a daba bɛn bɔri ni bɛ ti a yuli jilima la suhigu. Tim’ a dabili nasara zuŋɔ dabisili ŋɔ, ka chɛ ka o nya nambɔzɔbo naa sani.”
Di saha maa mani n-daa nyɛ ŋun boori wain tiri naa.",https://www.bible.com/bible/2264/NEH.1.DBWDB
NƐHIMIA 2,"Nɛhimia chaŋ Jɛrusalɛm
1Naa Atazɛrikisɛs nam dibu yuun’ pisi saha gol’ so bɛ ni booni Nisan la puuni, Naa wain nyubu saha ni daa ti paai, ka n daa zaŋ li ti ti o. N daa na ʒi m-mali suhugarigu o tooni. 2Dinzuɣu ka naa daa bɔhi ma, “Bɔ n-niŋ ka a ninni ti lihiri suhugarigu lihigu lala? A mi bi biɛra, di nyɛla a suhu ni yɛlimuɣisira suhugarigu.” Ka dabiɛm daa gbaai ma pam. 3 Ka n daa yɛli naa, “Naawuni dolim’ a nyɛvili! Wula ka n yaannim’ gbala ni do tin’ shɛl’ ni lu n-dahim, ka buɣim di di dunɔdaya, ka n ku lihiri suhugarigu lihigu?”
4Di saha ka Naa maa daa bɔhi ma, “Ka sɔŋsim bɔ ka a leei bɔra?”
Ka n daa suhi Naawuni ŋun su alizanda ŋɔ. 5Di saha ka n daa yɛli Naa. “Di yi niŋ nyin’ Naa nyaɣisim, ka a yu ni a niŋ man’ ŋun nyɛ a dabili ŋɔ nirilim, n suhir’ a ni a timmi ma Juda tiŋgbɔŋ ni n yaannim’ gbala ni do tin’ shɛli ni la ka n ti lab’ me li zali.”
6Ka naa maa daa bɔhi ma, “Yuma ala ka a yɛn niŋ nimaani, ka bɔ saha ka a yɛn labina?” Di saha o paani daa ʒimi baɣ’ o. Ka di daa niŋ naa nyaɣisim ni o tim ma, ka n daa yɛl’ o n ni yɛn labina saha shɛli.
7Di saha ka n daa yɛli naa, “Di yi niŋ nyin’ naa nyaɣisim, nyin’ tim’ ma gbana ka n ti ti gomnanim’ bɛn be Yufretiiz Mɔɣili duli yaɣili polo la din ni chɛ ka bɛ ti ma soli ka n gari hal ti paai Juda.” 8Ka n daa lan chɛ ka o sabi gban’ shɛli ti ma ka n ti ti Asaf ŋun guli ŋun’ Naa tihi din nyɛ nyɔŋ la n-yɛl’ o ka o ti ma dakuɣiri ka n ti mali dasara n-kpɛhi birini shɛli din gili Naawuni jɛmbu duu la mini tiŋ’ maa goma ni mmaŋmaŋ’ ni yɛn be yil’ shɛl’ ni la. Ka naa maa daa shiri ti ma n ni suh’ o binshɛli maa, dama n Naawuni daalibarika nuu daa pa n zuɣu.
9Ka naa maa daa bo tɔbbihi zuɣulaannim’ mini tɔbbi’ wɔribariba pa n zuɣu, ka n daa lu soli m-mali hal ti paai Yufretiiz Mɔɣili duli yaɣili polo maa gomnanim’ sani n-daa zaŋ naa gbana maa ti ba. 10Amaa ka Sanbalat ŋun daa nyɛ Bɛtihɔrɔn nir’ la mini Tɔbaya ŋun mi daa nyɛ Ammɔnnim’ tumtumdiba zuɣulan’ la daa wum ni ninvuɣ’ so kana ni o ti tum tuun’ shɛli din ni sɔŋ Izraɛlnima, ka di daa bi niŋ ba nyaɣisim zaa.
11Ka n daa paai Jɛrusalɛm m-be nimaani dabisi’ muna ata. 12Ka m mini niriba biɛla bɛn daa be n sani daa ti yiɣisi yuŋ. N daa bi yɛli so n Naawuni ni daa zaŋ shɛli niŋ n suhu ni ni n tum ti Jɛrusalɛm. Biŋkɔb’ so daa ka n sani m-pahi n ni daa bari biŋkɔb’ so la. 13N daa dolila Vinvamli Dunɔdal’ la yi yuŋ chaŋ ti gari Wɔɣ’ Kurili kɔbilinini la shee n-chaŋ Saɣiri Dunɔdal’ la ni. N daa chanimi n-kaari ni n nya Jɛrusalɛm goma maa ni lunlu shɛm mini buɣim ni daa di n-saɣimsaɣim di dunɔdaya la shɛm. 14Ka n daa kul mali lala hal ti paai Kɔbilinini Dunɔdal’ la mini Naa Kosubo bɔɣili la polo. Ka n ni daa bari biŋkɔb’ so maa daa bi tooi nya soli gari. 15Dinzuɣu ka n daa doli vinvamli ni yuŋ maa n-yuuni nimaani polo chani ka yuuni gooni maa. Ka n daa lan ŋmaligi doli Vinvamli Dunɔdal’ la labi.
16Tiŋ’ maa ni zuɣulaannim’ daa bi mi n ni chaŋ luɣ’ shɛli bee n ni niŋ shɛli. N daa na bi yɛli Yɛhudianim’ mini maligumaaniba ni kpamba ni tuma zuɣulaannim’ ni ninvuɣ’ shɛb’ bɛn daa yɛn tum tuma maa ni so shɛli. 17Di saha maa ka n daa yɛli ba, “Yi nya ti ni be yɛlimuɣisir’ shɛl’ ni. Jɛrusalɛm lu n-dahim, ka buɣim di n-saɣim di dunɔdaya. Dinzuɣu kamiyana ka ti lan lab’ me di gooni maa din ni chɛ ka ti yi vi shɛl’ ni ti ni be maa.” 18Ka n daa lan yɛli ba n Naawuni nuu ni pa n zuɣu shɛm mini naa ni daa yɛli ma shɛm yɛla. Ka bɛ daa yɛli ma, “Chɛliya ka ti yiɣisi piligi di mɛbu.” Ka bɛ daa zaŋ bɛ kpalanzuya gbini taba.
19Amaa ka Sanbalat ŋun daa nyɛ Bɛtihɔrɔn nir’ la mini Tɔbaya ŋun daa nyɛ Ammɔnnim’ tumtumdiba zuɣulan’ la ni Laribu do’ so ŋun yuli daa booni Gɛshɛm la daa wum ti ni lo nia ni ti tum shɛm maa, ka maani ti ansarisi, ka lari ti ka yɛli, “Yi lee tɛhiya ni bɔ ka yi niŋdi maa? Yi yɛn zaɣisila naa noli?” 20Ka n daa garigi yɛli ba, “Naawuni ŋun su alizanda ŋɔ n-nyɛ ŋun yɛn ti ti nasara. Tinim’ bɛn nyɛ o daba ŋɔ ni piligi mɛbu maa. Amaa yinima nyɛla ninvuɣ’ shɛb’ bɛn ka tarili bee n-su shɛli bee ka so ti teei yi yɛla Jɛrusalɛm.”",https://www.bible.com/bible/2264/NEH.2.DBWDB
NƐHIMIA 3,"Bɛ mali me Jɛrusalɛm gooni
1Di saha ka maligumaaniba zuɣulana Ɛliashib min’ o maligumaanitab’ daa piligi tuma m-mali me Piɛri Dunɔdali gooni la; ka daa zaŋ li ti Naawuni ka mali pununim’ kpɛhi di dunoya. Ka bɛ daa zaŋ li ti Naawuni m-mali lala hal ti paai Kɔbiga Pia la mini Hananɛl Pia la gbini.
2Ka Jɛrikɔnim’ daa me m-pan’ o zuɣu.
Ka Imri bia Zakur daa me m-pani bɛ zuɣu.
3Ka Hasɛnaa bidibisi daa mali me Zahim Dunɔdal’ la ka zaŋ dunɔpaɣiri’ dari sa, ka mali pununim’ kpɛhi di dunoya, ka niŋ dunokparita mini kurimulima niŋ li.
4Ka Yuria bia Mɛrɛmɔt ŋun daa nyɛ Hakɔz yaaŋa la daa mali me m-pani bɛ zuɣu.
Ka Bɛrɛkia bia Mɛshulam ŋun daa nyɛ Mɛshɛzabɛl yaaŋa la daa mali me m-pani bɛ zuɣu.
Ka Baana bia Zadok daa mali me m-pani bɛ zuɣu.
5Ka Tɛkɔanim’ daa mali me m-pani bɛ zuɣu, amaa ka bɛ nabihi bɛn’ daa zaɣisi ni bɛ ku zaŋ bɛ nyɔɣu yo bɛ kpamba tuma.
6Ka Pasɛa bia Joyada mini Bɛsɔdɛya bia Mɛshulam daa mali me Dunɔdal’ Kurili la. Bɛ daa lan zaŋ dunɔpaɣiri dari sa, ka mali pununim’ kpɛhi di dunoya, ka niŋ dunokparita mini kurimulima niŋ li.
7Ka Mɛlatia ŋun daa yi Gibiɔn na la mini Jadɔn ŋun daa yi Mɛrɔnɔt na la ni Gibiɔnnim’ ni Mizipanim’ bɛn daa be Yufretiiz Mɔɣili duli yaɣili polo gomna sulinsi ni la daa mali me m-pani bɛ zuɣu.
8Ka Harihaya bia Uziɛl ŋun daa nyɛ machɛli ŋun doori salima la daa mali me m-pani bɛ zuɣu.
Ka Hanania ŋun daa nyɛ tulaale maana la daa mali me m-pan’ o zuɣu, ka bɛ daa lab’ mali Jɛrusalɛm hal ti paai Goon’ Yɛlinli la shee.
9Ka Hur bia Rɛfaya ŋun daa nyɛ Jɛrusalɛm yaɣili pirigili polo naa la daa mali me m-pani bɛ zuɣu.
10Ka Harumaf bia Jɛdaya daa mali me o yiŋ’ tooni m-pani bɛ zuɣu.
Ka Hashabinɛya bia Hatush mali me m-pan’ o zuɣu.
11Ka Harim bia Malikija mini Pahatimɔab bia Hashub daa mali me yaɣ’ shɛli mini Bɔrɔbɔro Shɛbu Duri Shee Pia la.
12Ka Halɔhɛshi bia Shallum ŋun gba daa nyɛ Jɛrusalɛm yaɣili pirigili polo naa la min’ o bipuɣinsi daa mali me m-pan’ o zuɣu.
13Ka Hanun mini Zanɔanim’ daa mali me Vinvamli ni Dunɔdal’ la, ka mali pununim’ kpɛhi di dunoya ka niŋ di dunokparita mini kurimulima niŋ li. Ka bɛ daa mali me li lala hal ti paai mita kɔbisinahi ni pihinahi wɔɣilim tariga n-zaŋ li ti zal Saɣiri Dunɔdal’ la shee.
14Ka Rɛkab bia Malikija ŋun daa nyɛ Bɛtihakɛrɛm yaɣili polo naa la daa mali me Saɣiri Dunɔdali maa, ka mali pununim’ kpɛhi li, ka niŋ dunokparita mini kurimulima niŋ li.
15Ka Kolihɔze bia Shallum ŋun daa nyɛ Mizipa yaɣili polo naa la daa mali me Kɔbilinini Dunɔdal’ la. O daa me li mi ka pil’ li, ka mali pununim’ kpɛhi di dunoya, ka niŋ dunokparita mini kurimulima niŋ li. Ka o daa lan mali me Shɛla Biaŋ la shee gooni din miri naa sambani puu la m-mali lala hal ti paai dunɔdura din daa yiri Naa Dauda tiŋ’ la ni n-sirigiri la ha.
16Ka Azibuk bia Nɛhimia ŋun daa nyɛ Bɛtizur yaɣili pirigili polo naa la daa mali me m-pan’ o zuɣu. O daa zaŋla lala hal ti paai Dauda siliga la tooni hal ti paai bɛ ni daa gbi mɔɣ’ shɛl’ la mini tɔbbihi biɛhigu shee la.
Lɛvinim’ bɛn daa tum gooni maa mɛbu tuma
17Lɛvinima n-daa mali me m-pan’ o zuɣu.
Bɛ ni ŋun daa daŋ mali me m-pan’ o zuɣu n-daa nyɛ Bani bia Rɛhum. Ka Hashabia ŋun daa nyɛ Kɛila yaɣili pirigili polo naa la daa mali me n-ti o yaɣili polɔnima.
18Di nyaaŋa ka Hɛnadad bia Binnui ŋun daa nyɛ Kɛila yaɣili pirigili polo naa la daa mali me m-pan’ o zuɣu.
19Ka Jɛshua bia Ɛzɛr ŋun daa nyɛ Mizipa naa la daa mali me gooni din be bɛ ni duri luɣ’ shɛli chani tɔb’ nɛma ni be luɣ’ shɛli gooni maa gɔŋbu shee tooni la m-pan’ o zuɣu.
20Ka Zabai bia Baruk daa niŋ nimmoo mali me gooni maa gɔŋbu shee yaɣ’ shɛli hal ti paai maligumaaniba zuɣulana Ɛliashib yiŋ’ dunoli shee m-pan’ o zuɣu.
21Ka Yuria bia Mɛrɛmɔt ŋun daa nyɛ Hakɔz yaaŋa la daa mali me Ɛliashib yiŋ’ dunoli maa shee hal ti paai o yiŋ’ maa tariga m-pan’ o zuɣu.
Maligumaaniba bɛn daa tum gooni maa mɛbu tuma
22Ka maligumaaniba bɛn daa be nimaani daa mali me m-pan’ o zuɣu.
23Ka Bɛnjamin mini Hashub daa mali me bɛ yiŋ’ tooni m-pani bɛ zuɣu.
Ka Maasɛya bia Azaria ŋun daa nyɛ Anania yaaŋa la daa mali me o yiŋ’ luɣili ni m-pani bɛ zuɣu.
24Ka Hɛnadad bia Binnui daa mali me yaɣ’ shɛli m-pan’ o zuɣu. O daa kpuɣi li la Azaria yiŋ’ hal ti paai gooni maa gɔŋbu shee.
25Ka Uzai bia Palal daa mali me gooni maa gɔŋbu shee mini pia din du n-gari nayili jirambisa din miri nayili guliba biɛhigu shee la tooni. Ka Parɔsh bia Pɛdaya daa mali me m-pan’ o zuɣu.
26Ka Naawuni jɛmbu duu tumtumdiba daa be Ofɛl, ka daa mali me hal ti paai Kom Dunɔdali din daa be wulimpuhili polo la mini pia din daa du pam la shee.
Tammɛr’ shɛb’ bɛn pahi
27Ka Tɛkɔanim’ daa mali me yaɣ’ shɛli din daa be pia din du pam la tooni hal ti paai Ofɛl gooni la m-pan’ o zuɣu.
28Ka Maligumaaniba daa mali me Wɔhu Dunɔdali zuɣusaa polo. Sokam daa mali mɛla omaŋmaŋ’ yiŋ’ tooni.
29Ka Imɛr bia Zadok daa mali me o yiŋ’ tooni m-pani bɛ zuɣu.
Ka Shɛkania bia Shɛmaya ŋun daa guli Wulimpuhili polo Dunɔdal’ la daa mali me m-pan’ o zuɣu.
30Ka Shɛlɛmia bia Hanania mini Hanun ŋun daa nyɛ Zalaf bia ŋun pah’ ayɔbu la daa mali me m-pan’ o zuɣu.
Ka Bɛrɛkia bia Mɛshulam daa mali me o ni daa be luɣ’ shɛli la tooni.
31Ka Malikija ŋun daa nyɛ salindoora la daa mali me m-pan’ o zuɣu. O daa mal’ li mi me hal ti paai Naawuni jɛmbu duu tumtumdiba mini kɔhigɔriba yili din daa be Vihibu Dunɔdali shee la hal ti paai zuɣusaa duu din daa be gɔŋbu shee la.
32Ka salindooriba mini kɔhigɔriba daa mali me zuɣusaa duu din be gɔŋbu shee la mini Piɛri Dunɔdali sunsuuni la.",https://www.bible.com/bible/2264/NEH.3.DBWDB
NƐHIMIA 4,"Nɛhimia nyaŋ sɔguriba o tuma ni
1Sanbalat ni daa wum ni ti lan piligi mɛri gooni maa, o suhu daa yiɣisiya pam, ka o puuni zaa diri buɣim ka o piligi maani Yɛhudianim’ ansarisi. 2O daa yɛl’ o tab’ mini Samaria tɔbbihi sani, “Bɔ ka Yɛhudianim’ bɛn nyɛ ninvuɣ’ chɔɣima ŋɔ lee niŋdi maa? Bɛ ni tooi lab’ me tiŋ’ maa zali yaha? Bɛ ni lan maani sara? Bɛ ni zaŋ dahin yini naai li? Bɛ ni yihi kuɣa din daa di buɣim tampuya saɣiri la ni me?”
3Tɔbaya ŋun daa nyɛ Ammɔn nir’ la daa ʒiɛmi tab’ o, ka gba daa yɛli, “Kuɣa goon’ shɛli bɛ ni mɛri maa, hal ŋɔɣu yi du n-tam di zuɣu, o ni daai li luhi!”
4“Ti Naawuni, wumma, bɛ ʒiɛm ti; chɛ ka bɛ daansarisi maa ŋmaligi lu bɛ zuɣu, ka chɛ ka bɛ gbahi ba kuli tinzun tiŋgbɔn shɛli kaman bɛ ni ŋme tɔbu di neen’ shɛŋa. 5Di sɔɣi bɛ taali maa, a mi di kpihim bɛ daalahichi maa a sani, dama bɛ yɛli zilima pam tammɛriba maa ninni.”
6Ka ti daa kul be gooni maa mɛbu ni, ka gooni maa zaa daa me n-tuɣi taba hal ti paai di dubu pirigili, dama niriba maa suhuri daa be tuma maa ni.
7Amaa Sanbalat mini Tɔbaya ni Laribunim’ ni Ammɔnnim’ ni Ashidɔdnim’ ni daa wum ni Jɛrusalɛm goma maa mali me tuma chani tooni hal ka di voya piligi ŋaribu la, ka bɛ suhuri daa yiɣisi pam. 8Dinzuɣu ka bɛ zaa daa laɣim lo nia ni bɛ kana nti liri Jɛrusalɛmnima n-tahi girigiri niŋbu na. 9Amaa ka ti daa suhi ti Naawuni maa, ka bo niriba zali gu ba wuntaŋ’ ni ni yuŋ zaa.
10Ka Judanim’ daa yɛli, “Ʒiʒiriba gbarigiya; ka saɣiri pam mi beni, ka di zuɣu chɛ ka ti kɔŋ gooni maa mɛbu.”
11Ka ti dimnim’ maa daa yɛli, “Bɛ ku baŋ bee n-nya binshɛli pɔi, ka ti kana ti liri ba ku ba, ka tuma maa zani tariga.” 12Yɛhudianim’ bɛn mini ba daa be m-miri taba ni daa kana, bɛ daa yɛli ti siɣimsiɣim bupia, “Ti dimnim’ maa ni yi bɛ ni be luɣ’ shɛlikam zaa kana ti liri ti.” 13Dinzuɣu ka n daa pii niriba maa zuliyazuliya n-zali gooni maa nyaaŋa Palɔni naɣilima ni mini paliyari ni, ka bɛ gbibi takɔbiri mini kpana ni tɔbiri.
14N ni daa lihi binyɛra maa zaa nyaaŋa, ka n daa yiɣisi zani yɛli nanim’ mini zuɣulaannim’ ni niriba bɛn pahi, “Di zɔriya ba. Teemiya Yawɛ ŋun galisi ka mali dabiɛm ŋɔ yɛla, ka zabi yi dɔɣiriba mini yi bidibisi ni yi bipuɣinsi ni yi paɣiba ni yi yiŋnim’ zuɣu.” 15Ti dimnim’ maa ni daa wum ni ti baŋ bɛ ni lɔri nia shɛli maa yɛla, ka baŋ ni Naawuni nyaŋ ba bɛ ni lo nia shɛli maa ni, ka ti zaa daa lan lab’ gooni maa gbini, ka sokam ti tumd’ o tuma.
16Dindali maa zaŋ chana, n niriba maa pirigili n-daa tumdi mɛbu maa tuma, ka pirigili mi ye gbaɣinɔnima ka gbib’ kpana mini nyɔtaɣirisi ni tɔbiri. Ka zuɣulaannim’ la daa kul ʒe Judanim’ zaa bɛn’ mɛri gooni maa nyaaŋa. 17Hal ninvuɣ’ shɛb’ bɛn daa kahiri tandi nɛma n-tiri daa zaŋla bɛ nu’ yiniyini tumdi tuma, ka zaŋ nu’ yiniyini mi gbib’ bidibbina. 18Ka ŋunkam daa mɛri tandi mi daa zaŋla takɔbi n-so o shee ni ka mɛra. Ka ninvuɣ’ so ŋun daa piɛbiri kikaa gba daa kul baɣi ma. 19Ka n daa yɛli nanim’ mini zuɣulaannim’ ni niriba bɛn pahi, “Tuma maa galisiya ka di shɛhi wɔɣ’ ni taba, ka ti woliwoli taba gooni maa gbini. 20Yi yi ti wum kikaa kumsi luɣ’ shɛli polo, yin’ laɣimmiya ti sanna. Ti Naawuni maa ni tuhi ti ti.” 21Dinzuɣu ti daa yi tumdi tuma maa, bɛ ni pirigili gbibila kpana asibaasi ŋaraŋara saha zaŋ hal ti paai yuŋ saŋmarisi peebu saha.
22Di saha maa n daa lan yɛli niriba maa, “Yi mini sɔŋdiba zaa kpalimmi gbɛm’ Jɛrusalɛm din ni chɛ ka bɛ guli ti yuŋ ka tumdi tuma wuntaŋ’ ni.” 23Dinzuɣu mmaŋmaŋ’ bee m mabihi bee n sɔŋdiba bee ninvuɣ’ shɛb’ bɛn daa nyɛ guliba bɛn doli ma la ni so daa bi yeei ti situra. Ti zaɣ’ yino kam daa kul gbibila o bidibbini o nudirigu ni.",https://www.bible.com/bible/2264/NEH.4.DBWDB
NƐHIMIA 5,"Bɛ nahim nandaamba
1Dimbɔŋɔ nyaaŋa ka niriba mini bɛ paɣiba daa ti piligi kumdi pampam niŋdi bɛ dɔɣiriba bɛn nyɛ Yɛhudianim’ la. 2Dama bɛ ni shɛb’ daa yɛliya, “Ti mini ti bidibisi ni ti bipuɣinsi galisiya pam. Di simdi ni ti nya chi din ni chɛ ka ti di n-tiligi.”
3Ka shɛb’ mi daa yɛli, “Di kpa ti la talahi ni ti zaŋ ti puri mini ti wain tihi puri ni ti yiya m-pa talima din ni chɛ ka ti nya chi.”
4Ka shɛb’ mi yɛli, “Di kpa ti la talahi ni ti paŋ liɣiri n-yo farigu ti puri mini ti wain tihi puri zuɣu naa sani. 5Ti mini ti zuliya niriba zaa nyɛla zaɣ’ yini; ka ti bihi mini bɛ bihi nyɛ zaɣ’ yini; amaa ka tinim’ muɣisiri ti bidibisi mini ti bipuɣinsi n-chɛ ka bɛ leeri daba, ka ti bipuɣinsi shɛb’ pun leei daba; ka ti ka yiko, ka ti puri mini ti wain tihi puri leei ti tab’ dini.”
6N ni daa wum bɛ fabila maa mini bɛ ni yɛli shɛm maa, ka n suhu daa yiɣisi pam. 7 Ka n daa tɛhi di yɛla, di nyaaŋa ka n daa galim nanim’ mini zuɣulaannima n-yɛli ba, “Yi zaa deeri binyɛra nyɔri yimaŋmaŋ’ niriba sani.”
Ka n daa laɣim salo pam na ni ti ti baŋ ti ni yɛn niŋ yɛlli maa shɛm. 8N daa yɛli ba, “Ti ni pun niŋdi shɛm nyɛla, ti yi yɔrila ti ni ni tooi yo ti mabihi bɛn nyɛ Yɛhudianim’ ka bɛ zaŋ ba kɔhi ti tinzunnim’ la shɛb’ zuɣu ka deeri ba na. Amaa pumpɔŋɔ, yinim’ zaŋdila yimaŋmaŋ’ mabihi kɔhira, ka di simdi ni ti da ba labisina!” Ka bɛ daa kɔŋ bɛ ni yɛn yɛli shɛm, ka kul fo.
9Di saha ka n daa yɛli, “Yi ni niŋdi shɛm maa bi viɛla. Di simdi ni yi zɔri Naawuni ka tumdi din tuhi. Ka di zuɣu chɛ ka yi ku ti zuliya shɛb’ bɛn nyɛ ti dimnim’ la soli ka bɛ mali ti ansarisi. 10Din pahi nyɛla, man’ mini m mabihi ni n tumtumdiba zaŋla ti liɣiri mini chi m-paŋ ba. Dinzuɣu chɛliya ka ti chɛ ti ni bɔri ni bɛ labisi nyɔri shɛli n-yo ti la ti ba. 11Zuŋɔ dabisili ŋɔ, labisimiya bɛ puri mini bɛ wain tihi puri ni bɛ olivi tihi puri ni bɛ yiya ti ba. Ka labisi yi ni niŋdi ba nyɔri shɛli yi liɣiri mini yi chi ni yi wain ni yi kpam zuɣu la ti ba.”
12Ka bɛ daa yɛli, “Ti ni niŋ a ni yɛli shɛm maa. Ti ni labisi bɛ binshɛɣukam ti ba, ka ku lan bɔhi ba shɛli yɛla.”
Ka n daa boli maligumaaniba na nti chɛ ka bɛ po pɔri ni bɛ ni niŋ bɛ ni lo alikauli ni bɛ ni niŋ shɛm maa. 13Di saha ka n daa lan gbaɣiri m binyɛrigu naŋgbambili kpabisibu shee bahi ka yɛli, “Lala ka Naawuni yɛn gbaɣiri yi ni ŋunkam zaɣisi ni o ku niŋ yi ni lo alikauli ni yi ni niŋ shɛm maa bahi. Dinzuɣu lala ka Naawuni ni gbaɣiri ŋunkam zaɣisi ni o ku niŋ yi ni lo alikauli ni yi ni niŋ shɛm maa yiya min’ o ni su shɛlikam bahi. Lala ka o shiri ni gbaɣiri li bahi ka chɛn ya nuzaŋa.”
Ka niriba maa zaa daa yɛli, “Ami! Paɣimiya Yawɛ.” Ka niriba maa daa shiri niŋ kaman bɛ ni daa lo alikauli ni bɛ ni niŋ shɛm maa.
Nɛhimia ni bi bɔri diribarilim shɛm
14Yuun’ pinaayi shɛŋa ni zaa bɛ ni daa zaŋ ma leei bɛ gomna Juda tiŋgbɔŋ ni Naa Atazɛrikisɛs nam dibu yuun’ pisi la saha zaŋ hal ti paag’ o yuun’ pihitanaayi la saha, mmaŋmaŋ’ bee m mabihi daa bi di bindir’ shɛŋa din nyɛ gomna tarili. 15Gomna shɛb’ bɛn daŋ n tooni daa yi muɣisirila niriba maa, ka fari bɛ bindira mini wain m-pahi anzinfa laɣibaligu pihinahinahi zuɣu. Hal ka bɛ tumtumdiba daa chɛ ka niriba maa jɛmdi ba. Amaa man’ daa bi niŋ lala, dama n zɔri Naawuni. 16Yɛlimaŋli, n daa zaŋla n kpiɔŋ zaa niŋ gooni maa mɛbu tuma ni. Ka n tumtumdiba zaa daa laɣim nimaani tum gooni maa mɛbu tuma. N daa bi gbaai mmaŋmaŋ’ palo. 17Ka din pahi nyɛla, n daa dihirila Yɛhudianim’ mini zuɣulaannim’ ninvuɣ’ kɔbiga ni pihinu m-pahi ninvuɣ’ shɛb’ bɛn daa yi tinzun tinsi din gili ti ni n-ka ti sanna. 18Bɛ daa kurila naɣilaa mini piɛ’ suma ayɔbu ni nɔhi dabisili kam n-duɣiri bindirigu tiri ma, ka daa tiri ma wain kola pam mi biɛɣu pia kam dali. N daa mi yɛl’ tibisa din ʒi niriba maa zuɣu yɛla, dina n-chɛ ka n daa bi yɛli ni bɛ tim ma bindir’ shɛli din nyɛ gomna dihili la.
19N Naawuni, teemi n ni niŋ niriba ŋɔ shɛlikam zaa ŋɔ yɛla, ka niŋ ma zaɣ’ viɛlli.",https://www.bible.com/bible/2264/NEH.5.DBWDB
NƐHIMIA 6,"Bɛ lo Nɛhimia nia biɛri
1Sanbalat mini Tɔbaya ni Gɛshɛm ŋun daa nyɛ Laribu la ni ti dimnim’ bɛn pahi la daa wumya ni ti me gooni maa naai hal ka voya lan ka di ni, amaa di saha maa n daa na bi zaŋ pundi kpɛhi di dunoya la. 2Di saha ka Sanbalat mini Gɛshɛm daa tim na ti yɛli ma ni n chirigim’ ba tiŋkpan’ shɛli din be Ono Bɔpiɛligu ni la. Amaa bɛ daa lomi ni bɛ niŋ ma zaɣ’ biɛɣu. 3Ka n daa tim tuumba ni bɛ ti yɛli ba, “N tumdila tuun’ shɛli din niŋ kamaata, n ku tooi kana. Bɔzuɣu ka n yɛn chɛ tuma maa ka di kpalim zani, ka ka yi sanna?”
4Bɛ daa tim na nti yɛli ma la zilin yini maa siɣimsiɣim bunahi, ka n gba daa labisi garigibu yini maa ti ba.
5Di saha ka Sanbalat daa tim o tumtumda na m-pahi bunu ni o zilin yini maa. O daa sabila gbaŋ din bi kpabi ka o gbibi li o nuu ni na. 6Di ni daa yɛli shɛm m-bɔŋɔ: “Zuliya shɛb’ yɛri ŋumaŋuma, ka Gɛshɛm gba yɛli ni di nyɛla yɛlimaŋli ni a mini Yɛhudianim’ lola nia ni yi taai duŋ ni dizuɣu n-chɛ ka yi lab’ mɛri gooni maa. O lan yɛli ma ni a loya ni a zaŋla amaŋ’ leei naa. 7O lan yɛli ni a lɔri nia ni a chɛ ka anabinim’ moli gili Jɛrusalɛm puuni zaŋ chaŋ a polo n-yɛri ni a nyɛla Juda naa. Ka pumpɔŋɔ bɛ ni zaŋ yɛtɔɣa ŋɔ yɛli Pɛriʒia naa. Di zuɣu n-chɛ ka n yɛli ni a chirigim’ ma ka ti tɔɣisi di yɛla maa.”
8Ka n daa labisi n garigibu zilinkom ti o ha yɛli: “A ni yɛli yɛl’ shɛŋa yɛla ŋɔ zaa shɛli pa yɛlimaŋli, nyini n-kul ʒini tɛhi n-yɛli lala maa.”
9Dama bɛ zaa daa bɔrimi ni bɛ kpɛhi ti dabiɛm ka tɛhira, “Bɛ kɔba ni ni chɔɣisi, ka bɛ kɔŋ tuma tumbu.” Ka n daa suhi Naawuni yɛli, “N Naawuni, kpaŋsim n kɔba ni pumpɔŋɔ!”
10Dahin shɛli ka n daa chaŋ Dɛlaiya bia Shɛmaya ŋun daa nyɛ Mɛhɛtabɛl yaaŋa la yiŋa. O daa kul kpalim bela o yiŋa ka o daa yɛli, “Chɛ ka ti chaŋ ti sɔɣi luɣ’ kasi shee din be Naawuni jɛmbu duu puuni la, ka gbaai duu maa dunoya kpari, dama bɛ yɛn kamina ti ku a. Yɛlimaŋli, bɛ ni kana yuŋ ŋɔ ti ku a.”
11Amaa ka n daa yɛli, “Ka mani ŋɔ tatabo zo? Mani ŋɔ tatabo ni zo nti kpe Naawuni jɛmbu duu ni n tiligi? N ku niŋ lala.”
12Ka n daa kpahim yɛlli maa nti baŋ ni di pala Naawuni n-wuh’ o ni o yɛli lala, amaa ka daa baŋ ni Tɔbaya mini Sanbalat n-daa ti o liɣiri m-puh’ o ni o tɔɣisi anabitali yɛtɔɣa ŋɔ jɛndi ma. 13Bɛ daa bu o la paa ni o kpɛhi ma dabiɛm n-chɛ ka n tum alahichi lala niŋbu ni, ka di zuɣu chɛ ka bɛ saɣim n yuli, ka mali ma ansarisi.
14“N Naawuni, teemi Tɔbaya mini Sanbalat ni tum shɛm ŋɔ yɛla, ka teei Nɔadia ŋun nyɛ anab’ paɣ’ la mini anab’ shɛb’ bɛn zaa pahi m-bɔri ni bɛ kpɛhi ma dabiɛm la gba yɛla.”
Bɛ ni daa naai tuma maa shɛm
15Biɛɣ’ pihinunaayi ka ti daa zaŋ tum gooni maa mɛbu tuma zaa n-naai li gol’ so bɛ ni booni Ɛlul la biɛɣ’ pisinaanu dali. 16Ti dimnim’ zaa ni daa wum li, ka tinzunnim’ bɛn gili ti zaa daa nya li, ka bɛ kɔba ni chɔɣisi, dama bɛ daa baŋya ni ti Naawuni sɔŋsim ni ka tuma maa tum naai maa.
17Din pahi nyɛla, di saha maa Juda ninvuɣ’ zuɣuri daa sabila gbana pam ti Tɔbaya, ka Tɔbaya gba daa sabi gbana ti ba. 18Judanim’ pam daa pola pɔri n-zaŋ bɛmaŋ’ tabil’ o, o deemba ŋun daa nyɛ Ara bia Shɛkania ŋun nyɛ Yɛhudia nir’ la zuɣu. O bia Jɛhɔhanan daa kpuɣila Bɛrɛkia bia Mɛshulam bipuɣiŋga. 19Bɛ daa lan yɛli o tuun’ viɛla yɛla n-sani, ka daa zaŋ n yɛtɔɣa tɔɣis’ o. Ka Tɔbaya daa kul sabiri gbana tiri ma na ni o kpɛhi ma dabiɛm.",https://www.bible.com/bible/2264/NEH.6.DBWDB
NƐHIMIA 7,"1Gooni maa ni daa me n-naai, ka m mali pununima n-kpɛhi di dunoya la zaa saha shɛli, ka bɛ daa pii dunɔguliba mini yiliyiiniba ni Lɛvinim’ n-ti ba bɛ tuma ni. 2Ka n daa zaŋ Jɛrusalɛm gbibbu fukumsi niŋ n tizo Hanani mini Hanania ŋun daa nyɛ birini guliba kpɛm’ la nuu ni, dama Hanania daa nyɛla ŋun ʒe yim ni ŋun zɔri Naawuni n-gari niriba pam. 3Ka n daa yɛli ba, “Di daŋdiya Jɛrusalɛm dunoya yoobu, faashee wuntaŋ’ ti bii, ka yi ti lan yo li n-zaŋ kuri wɔɣila kpari li saha shɛli dunɔguliba ni na ʒiɛya guli. Piimiya ninvuɣ’ shɛb’ bɛn be Jɛrusalɛm puuni nyɛ tiŋ’ guliba, ka chɛ ka bɛ zaɣ’ yino kam ʒe n-guli o yiŋ’ dɛde.”
Ninvuɣ’ shɛb’ bɛn daa yi Babilɔn lab’ kuli bɛ ya
(Ɛzra 2.1-70)
4Jɛrusalɛm daa nyɛla tin’ titali, amaa niriba bɛn be di ni daa bi yaɣ’ lala, dama bɛ daa na bi lab’ me yiya pam di ni.
5Ka n Naawuni daa zaŋ tɛha ŋɔ niŋ n suhu ni, ka n laɣim ninvuɣ’ zuɣuri mini tuma zuɣulaannima ni ti ni yɛn sabi ninvuɣ’ shɛb’ yuya kaman bɛ daŋ ni nyɛ shɛm. Ka n daa nya ninvuɣ’ shɛb’ bɛn daa yi dabitim ni n-daŋ lab’ kuli la yuya ni sabi litaafi shɛli ni. Di ni daa sabi shɛm m-bɔŋɔ: 6Bɛmbɔŋɔ nyɛla yaɣili maa ni ninvuɣ’ shɛb’ bɛn daa yi dabitim ni na, ka nyɛ Babilɔn Naa Nɛbukadnɛza ni daa gbahi shɛb’ daba la. Bɛ daa labila Jɛrusalɛm mini Juda na, ka sokam ti be o ya. 7Bɛ mini Zɛrubabɛl ni Jɛshua ni Nɛhimia ni Azaria ni Raamia ni Nahamani ni Mɔdɛkai ni Bilishan ni Misipɛrɛt ni Biɣivai ni Nɛhum ni Baana n-daa doli kuna.
8Izraɛlnim’ kalinli ni daa nyɛ shɛm m-bɔŋɔ:
Parɔsh daŋ niriba daa nyɛla ninvuɣ’ tusaayi ni kɔbiga ni pisopɔinnaayi.
9Shɛfatia daŋ niriba daa nyɛla ninvuɣ’ kɔbisita ni pisopɔinnaayi.
10Ara daŋ niriba daa nyɛla ninvuɣ’ kɔbisiyɔbu ni pihinunaayi.
11Pahat ŋun daa nyɛ Mɔab nir’ la min’ o bidibisi (Jɛshua mini Jɔab) daŋ niriba daa nyɛla ninvuɣ’ tusaayi ni kɔbisinii ni pihinunaanahi.
12Ɛlam daŋ niriba daa nyɛla ninvuɣ’ tuhili ni kɔbisiyi ni pihinunaayi.
13Zatu daŋ niriba daa nyɛla ninvuɣ’ kɔbisinii ni pihinahinaanu.
14Zakai daŋ niriba daa nyɛla ninvuɣ’ kɔbisiyopɔin ni pihiyɔbu.
15Binnui daŋ niriba daa nyɛla ninvuɣ’ kɔbisiyɔbu ni pihinuayika.
16Bɛbai daŋ niriba daa nyɛla ninvuɣ’ kɔbisiyɔbu ni pihitaayika.
17Azigad daŋ niriba daa nyɛla ninvuɣ’ tusaayi ni kɔbisita ni pisinaayi.
18Adɔnikam daŋ niriba daa nyɛla ninvuɣ’ kɔbisiyɔbu ni pihiyɔbunaayopɔin.
19Biɣivai daŋ niriba daa nyɛla ninvuɣ’ tusaayi ni pihiyɔbunaayopɔin.
20Adin daŋ niriba daa nyɛla ninvuɣ’ kɔbisiyɔbu ni pihinunaanu.
21Atɛr (bɛ ni daa lan booni so Hɛzɛkia la) daŋ niriba daa nyɛla ninvuɣ’ kɔbigaayika.
22Hashum daŋ niriba daa nyɛla ninvuɣ’ kɔbisita ni pihitaayika.
23Bɛzai daŋ niriba daa nyɛla ninvuɣ’ kɔbisita ni pisinaanahi.
24Harif daŋ niriba daa nyɛla ninvuɣ’ kɔbiga ni pinaayi.
25Gibiɔn daŋ niriba daa nyɛla ninvuɣ’ pihiwɛinaanu.
26Bɛtilihɛmnim’ mini Nɛtɔfanim’ daa nyɛla ninvuɣ’ kɔbiga ni pihiwɛiayika.
27Anatɔtnim’ daŋ niriba daa nyɛla ninvuɣ’ kɔbiga ni pihitaayika.
28Bɛtazimavɛtnim’ daa nyɛla ninvuɣ’ pihinahinaayi.
29Kiriatijiarimnim’ mini Kɛfira ni Bɛrɔt niriba daa nyɛla ninvuɣ’ kɔbisiyopɔin ni pihinahinaata.
30Ramanim’ mini Gɛbanim’ daa nyɛla ninvuɣ’ kɔbisiyɔbu ni pisi ni yini.
31Mikimasinim’ daa nyɛla ninvuɣ’ kɔbiga ni pisinaayi.
32Bɛtɛl mini Ai niriba daa nyɛla ninvuɣ’ kɔbiga ni pisinaata.
33Nɛbo din pahi la niriba daa nyɛla ninvuɣ’ pihinunaayi.
34Ɛlam ŋun pahi la niriba daa nyɛla ninvuɣ’ tuhili ni kɔbisiyi ni pihinunaanahi.
35Harim daŋ niriba daa nyɛla ninvuɣ’ kɔbisita ni pisi.
36Jɛriko niriba daa nyɛla ninvuɣ’ kɔbisita ni pihinahinaanu.
37Lɔdinim’ mini Hadidnim’ ni Onɔnim’ niriba daa nyɛla ninvuɣ’ kɔbisiyopɔin ni pisi ni yini.
38Sɛnaa niriba daa nyɛla ninvuɣ’ tusaata ni kɔbisiwɛi ni pihita.
39Maligumaaniba: Jɛdaya (ŋun daa yi Jɛshua daŋ ni na la) daŋ niriba daa nyɛla ninvuɣ’ kɔbisiwɛi ni pisopɔinnaata.
40Imɛr daŋ niriba daa nyɛla ninvuɣ’ tuhili ni pihinunaayi.
41Pashihur daŋ niriba daa nyɛla ninvuɣ’ tuhili ni kɔbisiyi ni pihinahinaayopɔin.
42Harim daŋ niriba daa nyɛla ninvuɣ’ tuhili ni pinaayopɔin.
43Lɛvinima: Jɛshua daŋ niriba bɛn daa nyɛ Kadimiɛl yiŋnim’ mini Hɔdɛva yiŋnim’ daa nyɛla ninvuɣ’ pisopɔinnaanahi.
44Naawuni jɛmbu duu yiliyiiniba (bɛn daa nyɛ Asaf daŋ niriba la) daa nyɛla ninvuɣ’ kɔbiga ni pihinahaayika.
45Naawuni jɛmbu dunɔguliba (n-daa nyɛ Shallum daŋ niriba mini Atɛr daŋ niriba ni Talimɔn daŋ niriba ni Akub daŋ niriba ni Hatita daŋ niriba ni Shɔbai daŋ niriba). Bɛ daa nyɛla ninvuɣ’ kɔbiga ni pihinuayika.
46Naawuni jɛmbu duu tumtumdiba n-daa nyɛ: Ziha daŋ niriba mini Hasufa daŋ niriba ni Tabayɔt daŋ niriba
47ni Kɛros daŋ niriba ni Sia daŋ niriba ni Padɔn daŋ niriba
48ni Lɛbana daŋ niriba ni Hagaba daŋ niriba ni Shalimai daŋ niriba
49ni Hanan daŋ niriba ni Gidɛl daŋ niriba ni Gahar daŋ niriba
50ni Reeya daŋ niriba ni Rɛzin daŋ niriba ni Nɛkɔda daŋ niriba
51ni Gazam daŋ niriba ni Yuza daŋ niriba ni Pasia daŋ niriba
52ni Bɛsai daŋ niriba ni Miunim daŋ niriba ni Nɛfushɛsim daŋ niriba
53ni Baɣibuk daŋ niriba ni Hakufa daŋ niriba ni Harihur daŋ niriba
54ni Bazilit daŋ niriba ni Mɛhida daŋ niriba ni Harisha daŋ niriba
55ni Barikɔs daŋ niriba ni Sizɛra daŋ niriba ni Tɛma daŋ niriba
56ni Nɛzia daŋ niriba ni Hatifa daŋ niriba.
57Naa Sulemaana tumtumdiba daŋ niriba: Sɔtai daŋ niriba mini Sofɛrɛt daŋ niriba ni Pɛrida daŋ niriba
58ni Jaala daŋ niriba ni Darikɔn daŋ niriba ni Gidɛl daŋ niriba
59ni Shɛfatia daŋ niriba ni Hatil daŋ niriba ni Pokɛrɛt Hazɛbaim daŋ niriba ni Amɔn daŋ niriba.
60Naawuni jɛmbu duu tumtumdiba zaa mini Naa Sulemaana tumtumdiba daŋ niriba zaa kalinli daa nyɛla ninvuɣ’ kɔbisita ni pihiwɛinaayi.
61Ninvuɣ’ shɛb’ bɛn paya ŋɔ n-nyɛ bɛn daa yi Tɛlimɛla mini Tɛliharisha ni Kɛrub ni Addɔn ni Imɛr n-lab’ kuli na la, amaa ka bɛ daa lee bi tooi wuhi bɛ yaannim’ ni nyɛ shɛba bee bɛ ni yi shɛli na din wuhiri ni bɛ nyɛla Izraɛl zuliya. 62Dɛlaiya daŋ niriba mini Tɔbaya daŋ niriba ni Nɛkɔda daŋ niriba daa nyɛla ninvuɣ’ kɔbisiyɔbu ni pihinahinaayi.
63Bɛn daa nyɛ maligumaaniba, ka gba bi tooi wuhi bɛ yaannim’ ni nyɛ shɛba n-daa nyɛ Hɔbaiya daŋ niriba mini Hakɔz daŋ niriba ni Barizillai daŋ niriba. Barizillai ŋɔ daa kpuɣila Barizillai ŋun daa nyɛ Giliad nir’ la bipuɣinsi ni yino, ka daa zaŋ bɛ daŋ maa yuli m-bol’ omaŋa Barizillai. 64Bɛ daa vihiya ni bɛ nya bɛ yuya be maligumaaniba yaannim’ yuya maa ni, amaa ka di daa kani. Dinzuɣu ka bɛ daa wuhi ni bɛ bi be kasi, ka yihi ba maligumaaniba ni. 65 Ka gomna daa yɛli ba ni bɛ ku tooi di bindir’ shɛŋa din be kasi zaa la ni faashee maligumaana so ŋun ni tooi lihi Urim mini Tumim ni m-baŋ di ni nyɛ shɛm ti kana.
66Niriba maa zaa kalinli daa nyɛla ninvuɣ’ tuhi’ pihinahinaayi ni kɔbisita ni pihiyɔbu 67m-pahi bɛ daba bɛn daa nyɛ dɔbba mini paɣiba bɛn kalinli daa nyɛ ninvuɣ’ tusaayopɔin ni kɔbisita ni pihitanaayopɔin; ka bɛ daa mali dɔbba mini paɣiba bɛn daa nyɛ yiliyiiniba, ka bɛ kalinli nyɛ ninvuɣ’ kɔbisiyi ni pihinahinaanu. 68Bɛ daa malila yuri kɔbisiyopɔin ni pihitanaayɔbu, ni buntaansi kɔbisiyi ni pihinahinaanu 69ni laakumnim’ kɔbisinahi ni pihitanaanu ni bunsi tusaayɔbu ni kɔbisiyopɔin ni pisi.
70Daŋ kam puuni dunoya zuɣulaannim’ shɛb’ daa tɔhiya ni bɛ sɔŋ tuma maa. Gomna daa tila salima din tibisim nyɛ kilɔgiram anii ni taha pihinu ni maligumaaniba binyɛra kɔbisinu ni pihita. 71Ka daŋ kam puuni dunoya zuɣulaannim’ shɛb’ gba daa ti salima din tibisim nyɛ kilɔgiram kɔbiga ni pisopɔinayika ni anzinfa din tibisim nyɛ kilɔgiram tuhili ni kɔbisiyi ni pihinu. 72Ka niriba bɛn kpalim mi daa ti salima din tibisim nyɛ kilɔgiram kɔbiga ni pisopɔinayika ni anzinfa din tibisim nyɛ kilɔgiram kɔbiga ni pihinahi ni maligumaaniba binyɛra pihiyɔbunaayopɔin.
73 Ka maligumaaniba mini Lɛvinim’ ni dunɔguliba ni yiliyiiniba ni ninvuɣ’ shɛba ni Naawuni jɛmbu duu tumtumdiba ni Izraɛlnim’ zaa daa kuli ti ʒini bɛ fɔndi ni.
Ɛzra karim Naawuni zaligu kundi wuhi niriba
Gol’ so ŋun pahir’ ayopɔin ni daa ti zani, di saha Izraɛlnim’ zaa daa pun ʒini bɛ tinsi ni.",https://www.bible.com/bible/2264/NEH.7.DBWDB
NƐHIMIA 8,"1ka niriba maa zaa daa laɣim Kom Dunɔdali tooni palo ni. Ka bɛ daa yɛli Ɛzra ŋun daa nyɛ zaligubaŋda la ni o zaŋm’ Musa zaligu litaafi shɛli Yawɛ ni daa zaŋ ti Izraɛlnim’ la na. 2Ka Ɛzra ŋun daa lan nyɛ maligumaana la daa zaŋ li ka niriba maa sanna kaman bɛ ni daa yɛli shɛm maa. Bɛ daa nyɛla dɔbba mini paɣiba ni bɛnkam ni tooi wum ka baŋ di gbinni. Di daa nyɛla gol’ so ŋun pahir’ ayopɔin dahin yini dali. 3Ka Ɛzra daa zani tuhi Kom Dunɔdali maa tooni palo maa ni n-gbaai karimbu asiba zaŋ hal ti paai wuntaŋ’ zuɣusaa dɛde saha. O daa zanila dɔbba mini paɣiba ni bɛnkam ni tooi wum ka baŋ li tooni ka bɛ zaa daa gbilisi bɛ tiba n-wumdi zaligu litaafi maa ni yɛli shɛm viɛnyɛliŋga.
4Ɛzra ŋun daa nyɛ zaligubaŋda maa daa du n-tamla dari bimbin’ shɛli zuɣu bɛ ni daa mali zali di daliri maa zuɣu la. Ka Matitia mini Shɛma ni Anaya ni Yuria ni Hilikia ni Maasɛya daa ʒe o nudirigu polo; ka Pɛdaya mini Mishɛl ni Malikija ni Hashum ni Hashibadana ni Zakaria ni Mɛshulam mi daa ʒe o nuzaa polo.
5Ka Ɛzra daa bɔɣi litaafi maa niriba maa zaa ninni, dama o ni daa ʒe luɣ’ shɛli maa daa du n-gari niriba maa ni daa ʒe luɣ’ shɛli. O ni daa bɔɣi litaafi maa, niriba maa zaa daa yiɣisimi zani. 6Di saha ka Ɛzra daa yɛli, “Paɣimiya Yawɛ ŋun nyɛ Naawuni ŋun galisi ŋɔ!”
Ka niriba maa zaa daa kpuɣi bɛ nuhi zuɣusaa ka yɛra, “Ami! Ami!” Di saha ka bɛ daa silim bɛ zuɣuri tiŋa n-jɛmdi Naawuni.
7Di nyaaŋa ka Jɛshua mini Bani ni Shɛrɛbia ni Jamin ni Akub ni Shabɛtai ni Hɔdia ni Maasɛya ni Kɛlita ni Azaria ni Jɔzabad ni Hanan ni Pɛlaya bɛn daa nyɛ Lɛvinim’ la daa sɔŋ kahigi zaligu maa gbinni wuhi niriba maa saha shɛli bɛ ni daa ʒe bɛ zaashɛhi maa. 8Ka bɛ daa karim Naawuni zaligu din be litaafi maa ni, ka kahigi di ni yɛli shɛm wuhi. Bɛ daa wuhi di gbinni ka di chɛ ka niriba baŋ karimbu maa ni wuhi shɛm.
9Ka Nɛhimia ŋun daa nyɛ gomna la mini Ɛzra ŋun mi daa nyɛ maligumaana ni zaligubaŋda la ni Lɛvinim’ bɛn daa wuhi niriba maa daa yɛli niriba maa zaa, “Zuŋɔ dabisili ŋɔ nyɛla Yawɛ ŋun nyɛ yi Naawuni ŋɔ dabisili kasi, di fabindiya bee n-kumda.” Dama niriba maa zaa ni daa wum zaligu maa yɛtɔɣa maa, bɛ daa kumdimi. 10Di saha ka o daa yɛli ba, “Kulimiya ti duɣi bindir’ suma n-di ka nyu binnyuri nyaɣisa, ka niŋya shɛli ti bɛn bi duɣi la, dama zuŋɔ nyɛla Yawɛ dabisili kasi. Di chɛliya ka nandahima mali ya, dama Yawɛ ni tiri suhupiɛlli shɛli n-nyɛ yi kpiɔŋ.”
11Ka Lɛvinim’ daa chɛ ka niriba maa zaa chɛ kumsi, ka bɛ yɛli ba, “Fomiya ka di chɛ ka nandahima mali ya, dama zuŋɔ nyɛla dabisili kasi.” 12Di saha ka niriba maa zaa daa kuli nti di ka nyu, ka niŋ shɛli tari, ka mali suhupiɛlli pam bɛ ni daa baŋ bɛ ni karim shɛli n-wuhi ba maa gbinni la zuɣu.
Suɣa tibu chuɣu puhibu
13Dabisili din pahir’ ayi dali ka niriba maa zaa dunoya dɔɣirikpamba mini maligumaaniba ni Lɛvinim’ daa laɣim chaŋ Ɛzra ŋun daa nyɛ zaligubaŋda la sani ni bɛ ti bɔhim baŋ yɛtɔɣ’ shɛŋa din be zaligu maa ni. 14 Ka bɛ daa nya ka di sabi Yawɛ ni daa zaŋ zaligu shɛli ti Musa ni o ti niriba maa la puuni ni Izraɛlnim’ yi ti yɛn puhi chuɣ’ shɛli bɛ ni puhiri chira ayopɔin ni la, bɛn’ be suɣa ni, 15ka mol’ li bɛ fɔndi zaa ni mini Jɛrusalɛm yɛli, “Chamiya zoya zuɣu ti ŋma olivi tiwula mini mɔɣu ni olivi tiwula ni mitil tiwula ni abie tihi vari ni ti’ shɛŋa din mali vari na nti ti suɣa kaman di ni sabi shɛm.”
16Di saha ka niriba maa daa chaŋ ti ŋma tiwula maa na nti ti bɛ suɣa zaɣ’ yiniyini n-tamtam bɛ yinsi dufahira zuɣu, ka ti shɛŋa zali bɛ sambana ni, ka ti shɛŋa zali Naawuni jɛmbu duu samban’ ni; ka ti shɛŋa mi zali pal’ shɛli din daa be Kom Dunɔdali shee la mini pal’ shɛli din daa be Ifriim Dunɔdali shee la. 17Ninvuɣ’ shɛb’ bɛn zaa daa yi dabitim ni n-labina maa zaa daa tila suɣa n-kpe m-be di ni. Ka sokam daa mali suhupiɛlli pam, dama Jɔshua ŋun daa nyɛ Nan bia la saha zaŋ na hal ti paai di saha maa, Izraɛlnim’ daa na ʒi n-lan niŋ lala. 18Di piligu dali zaŋ hal ti paai di naabu dali, Ɛzra daa kul karindila Naawuni zaligu litaafi maa dabisili kam. Daba ayopɔin ka bɛ daa zaŋ puhi chuɣu maa, ka daa niŋ Naawuni jɛmbu laɣiŋgu dabisi’ shɛli din pahir’ anii dali kaman zaligu ni daa wuhi shɛm.",https://www.bible.com/bible/2264/NEH.8.DBWDB
NƐHIMIA 9,"Izraɛlnim’ kahigi bɛ daalahichi wuhi Naawuni
1Gol’ maa biɛɣ’ pisinaanahi dali ka Izraɛlnim’ daa laɣimna ti lo noli, ka pili buri ka niŋ taŋkpaɣu puɣi bɛ zuɣuri. 2Di saha ka bɛn daa nyɛ Izraɛl tiŋbihi daa woligi bɛmaŋ’ ka chɛ tinzunnima n-zani kahigi bɛ daalahichi mini bɛ yaannim’ daalahichi wuhi. 3Ka bɛ daa yiɣisi zani bɛ zaashɛhi n-zaŋ awa muna ata karim Yawɛ ŋun nyɛ bɛ Naawuni ŋɔ litaafi dabisili maa puuni, ka zaŋ awa muna ata kahigi bɛ daalahichi wuhi, ka jɛm Yawɛ ŋun nyɛ bɛ Naawuni ŋɔ.
4Di saha ka Jɛshua mini Bani ni Kadimiɛl ni Shɛbania ni Bunni ni Shɛrɛbia ni Bani so mi ni Kɛnani daa yiɣisi zani Lɛvinim’ ni daa ʒe bimbin’ shɛli zuɣu ka duhi bɛ yee n-suhi Yawɛ ŋun nyɛ bɛ Naawuni ŋɔ.
5Ka Lɛvinim’ bɛn daa nyɛ Jɛshua mini Kadimiɛl ni Bani ni Hashabinɛya ni Shɛrɛbia ni Hɔdia ni Shɛbania ni Pɛtahia daa yɛli, “Yiɣisimiya zani m-paɣi Yawɛ ŋun nyɛ yi Naawuni ŋɔ hal ni saha din ka bahigu. Ti paɣir’ a yuli din mali jilima ka gari alibarika mini paɣibu kam ŋɔ.”
Tuuba niŋbu wunsuhigu
6Ka Ɛzra daa yɛli, “A kɔŋko n-nyɛ Yawɛ; nyini n-nam zuɣusaa mini zuɣusaa ha ni di tɔbbihi. Nyini n-nam tiŋgbani mini binshɛɣukam zaa din be di ni; ka nam teeku ni binshɛɣukam zaa din be di ni. Nyini n-ti di zaa nyɛvili, ka zuɣusaa tɔbbihi zaa jɛmd’ a. 7 Nyini n-nyɛ Yawɛ, nyini n-nyɛ Naawuni ŋun daa pii Ibram ka yih’ o Ur din nyɛ Kalidianim’ tiŋgbɔŋ ni na; ka daa taɣ’ o yuli m-bol’ o Ibrahimma. 8 A daa nyaya ka o suhu ʒe a yim, ka a daa lo o alikauli ni a ni zaŋ Keenanim’ mini Hitinim’ ni Amɔrinim’ ni Pɛrizinim’ ni Jɛbusinim’ ni Gɛrigashinim’ tiŋgbɔŋ ti o, ka a daa shiri pali a daalikauli maa, dama a nyɛla wuntialana.
9 “A daa nya ti yaannim’ ni diri wahala shɛm Ijipti; ka daa wum bɛ fabila Teeku Ʒiɛɣu ni. 10 A daa tum alahiziba tumtumsa ka wuhi shihira Firawuna min’ o tumtumdiba zaa ni o tiŋgbɔŋ maa ni niriba zaa sani, a ni mi bɛ ni daa niŋ ti fitiina shɛm la zuɣu. A daa zali yuli ti amaŋa, ka di kul beni hal ni zuŋɔ. 11 A daa pirigi teeku buyi ka chɛ ka a niriba doli tiŋgban’ kuŋ zuɣu du, amaa ka a daai bɛn daa doli ba maa niŋ teeku maa bulli ni, kaman kuɣili ni lu kɔtitali ni shɛm la. 12 Ka din pahi nyɛla a daa chɛ ka sagbani wuhiri ba soli wuntaŋ’ ni, ka chɛ ka buɣim ne yuŋ n-wuhiri ba bɛ ni yɛn doli shɛli polo. 13 A daa yi alizanda ni n-siɣi Sinai Zoli zuɣu na nti tɔɣisi ba yɛtɔɣa, ka ti ba zaligu maŋa mini zaligu shɛŋa din pahi. 14A daa wuhi ba a Vuhim Dabisili din be kasi yɛla, ka daa zaŋ a zalikpana mini zaligu shɛŋa din pahi n-ti a dabili Musa ka o ti ba. 15 “Ka kum daa ti mali ba, ka a ti ba bindiri’ shɛli din yi alizanda ni na. Ka kɔnyuri daa ti mali ba, ka a ti ba kom din yi tampiŋ ni na. Ka a daa yɛli ba ni bɛ cham’ ti deei tiŋgbɔn shɛli a ni daa po pɔri ni a ni zaŋ ti ba fali la su.
16 Amaa ka bɛna bɛn nyɛ ti yaannim’ maa daa ti niŋ karimbaani mini tipawumli n-zaɣis’ a zaligunim’ maa dolibu. 17 Bɛ daa zaɣis’ a noli deebu; ka tam a ni daa tum alahiziba tumtumsa shɛŋa bɛ san’ la yɛla; ka daa niŋ tipawumli, bɛ duŋ taabo maa ni bɛ daa pii toondana ni bɛ labi dabitim ni Ijipti tiŋgbɔŋ ni. Amaa a nyɛla Naawuni ŋun chɛri niriba taali. A nyɛla nirilimlana ni nambɔzɔra, ka mi bi jɛri suli yomyom. A yurilim din galisi la zuɣu, a daa bi zaɣisi ba. 18 Hal bɛ ni daa dooi bini mali naɣibil’ zali ka daa yɛli, ‘Yi Naawuni ŋun daa yihi ya Ijipti na la m-bɔŋɔ!’ la, bɛ daa mo nyin’ Naawuni pam. 19 Amaa a nambɔzɔbo din galisi la zuɣu, a daa bi chɛ ba bahi mɔɣu maa ni. Sagban’ shɛli din daa wuhiri ba sol’ la daa bi vuui ka chɛ ba wuntaŋ’ ni, ka buɣim din daa ne yuŋ n-wuhiri ba soli la gba daa bi chɛ ba. 20A daa zaŋ a shia suŋ ti ba ka o wuhi ba baŋsim, a daa bi mɔŋ ba manna, ka daa ti ba kom ka bɛ nyu. 21Bɛ ni daa be yɔɣu maa ni yuun’ pihinahi la, a daa dihi ba, ka binshɛli daa bi pooi ba; bɛ situra daa bi kpi, ka bɛ naba mi daa bi mɔri. 22 “A daa zaŋ nam tiŋgbana mini niriba ti ba, ka daa zaŋ luɣ’ shɛlikam zaa ti ba, ka bɛ daa deei Hɛshibɔn din daa nyɛ Naa Sihɔn tiŋgbɔŋ la mini Bashan din daa nyɛ Naa Ogi tiŋgbɔŋ la su. 23 A daa chɛ ka bɛ zuliya nabi n-galisi kaman saŋmarisi bɛn be zuɣusaa ŋɔ, ka a daa zaŋ ba na ti niŋ tiŋgbɔn shɛli a ni daa lo bɛ yaannim’ alikauli ni a ni zaŋ li ti ba ka bɛ su li la ni. 24 Ka bɛ zuliya maa daa shiri chaŋ ti deei tiŋgbɔŋ maa su, ka a daa chɛ ka bɛ su Keenannim’ bɛn daa nyɛ tiŋgbɔŋ maa ni nim’ la, ka daa zaŋ bɛ nanim’ mini bɛ niriba ni bɛ tiŋgbɔŋ maa niŋ bɛ nuu ni, ni bɛ niŋ ba bɛ suhu ni yu shɛm. 25 Ka bɛ daa ŋme n-fa bɛ ni me birini gili tin’ shɛŋa mini tiŋgban’ shɛli din mali kulim ni yiya shɛŋa din pal’ azichi ni kɔbil’ shɛŋa din pun gbi n-doya ni wain tihi puri ni olivi tihi puri ni tihi din wandi wala pam. Ka bɛ daa di n-tiɣi ŋmɛlim, ka daa nya nyaɣisim a nirilim din galisi pam maa ni.
26 “Amaa ka bɛ daa ti taai duŋ niŋ a n-zaɣis’ a noli; ka daa lɛb’ bɛ nyaaŋa bir’ a fukumsi zaligu la. Bɛ daa ku a daanabinim’ shɛb’ bɛn kpahi bɛ zuɣu ni din ni chɛ ka bɛ lab’ a sanna la. Bɛ daa mo a pam. 27Dinzuɣu ka a daa zaŋ ba niŋ bɛ dimnim’ nuu ni, ka chɛ ka bɛ di wahala. Ka bɛ daa kuhi niŋ a bɛ wahala saha, ka a daa be alizanda ni ka wum bɛ kuhigu maa. A nambɔzɔbo din galisi pam la zuɣu ka a daa ti ba ninvuɣ’ faariba, ka bɛ fa ba bɛ dimnim’ maa nuu ni bahi. 28Amaa bɛ ni daa ti nya nyee vuhi saha shɛli, ka bɛ daa lan tum tuumbiɛri zaŋ chaŋ a sani yaha, ka a daa lan zaŋ ba niŋ bɛ dimnim’ nuu ni ka bɛ su ba yaha. Amaa bɛ ni daa ti niŋ tuuba ka kuhi niŋ a, a daa be alizanda ni ka wum bɛ kuhigu maa, ka daa tiligi ba siɣimsiɣim bushɛm a nambɔzɔbo zuɣu. 29 A daa kpahi bɛ zuɣu ni ni bɛ labina ti dol’ a zaligu, amaa ka bɛ daa niŋ karimbaani zaɣis’ a fukumsi zaligunim’ maa dolibu, ka daa tum alahichi zaŋ chaŋ a zaligu shɛŋa din pahi la polo, hal a fukumsi zaligunim’ maa dolibu ni nyɛ din ni chɛ ka nir’ be maa zaa yoli. Bɛ daa zuɣisi bɛ bɔɣusapima, ka niŋ tipawumli zaɣis’ a noli deebu. 30 Ka a daa zaŋ yuma pam di ba suɣilo, ka daa zaŋ a shia niŋ a daanabinim’ ni, ka bɛ kpahi bɛ zuɣu ni, amaa ka bɛ daa zaɣisi wumbu. Dinzuɣu ka a daa zaŋ ba niŋ tiŋgbɔn shɛŋa nim’ nuu ni. 31Amaa a nambɔzɔbo din galisi la zuɣu, a daa bi zaɣisi ba bee m-bahi ba yoli. A nyɛla nirilimlana ni nambɔzɔbo Naawuni!
32 “Dinzuɣu pumpɔŋɔ, ti Naawuni, a nyɛla Naawuni ŋun galisi, ka mali yiko, ka mali dabiɛm pam. A nyɛla ŋun gbibi alikauli mini ʒiɛyimtali. Asiria nanim’ ni daa nahindi ti saha shɛl’ la hal zaŋ kana pumpɔŋɔ, ti di wahala pam! Ti nanim’ mini ti zuɣulaannim’ ni ti maligumaaniba ni ti daanabinim’ ni ti yaannim’ zaŋ tabili a niriba zaa di wahala pam. Di lihi li yɛlibila. 33Binshɛɣukam din niŋ ti maa puuni, a ka taali, dama a nyɛla ŋun ʒe ti yim, ka tinim’ lee tum din bie. 34Ti yaannim’ mini ti nanim’ ni ti zuɣulaannim’ ni ti maligumaaniba daa zaɣis’ a fukumsi zaligu la dolibu, ka daa lan zaɣisi a zaligu shɛŋa din pahi la mini zuɣu ni kpahibu yɛtɔɣ’ shɛŋa a ni daa zaŋ ti ba la. 35Hal bɛmaŋmaŋ’ nam puuni min’ a ni niŋ ba zaɣ’ viɛlli pam shɛl’ la puuni ni a ni zaŋ tiŋgbɔn tital’ shɛli din mali kulim ti ba la zaa yoli, bɛ daa zaɣis’ a jɛmbu, ka daa bi ŋmaligi ka chɛ bɛ tuumbiɛri. 36Ka pumpɔŋɔ, ti nyɛla daba m-be tiŋgbɔn shɛli a ni daa zaŋ ti ti yaannim’ maa ni hal ni zuŋɔ. A daa zaŋ li ti ba ni bɛ diri di tiwala, ka nyari di pin’ suma daanfaani. 37Tiŋgbani maa ni yihiri bindiri sun shɛŋa zaa na nyɛla a ni chɛ ka na’ shɛb’ su ti maa dini ti daalahichi zuɣu. Bɛna n-lan su ti niŋgbuna yiko zaŋ tabili ti binnɛma n-niŋdi bɛ suhuyubu, ka ti be nandahima pam ni!”
Izraɛlnim’ dihi bɛ nuhi alikauli gbaŋ zuɣu
38Binshɛɣukam din niŋ ti maa zuɣu ka ti lɔri alikauli ŋɔ, ka sabi li sɔŋ, ka ti zuɣulaannim’ mini ti Lɛvinim’ ni ti maligumaaniba yuya sabi pa bɛ ni zaŋ binshɛŋa tabili alikauli gbaŋ maa zuɣu.",https://www.bible.com/bible/2264/NEH.9.DBWDB
NƐHIMIA 10,"1Ninvuɣ’ shɛb’ bɛn yuya daa sabi pa binshɛŋa bɛ ni daa zaŋ tabili maa zuɣu n-daa nyɛ Hakalia bia Nɛhimia ŋun daa nyɛ gomna la, mini Zɛdɛkia ni 2Sɛraya ni Azaria ni Jɛrimia ni 3Pashihur ni Amaria ni Malikija ni
4Hatush ni Shɛbania ni Maluk ni
5Harim ni Mɛrɛmɔt ni Obadia ni
6Daniɛl ni Ginnɛtɔn ni Baruk ni
7Mɛshulam ni Abija ni Mijamin ni
8Maazia ni Biligai ni Shɛmaya; maligumaaniba m-bala.
9Lɛvinima m-bɔŋɔ: Azania bia Jɛshua la mini Binnui Hɛnadad daŋ ni nir’ la ni Kadimiɛl
10ni bɛ taba Shɛbania ni Hɔdia ni Kɛlita ni Pɛlaya ni Hanan ni
11Maika ni Rɛhɔb ni Hashabia ni
12Zakur ni Shɛrɛbia ni Shɛbania so mi ni
13Hɔdia so mi ni Bani ni Bɛninu.
14Niriba Zuɣulaannim’ n-daa nyɛ: Parɔsh mini Pahatimɔab ni Ɛlam ni Zatu ni Bani so mi ni
15Bunni ni Azigad ni Bɛbai ni
16Adɔnija ni Biɣivai ni Adin ni
17Atɛr ni Hɛzɛkia ni Azur ni
18Hɔdia so mi ni Hashum ni Bɛzai ni
19Harif ni Anatɔt ni Nɛbai ni
20Maɣipiash ni Mɛshulam so mi ni Hɛzir ni
21Mɛshɛzabɛl ni Zadok ni Jadua ni
22Pɛlatia ni Hanan ni Anaya ni
23Hɔshia ni Hanania ni Hashub ni
24Halɔhɛshi ni Piliha ni Shɔbɛk ni
25Rɛhum ni Hashabina ni Maasɛya ni
26Ahia ni Hanan so mi ni Anan ni
27Maluk ni Harim ni Baana.
Alikauli lɔbu
28“Tinim’ ninvuɣ’ shɛb’ bɛn zaa pahi n-nyɛ maligumaaniba mini Lɛvinim’ ni dunɔguliba ni yiliyiiniba ni Naawuni jɛmbu duu tumtumdiba ni tinim’ ninvuɣ’ shɛb’ bɛn zaa woligi timaŋ’ ka chɛ tiŋgbɔŋ ŋɔ niriba saɣiya ni ti ni doli Naawuni zaligu. Ti mini ti paɣiba ni ti bidibisi ni bipuɣinsi bɛn zaa yɛm goligi ka bɛ ni tooi baŋ shɛli 29zaŋ timaŋ’ pahi ti dɔɣiriba mini ti kpamba zuɣu m-po pɔri ŋɔ ni ti ni doli Naawuni ni daa zaŋ zaligu shɛli ti o dabili Musa ka o ti ti ni ti gbibi la. Ti lan saɣi ni ti ni tum Yawɛ ŋun nyɛ ti Duuma ŋɔ zaligunim’ maa zaa mini zaligu shɛŋa din pahi zaa ni wuhi shɛm. Ka ti yi bi dol’ li, din’ dim’ ti. 30 Ti ku zaŋ ti bipuɣinsi ti tiŋgbɔŋ maa ni niriba bee n-kpuɣi bɛ bipuɣinsi ti ti bidibisi. 31 Ka tiŋgbɔŋ maa ni niriba yi ti zaŋ bɛ nɛma bee kawana ni chi na Vuhim Dabisili dali ni bɛ ti kɔhi, ti ku da li Vuhim Dabisili dali bee dabisili kasi dali. Ti mi ku ko yuun’ shɛli din pahir’ ayopɔin puuni, ka ku ti sama zaa din dol’ ti taba.
32 Yuuni kam puuni ti zali timaŋ’ zaligu ni ti ni tɔhiri anzinfa giram diba anu, ka bɛ mal’ li tumdi ti Naawuni jɛmbu duu tuma. 33Ka bɛ zaŋ li maani neen’ shɛŋa bɛ ni yɛn mali niŋdi bɔrɔbɔro shɛli din be kasi mini sahakam chi sara ni bɛ ni zaŋdi biŋkɔb’ shɛba nyɔri buɣim maani sara sahakam ni Vuhim Dabisa dali sara ni Goli Pala churi dali sara ni chu’ shɛŋa bɛ ni zali pahi dali sara ni pin’ shɛŋa din be kasi ni sara shɛŋa bɛ ni maani ka di kpihindi Izraɛlnim’ daalahichi ni binshɛɣukam zaa din yɛn zaŋ tum ti Naawuni jɛmbu duu maa tuma. 34Ti mini Maligumaaniba ni Lɛvinim’ ni niriba pun pihi kuɣa sɔŋ lihi nya ti yaannim’ duno’ shɛli niriba bɛn yɛn bɔri dari na ti niŋdi ti Naawuni jɛmbu duu yuuniyuuni ka bɛ mali maani buɣim Yawɛ ŋun nyɛ ti Naawuni ŋɔ sara maligu bimbini zuɣu kaman di ni sabi shɛm zaligu ni la. 35 Ti zali timaŋ’ zaligu ni ti ni zaŋdi ti tiŋgban’ ni bindir’ daŋda mini ti tia kam wala din daŋdi moobu zaa n-tahiri Yawɛ jɛmbu duu na yuuni kam. 36 Ti ni lan zaŋdi ti bidib’ kpamba mini ti niɣi ni ti biŋkɔbbaligu ni tuui dɔɣi zaɣ’ lo’ shɛba n-tahiri ti Naawuni jɛmbu duu na nti tiri maligumaaniba bɛn tumdi tuma ti Naawuni jɛmbu duu maa ni kaman di ni sabi shɛm zaligu ni. 37 Ti ni lan zaŋdi ti tuuli ziŋŋɔritili mini ti pina ni ti tia kam wala ni wain palli ni kpa’ viɛlli tahiri ti Naawuni jɛmbu duu puuni duri la ni na nti tiri maligumaaniba. Ti ni lan zaŋdi ti tiŋgban’ ni bindira pirigibu bupia puuni zaɣi yiniyini na nti tiri Lɛvinima; dama Lɛvinim’ maa n-deeri ti tiŋkpansi zaa binyɛra pirigibu bupia puuni zaɣ’ yiniyini. 38 Ka Lɛvinim’ maa yi ti yɛn diɛhi bini pirigibu bupia puuni zaɣi yiniyini maa, di simdi ni maligumaana ŋun yi Aduna daŋ ni na be bɛ sani, ka Lɛvinim’ maa gba yihi bini pirigibu bupia puuni zaɣi yiniyini n-zaŋ na ti niŋ ti Naawuni jɛmbu duu puuni duri din be nɛma yili la ni. 39Dama Izraɛlnim’ mini Lɛvinim’ n-ni ti zaŋ tɔto binyɛra din nyɛ chi mini wain ni kpam tahi nɛma du’ shɛŋa ni luɣ’ kasi shee lahi ni be. Nimaani ka maligumaaniba bɛn tumdi tuma mini dunɔguliba ni yiliyiiniba gba be. Ti ku chɛ ti Naawuni jɛmbu duu maa bahi.”",https://www.bible.com/bible/2264/NEH.10.DBWDB
NƐHIMIA 11,"Ninvuɣ’ shɛb’ bɛn be Jɛrusalɛm
1Niriba zuɣulaannima n-daa be Jɛrusalɛm, ka niriba bɛn kpalim daa pihi kuɣa sɔŋ lihi nya ninvuɣ’ pia kam puuni ninvuɣ’ yinoyino na, ka bɛ ti be Jɛrusalɛm din nyɛ tiŋ’ kasi maa ni, ka chɛ ninvuɣ’ pia kam puuni niriba awɛiwɛi bɛn kpalim la ka bɛ mi be fɔntiŋ’ shɛŋa din kpalim la ni. 2Ka niriba daa paɣi ninvuɣ’ shɛb’ bɛn gba daa saɣi zaŋ bɛ nyɛviya pa talima ni bɛ ni chaŋ ti be Jɛrusalɛm maa.
3 Bɛmbɔŋɔ n-nyɛ yaɣili maa ni zuɣulaannim’ bɛn daa be Jɛrusalɛm, amaa Izraɛlnim’ mini maligumaaniba ni Lɛvinim’ ni Naawuni jɛmbu duu tumtumdiba ni Sulemaana tumtumdiba daŋ la zaa daa bela bɛmaŋmaŋ’ fɔntinsi ni ni bɛmaŋmaŋ’ paliti ni Juda tiŋgbɔŋ ni. 4Ka Juda zuliya ni shɛb’ mini Bɛnjamin zuliya ni shɛb’ daa be Jɛrusalɛm. Juda zuliya maa ni niriba n-daa nyɛ:
Uzia bia Ataya ŋun daa nyɛ Zakaria yaaŋa la. O yaannim’ shɛba n-daa lan nyɛ Amaria mini Shɛfatia ni Mahalalɛl bɛn daa nyɛ Pɛrɛz daŋ ni niriba la. 5Ŋun daa lan pahi n-nyɛ Baruk bia Maasɛya ŋun daa nyɛ Kolihɔze yaaŋa la. O yaannim’ shɛba n-daa lan nyɛ Hazaaya mini Adaya ni Joyarib ni Zakaria so mi bɛn daa nyɛ Shilo daŋ ni niriba la. 6Pɛrɛz daŋ ninvuɣ’ shɛb’ bɛn zaa daa be Jɛrusalɛm kalinli daa nyɛla ninvuɣ’ kɔbisinahi ni pisopɔinayika. Bɛ daa nyɛla tɔbutuhiri’ biinsi.
7Bɛnjamin zuliya niriba n-daa nyɛ:
Mɛshulam bia Sallu ŋun daa nyɛ Joɛd yaaŋa la. O yaannim’ shɛba n-daa lan nyɛ Pɛdaya mini Kolaya ni Maasɛya so mi ni Itiɛl ni Jɛshaya.
8O mabihi n-daa nyɛ Gabai mini Sallai. Bɛ zaa kalinli daa nyɛla ninvuɣ’ kɔbisiwɛi ni pihitaayika. 9Zikiri bia Joɛl la n-daa nyɛ bɛ zuɣulana, ka Hasɛnua bia Juda mi nyɛ zuɣulaan’ so ŋun pah’ ayi n-su tiŋ’ maa fukumsi.
10Maligumaaniba n-daa nyɛ:
Joyarib bia Jɛdaya mini Jachin 11ni Hilikia bia Sɛraya ŋun daa nyɛ Mɛshulam yaaŋa la. O yaannim’ shɛba n-daa lan nyɛ Zadok mini Mɛrayɔt ni Ahitub ŋun daa nyɛ maligumaaniba zuɣulan’ la. 12Bɛ mini bɛ mabihi bɛn daa tumdi Naawuni jɛmbu duu puuni tuma zaa kalinli daa nyɛla ninvuɣ’ kɔbisinii ni pisinaayi.
Jɛrɔham bia Adaya daa nyɛla Pɛlalia yaaŋa. O yaannim’ shɛba n-daa nyɛ Amizi mini Zakaria so mi ni Pashihur ni Malikija. 13O mabihi bɛn daa nyɛ bɛ daŋ maa ni dɔɣirikpamba zaa kalinli daa nyɛla ninvuɣ’ kɔbisiyi ni pihinahinaayi.
Azarɛl bia Amashisai daa nyɛla Ahizai yaaŋa. O yaannim’ shɛba n-daa nyɛ Mɛshilɛmɔt mini Imɛr. 14Bɛ mabihi bɛn daa nyɛ tɔbutuhiri’ biinsi ninvuɣ’ kɔbiga ni pihitaayika n-daa be bɛ daŋ maa ni. Bɛ zuɣulana n-daa nyɛ Zabidiɛl ŋun daa nyɛ Hagɛdolim bia la.
15Lɛvi zuliya niriba n-daa nyɛ:
Hashub bia Shɛmaya ŋun daa nyɛ Azirikam yaaŋa la. O yaannim’ shɛba n-daa nyɛ Hashabia mini Bunni 16ni Shabɛtai mini Jɔzabad bɛn daa nyɛ Lɛvinim’ ninvuɣ’ zuɣuri bɛn su Naawuni jɛmbu duu Samban’ ni tuma fukumsi la. 17Maika bia Matania daa nyɛla Zabidi ŋun daa yi Asaf daŋ ni na la yaaŋa. Ŋuna n-daa gari ti tooni m-piligiri wumpaɣibo wunsuhigu. Bakibukia n-daa nyɛ o tab’ ni ninvuɣ’ so ŋun pa o zuɣu. Shammua bia Abida daa nyɛla Galal yaaŋa ka nyɛ Jɛdutun yaantibichee. 18Lɛvinim’ bɛn daa be tin’ kasi maa ni zaa kalinli daa nyɛla ninvuɣ’ kɔbisiyi ni pihiniinaanahi.
19Dunɔguliba:
Akub mini Talimɔn ni bɛ taba bɛn daa guli dunoya la zaa kalinli daa nyɛla ninvuɣ’ kɔbiga ni pisopɔinnaayi. 20Izraɛlnim’ bɛn kpalim mini maligumaaniba bɛn kpalim ni Lɛvinim’ bɛn kpalim daa bela Juda fɔntinsi zaa ni. Bɛ zaa daa bela bɛ tiŋgbana ni. 21Amaa Naawuni jɛmbu duu tumtumdiba la daa bela Ofɛl, ka Ziha mini Gishipa daa nyɛ Naawuni jɛmbu duu tumtumdiba maa zuɣulaannima.
22Lɛvinim’ tuma kpɛm’ ŋun daa be Jɛrusalɛm n-daa nyɛ Bani bia Uzi, ŋun daa nyɛ Hashabia yaaŋa la. O yaannim’ ni ninvuɣ’ shɛb’ bɛn pahi n-daa nyɛ Matania mini Maika. O daa yila Asaf daŋ ni na. Bɛ daa nyɛla yiliyiiniba bɛn su Naawuni jɛmbu duu tuma fukumsi. 23Pɛriʒia Naa daa zalila zaligu zaŋ chaŋ yiliyiiniba polo, ka sabi wuhi bɛ ni yɛn yiini yila maa shɛm dabisili kam. 24Mɛshɛzabɛl bia Pɛtahia ŋun daa yi Zɛra daŋ ni na, ka nyɛ Juda zuliya nir’ la n-daa nyɛ ŋun ʒe niriba zaani Pɛriʒia Naa sani saria dibu shee bɛ yɛlli kam ni.
Niriba bɛn daa be tin’ shɛŋa din kpalim la ni
25Zaŋ chaŋ tiŋkpansi mini di paliti polo, Judanim’ shɛb’ daa bela Kiriatariba tiŋkpansi mini Dibɔn ni di tiŋkpansi ni Jɛkabiziil ni di tiŋkpansi 26ni Jɛshua ni Molada ni Bɛtipɛlɛt 27ni Hazarishual ni Bɛrishiiba ni di tiŋkpansi 28ni Zikilag ni Mɛkɔna ni di tiŋkpansi 29ni Ɛnrimɔn ni Zɔra ni Jarimut 30ni Zanɔa ni Adulam ni di tiŋkpansi ni Lakishi ni di puri ni Azɛka ni di tiŋkpansi ka bɛ daa ʒini Bɛrishiiba zaŋ hal ni Hinnom Vinvamli ni.
31Ka Bɛnjamin zuliya mi daa be Gɛba luɣ’ shɛŋa din nyɛ Mikimash mini Aija ni Bɛtɛl ni di tiŋkpansi 32ni Anatɔt ni Nɔb ni Anania 33ni Hazɔr ni Rama ni Giteem 34ni Hadid ni Zɛboim ni Nɛbalat 35ni Lɔd ni Ono din daa nyɛ Nuhi Tuumbaŋdiba Vinvamli la ni. 36Ka bɛ daa chɛ ka Lɛvinim’ shɛb’ bɛn daa be Juda tiŋgbɔŋ ni daa pahi Bɛnjamin zuliya ni.",https://www.bible.com/bible/2264/NEH.11.DBWDB
NƐHIMIA 12,"Maligumaaniba mini Lɛvinima
1Bɛmbɔŋɔ n-nyɛ maligumaaniba mini Lɛvinim’ bɛn daa doli Shialtiɛl bia Zɛrubabɛl mini Jɛshua kulina la: Sɛraya mini Jɛrimia ni Ɛzra 2ni Amaria ni Maluk ni Hatush 3ni Shɛkania ni Rɛhum ni Mɛrɛmɔt 4ni Iddo ni Ginnɛtɔi ni Abija 5ni Mijamin ni Maadia ni Biliga 6ni Shɛmaya ni Joyarib ni Jɛdaya 7ni Sallu ni Amok ni Hilikia ni Jɛdaya so mi.
Bɛmbɔŋɔ n-daa nyɛ maligumaaniba zuɣulaannim’ mini bɛ taba Jɛshua saha la.
8Lɛvinima: Jɛshua mini Binnui ni Kadimiɛl ni Shɛrɛbia ni Juda ni Matania ŋun min’ o tab’ daa su wumpaɣibo yila yilibu fukumsi la. 9Bakibukia mini Unno n-daa nyɛ bɛ tab’ bɛn ʒe n-tuhi ba laɣiŋgu maa ni.
Jɛshua ŋun daa nyɛ maligumaaniba zuɣulan’ la daŋ
10Jɛshua daa nyɛla Joyakim ba; ka Joyakim nyɛ Ɛliashib ba, ka Ɛliashib nyɛ Joyada ba; 11ka Joyada nyɛ Jɔnatan ba; ka Jɔnatan mi nyɛ Jadua ba.
Maligumaaniba dɔɣirikpamba
12Joyakim saha la, maligumaaniba dunoya dɔɣirikpamba n-daa bɔŋɔ: Mɛraya n-daa nyɛ Sɛraya daŋ ni dɔɣirikpɛma; ka Hanania daa nyɛ Jɛrimia daŋ ni dɔɣirikpɛma; 13ka Mɛshulam daa nyɛ Ɛzra daŋ ni dɔɣirikpɛma; ka Jɛhɔhanan daa nyɛ Amaria daŋ ni dɔɣirikpɛma; 14ka Jɔnatan daa nyɛ Maluki daŋ ni dɔɣirikpɛma, ka Yisifu daa nyɛ Shɛbania daŋ ni dɔɣirikpɛma; 15ka Adina daa nyɛ Harim daŋ ni dɔɣirikpɛma, ka Hɛlikai daa nyɛ Mɛrayɔt daŋ ni dɔɣirikpɛma; 16ka Zakaria daa nyɛ Iddo daŋ ni dɔɣirikpɛma; ka Mɛshulam so mi daa nyɛ Ginnɛtɔn daŋ ni dɔɣirikpɛma; 17ka Zikiri daa nyɛ Abija daŋ ni dɔɣirikpɛma; ka Pilitai daa nyɛ Miniamin mini Mɔadia daŋ ni dɔɣirikpɛma; 18ka Shammua daa nyɛ Biliga daŋ ni dɔɣirikpɛma, ka Jɛhɔnatan so mi daa nyɛ Shɛmaya daŋ ni dɔɣirikpɛma; 19ka Matɛnai daa nyɛ Joyarib daŋ ni dɔɣirikpɛma, ka Uzi daa nyɛ Jɛdaya daŋ ni dɔɣirikpɛma; 20ka Kallai daa nyɛ Sallai daŋ ni dɔɣirikpɛma; ka Ɛba daa nyɛ Amok daŋ ni dɔɣirikpɛma; 21ka Hashabia daa nyɛ Hilikia daŋ ni dɔɣirikpɛma; ka Nɛtanɛl mi daa nyɛ Jɛdaya so mi daŋ ni dɔɣirikpɛma.
Maligumaaniba mini Lɛvinim’ daŋnima
22Ɛliashib mini Joyada ni Jɔhanan ni Jadua saha la, bɛ daa sab’ Lɛvinim’ dɔɣirikpamba mini maligumaaniba yɛla hal ti paai Pɛriʒia Naa Darius ʒiɛman’ ni. 23Bɛ daa lan sab’ Lɛvinim’ dɔɣirikpamba yɛla n-niŋ nanim’ yɛlikura litaafinim’ ni hal ti paai Ɛliashib bia Jɔhanan saha la.
Naawuni jɛmbu duu puuni tuma
24Lɛvinim’ zuɣulaannima n-daa nyɛ: Hashabia mini Shɛrɛbia ni Kadimiɛl bia Jɛshua mini bɛ taba bɛn daa ʒe n-tuhi ba n-yiini wumpaɣibo yila ka puhiri Naawuni kaman Dauda ŋun daa nyɛ Naawuni nir’ la ni daa wuhi ba shɛm. 25Ka Matania mini Bakibukia ni Obadia ni Mɛshulam ni Talimɔn ni Akub bɛn nyɛ dunɔguliba la daa ʒe n-guli nɛma du’ shɛŋa din daa be dunɔdaya shee la. 26Bɛmbɔŋɔ n-daa beni Jɔshua bia Joyakim ŋun daa nyɛ Jɔzadak yaaŋa la saha mini Nɛhimia ŋun daa nyɛ gomna la mini Ɛzra ŋun daa nyɛ maligumaana ni zaligubaŋda la gba saha.
Nɛhimia zaŋ Jɛrusalɛm gooni ti Naawuni
27Bɛ ni daa yɛn zaŋ Jɛrusalɛm gooni la ti Naawuni saha shɛli, bɛ daa chaŋla luɣ’ shɛlikam Lɛvinim’ ni be nti zaŋ ba ka Jɛrusalɛm na ni bɛ ti puhi gooni maa zaŋ ti Naawuni chuɣu ka yili wumpaɣibo yila, ka chaɣisi chaɣisa, ka ŋme mɔɣilɔnim’ mini goonjɛnima ni suhupiɛlli. 28Ka yiliyiiniba laɣiŋgunim’ daa laɣim yi luɣ’ shɛŋa din gili Jɛrusalɛm mini Nɛtɔfa tiŋkpansi 29ni Bɛtigiligal ni Gɛba ni Azimavɛt polo na, dama yiliyiiniba maa daa mɛla bɛ tiŋkpansi gili Jɛrusalɛm. 30Ka maligumaaniba mini Lɛvinim’ maa daa mali bɛmaŋ’ kasi, ka mali niriba maa ka bɛ niŋ kasi; ka lan mali dunɔdaya mini gooni maa ka di gba niŋ kasi.
31Ka n daa laɣim Juda zuɣulaannima n-zaŋ ba du n-tam gooni maa zuɣu m-pirigi ba gbilligbilli ʒii buyi n-chɛ ka bɛ chani gindi gooni maa zuɣu m-paɣiri Naawuni.
Bɛn daŋ tooni daa zaŋ kpala gooni maa zuɣu nudirigu polo n-zaŋ doli Saɣiri Dunɔdal’ la polo. 32Ka Hɔshaya mini Juda zuɣulaannim’ pirigili daa pa bɛ zuɣu. 33Ka Azaria mini Ɛzra ni Mɛshulam 34ni Juda ni Bɛnjamin ni Shɛmaya ni Jɛrimia 35bɛn nyɛ maligumaaniba shɛb’ bɛn daa gbibi kikahi la daa pa bɛ zuɣu. Ka Jɔnatan bia Zakaria ŋun daa nyɛ Shɛmaya yaaŋa la pa bɛ zuɣu. (O yaannim’ shɛba n-nyɛ Matania mini Mikaya ni Zakur bɛn daa nyɛ Asaf daŋ ni niriba la.) 36Ka o mabihi bɛn nyɛ Shɛmaya mini Azarɛl ni Milalai ni Gilalai ni Maai ni Nɛtanɛl ni Juda ni Hanani daa pa bɛ zuɣu. Bɛ zaa daa gbibila Naa Dauda ŋun daa nyɛ Naawuni nir’ la ni daa ŋmɛri biŋkumdi shɛŋa la. Ka Ɛzra ŋun daa nyɛ zaligubaŋda la daa be bɛ tooni. 37Kɔbilinini Dunɔdali din daa be bɛ tooni la gbini ka bɛ daa yi n-chaŋ ti du Naa Dauda Tiŋ’ la dunɔdura din be gooni din be Dauda yiŋ’ zuɣusaa polo la gbini m-mali ti paai Kom Dunɔdali din daa be wulimpuhili polo la gbini.
38Ka niriba bɛn daa paɣiri Naawuni la pirigibu bɛn pahi buyi daa zaŋ kpa gooni maa zuɣu nuzaa polo, ka m mi zaŋ bɛ pirigili n-doli bɛ nyaaŋa gooni maa zuɣu Kpimkpimbihi Pia zuɣusaa polo m-mali hal ti paai Goon’ Yɛlinli la shee 39ni Ifriim Dunɔdal’ la zuɣusaa ni Dunɔdal’ Kurili la gbini ni Zahim Dunɔdali ni Hananɛl Pia ni Kɔbiga Pia la gbini m-mali hal ti paai Piɛri Dunɔdal’ la gbini, ka bɛ daa kana ti zani Guliba Dunɔdal’ la gbini. 40Ka bɛ niriba pirigibu balibu buyi bɛn daa paɣiri Naawuni maa zaa daa mali hal ti kpe Naawuni jɛmbu duu maa ni. Ka zuɣulaannim’ pirigili daa be n sani 41m-pahi maligumaaniba, Ɛliakim mini Maasɛya ni Miniamin ni Mikaya ni Ɛliɔnai ni Zakaria ni Hanania bɛn daa piɛbiri kikahi la 42ni Maasɛya so mi mini Shɛmaya ni Ɛliɛza ni Uzi ni Jɛhɔhanan ni Malikija ni Ɛlam ni Ɛzɛr. Ka Jɛzirahia daa gari tooni zaŋ yiliyiiniba ka bɛ yili yila. 43Bɛ daa mali sara maligu pam dindali maa, ka niriba maa suhuri paligi pam, dama Naawuni n-daa chɛ ka bɛ mali suhupiɛlli maa. Ka paɣiba mini bihi gba daa mali suhupiɛlli. Katiŋnim’ daa wum Jɛrusalɛmnim’ suhupiɛlli maa damli.
Binshɛŋa din yɛn zaŋ tum tuma Naawuni jɛmbu duu
44Ka bɛ daa pii ninvuɣ’ shɛba dindali maa zali ni bɛ su du’ shɛŋa din daa nyɛ nɛma niŋbu shee fukumsi, ka bɛ daa laɣindi tɔto nɛma mini tiwala din daŋ moobu ni bini pia kam puuni zaɣ’ yiniyini din nyɛ tarili din yiri fɔntinsi puri ni na kaman zaligu ni wuhi shɛm ti niŋdi di ni, dama Judanim’ suhuri daa paligi maligumaaniba mini Lɛvinim’ maa tuma zuɣu. 45 Bɛ daa tum bɛ Naawuni tuma mini binyɛra mali ka di be kasi tuma viɛnyɛliŋga. Ka yiliyiiniba mini dunɔguliba gba daa tum bɛ tuma kaman Dauda min’ o bia Sulemaana ni daa zali shɛm la. 46Dama Dauda mini Asaf saha la kurimbuni maa ni ha, yiliyiiniba toondana daa beni, ka wumpaɣibo mini Naawuni puhigu yila daa beni. 47Zɛrubabɛl mini Nɛhimia saha la, Izraɛlnim’ zaa daa tirila pina dabisili kam ka bɛ mal’ li tiri yiliyiiniba mini dunɔguliba. Bɛ daa yihiri Lɛvinim’ tarili tiri ba, ka Lɛvinim’ maa mi daa yihiri Aduna daŋ tarili tiri ba.",https://www.bible.com/bible/2264/NEH.12.DBWDB
NƐHIMIA 13,"Izraɛlnim’ yihi tinzunnim’ bɛ sani
1 Dindali maa ka bɛ daa karim Musa litaafi n-wuhi niriba maa, ka bɛ daa nya di ni luɣ’ shɛli din sabi yɛli ni di bi simdi ka bɛ chɛ ka Ammɔnnim’ mini Mɔabnim’ zaŋ bɛmaŋa m-bali Naawuni niriba ni bɛ laɣiŋgu ni, 2 bɛ ni daa bi zaŋ bindirigu mini kom tuhi Izraɛlnim’ soli na nti ti ba saha shɛli bɛ ni daa be soli chani la zuɣu. Amaa ka bɛ daa naɣ’ bula Balaam paa ni o yɛli nol’ ti Izraɛlnima, amaa ka Naawuni daa chɛ ka nol’ yɛlibu maa ŋmaligi leela alibarika. 3Niriba maa ni daa wum zaligu maa ni wuhi shɛm maa, ka bɛ daa yihi tinzunnim’ zaa bɛn be Izraɛlnim’ ni.
Nɛhimia saɣisi din niŋ kamaata zali di zaashee
4Maligumaana Ɛliashib ŋun daa su Naawuni jɛmbu duu nɛma duri fukumsi la mini Tɔbaya daa nyɛla dɔɣim. 5Ka o daa yihi nɛma duri maa ni du’ tital’ yini din nyɛ bɛ ni daa mali pina binyara din nyɛ tulaale zim mini lahi ni binyara pirigibu pia puuni vaabu yim din nyɛ chi mini kawana ni wain palli ni kpa’ viɛlli din nyɛ zaligu ni daa wuhi ni bɛ zaŋ shɛli ti Lɛvinim’ mini yiliyiiniba ni dunɔguliba ni bɛ ni daa tɔhiri tɔto neen’ shɛŋa tiri maligumaaniba n-sɔŋdila ni n-ti Tɔbaya. 6Yɛlli ŋɔ ni daa niŋ saha shɛli maa, n daa ka Jɛrusalɛm, dama di daa nyɛla Naa Atazɛrikisɛs ni daa nyɛ Babilɔn naa yuun’ pihitanaayi saha ka n daa lab’ o sani. Di nyaaŋa ka n daa ti lan suhi naa soli n-lab’ Jɛrusalɛm na. 7Ka n daa labina nti nya chirimbu shɛli Ɛliashib ni chirim chɛ ka Tɔbaya be Naawuni jɛmbu duu puuni dundɔŋ ni nɛma duu maa ni maa. 8Ka n suhu daa yiɣisi pam, ka n kahi Tɔbaya nɛma m-bahi samban’ ni. 9Di nyaaŋa ka n daa bahi noli ka bɛ mali duri maa ka di niŋ kasi, ka n daa labisi Naawuni jɛmbu duu maa ni lahi mini chi ni kawana sara ni tulaale zim la niŋ di ni.
10 Ka n daa lan nya ka bɛ bi lan tiri Lɛvinim’ bɛ dihili ni nyɛ shɛli, dinzuɣu ka Lɛvinim’ mini yiliyiiniba bɛn daa tumdi Naawuni jɛmbu tuma maa daa chɛ li ka chaŋ bɛ puri ni. 11Ka n daa galim zuɣulaannim’ la pam ka bɔhi ba, “Bɔ n-niŋ ka yi chɛ Naawuni jɛmbu duu maa bahi?” Ka n daa laɣim ba na nti zaŋ ba zali bɛ zaashɛhi. 12 Di saha maa ka Judanim’ zaa daa zaŋ bɛ bini pia kam puuni zaɣ’ yini din daa nyɛ kawana mini wain palli ni kpa’ viɛlli na ti niŋdi Naawuni jɛmbu duu nɛma duri maa ni. 13Ka n daa zaŋ nɛma duri maa lihibu fukumsi niŋ Shɛlɛmia ŋun daa nyɛ maligumaana la mini Zadok ŋun daa nyɛ zaligubaŋda la ni Pɛdaya ŋun mi daa nyɛ Lɛvi la nuu ni. Ka n daa lan pii Zakur bia Hanan ŋun daa nyɛ Matania yaaŋa la m-pahi ni o nyɛ bɛ sɔŋda ka bɛ tariti bɛ tab’ maa binyara, dama bɛ daa nya ka bɛ nyɛla bɛn ʒe yim.
14N Naawuni, teemi n yɛla zaŋ chaŋ dimbɔŋɔ polo, ka di kpihim tuun’ sun shɛŋa n ni tum ti n Naawuni jɛmbu duu mini di tuma ŋɔ.
15 Di saha maa ka n daa nya ka Judanim’ kahindi bɛ wain tiwala kom Vuhim Dabisili dali. Ka bɛ ni shɛb’ daa zaŋ bunsi n-chaŋ ti ʒiri bɛ kawana mini wain ni wain tiwala ni fiig tiwala ni neen’ shɛŋa din pahi ni binshɛɣukam zaa n-tahiri Jɛrusalɛm na Vuhim Dabisili dali. Ka n daa kpahi bɛ zuɣu ni di saha maa ni bɛ miri ka bɛ kɔhi bindiri’ shɛli Vuhim Dabisili maa dali. 16Ka Taainim’ shɛb’ bɛn daa be tiŋ’ maa ni daa ʒi zahim mini nɛma balibu kam na ti kɔhi Judanim’ zuɣu ka kɔhi li Jɛrusalɛm puuni Vuhim Dabisili dali maa. 17Di saha ka n daa galim Judanim’ zuɣulaannim’ la, ka bɔhi ba, “Tuumbiɛ’ bɔ ka yi lee tumdi Vuhim Dabisili dali n-tari li daɣiri maa? 18Lala ka yi yaannim’ daa niŋ ka Naawuni chɛ ka zaɣ’ biɛɣu paai ti mini tiŋ’ ŋɔ la. Amaa ka yi lan tari Vuhim Dabisili maa daɣiri ni yi chɛ ka Naawuni suhu lan yiɣisi pam bahi Izraɛlnim’ zuɣu.”
19Wuntaŋ’ ni daa ti lura Vuhim Dabisili dazɔhigu dali, ka n daa bahi noli ni bɛ kparimi Jɛrusalɛm dunɔdaya, ka daa lan bahi noli ni bɛ di yooi li hal ka Vuhim Dabisili maa ti gari. Ka n daa zaŋ mmaŋmaŋ’ tumtumdiba ti zali dunoya maa ni ni di chɛ ka so ku ʒi binshɛli kpe tiŋ’ maa puuni na Vuhim Dabisili dali. 20Kaman yim bee buyi ka kɔhigɔriba mini bɛn kɔhiri nɛma balibu kam daa kana ti gbe Jɛrusalɛm gooni maa sambani polo. 21Ka n daa kpahi bɛ zuɣu ni yɛli, “Bɔzuɣu ka yi gbɛri gooni maa gbini? Yi yi lan pahi lala, n ni gbahi ya.” Ka di saha maa zaŋ chana, bɛ daa bi lan labina Vuhim Dabisili dali yaha. 22Ka n daa yɛli Lɛvinim’ ni bɛ malim’ bɛmaŋa m-be kasi n-kana ti guli dunoya maa, ka lala chɛ ka bɛ gbib’ Vuhim Dabisili maa kasi.
Yaa n Naawuni, teemi n ni niŋ shɛm ŋɔ gba yɛla ka tiligi ma a yurilim din galisi pam la zuɣu.
23 Di saha maa ka n daa lan nya ka Yɛhudianim’ kpuɣila Ashidɔdnim’ mini Ammɔnnim’ ni Mɔabnim’ bipuɣinsi n-niŋ bɛ paɣiba. 24Ka bɛ bihi pirigili daa tɔɣisirila Ashidɔdnim’ yɛtɔɣa ka ku tooi tɔɣisi Judanim’ yɛtɔɣa, amaa ka daa naɣ’ tɔɣisirila zuliya balibu pam yɛtɔɣa. 25Ka n daa galim ba ka yɛli noli ti ba, ka bu bɛ ni shɛba ka dari sibi bɛ zabiri. Di nyaaŋa ka n daa chɛ ka bɛ po pɔri Naawuni yuli ni yɛli ni bɛmaŋmaŋ’ bee bɛ bihi ku lan kpuɣi tinzun paɣiba bee n-zaŋ bɛ bipuɣinsi n-ti ba ka bɛ niŋ bɛ paɣiba. 26 Ka n-daa bɔhi ba, “Pa tinzun paɣiba n-daa chɛ ka Izraɛl Naa Sulemaana tum alahichi? Zuliya pam nanim’ ni so daa bi ŋman’ o, ka o Naawuni daa yur’ o ka zaŋ o leei Izraɛlnim’ zaa naa, amaa tinzun paɣiba n-daa ti chɛ ka o tum alahichi. 27Dinzuɣu ti wummi tin ya n-tum tuumbiɛ’ titali ŋɔ, ka yi ti Naawuni nyaaŋa kpuɣi tinzun paɣiba maa?”
28 Maligumaana zuɣulana Ɛliashib bia Joyada bidibisi ni yino daa nyɛla Sanbalat ŋun daa nyɛ Bɛtihɔrɔn nir’ la bipuɣiŋga yidana, ka n daa kar’ o n sani.
29Yaa n Naawuni, teemi dimbɔŋɔnim’ yɛla, dama bɛ ta maligumaaniba tuma zaŋ tabil’ a ni daa lo maligumaaniba mini Lɛvinim’ alikauli shɛl’ la daɣiri.
30Ka n daa yihi ba tinzun yɛlli kam daɣiri ni; ka daa zali maligumaaniba mini Lɛvinim’ tuma ni nyɛ shɛm ni sokam tuuni ni nyɛ shɛli.
31Ka n daa lan bo da’ shɛŋa bɛ ni daa mali nyɔri sara maligu binyara buɣim la na di bɔbu saha; ka daa lan chɛ ka bɛ tahiri tiwala din daŋ moobu na.
Yaa n Naawuni, teemi dimbɔŋɔnim’ zaa ha yɛla, ka niŋ ma zaɣ’ viɛlli.",https://www.bible.com/bible/2264/NEH.13.DBWDB
TƆBITI PILIGU,"PILIGU
Bɛ daa tuui sabi litaafi ŋɔ la Hiburuli ni bee Aramaikili ni. Di nyɛla lahibali din yɛri alahiziba sɔŋsim shɛli ninvuɣ’ shɛb’ bɛn ʒe Naawuni yim ni daa nya, ka lan nyɛ din wuhiri Yɛhudianim’ biɛrikasitali mini biɛrisuntali yɛla. Litaafi ŋɔ nyɛla din chɛ ka Yɛhudianim’ daadiini mini bɛ kaya shɛŋa bɛ ni daa doli pɔi ka bɛ ti naanyi sabi Naawuni Kundi Palli la kul yi palo doya niɛmniɛm.
Din be litaafi ŋɔ puuni
a. Tɔbiti daa bela Ninive ka Zara mi be Miidia ka bɛ diri wahala ka suhiri Naawuni 1.1—3.15
b. Tɔbiti zaŋ o ninkurilim yɛtɔɣa yɛli o bia Tɔbayasi 4.1-21
c. Rafɛl mini Tɔbayasi chaŋ Miidia 5.1—7.12
d. Tɔbayasi kpuɣi Zara 7.13—9.6
e. Rafɛl mini Tɔbayasi ni Zara labina ka Rafɛl ti tibi Tɔbiti nina Zoontali 10.1—11.18
Malaika Rafɛl kahigi wuh’ o ni nyɛ so 12.1-22
Tɔbiti paɣi Naawuni pam ka zaŋ o ninkurilim yɛtɔɣa yɛli Tɔbayasi 13.1—14.15",https://www.bible.com/bible/2264/TOB.INTRO1.DBWDB
TƆBITI 1,"1Litaafi ŋɔ yɛrila Tɔbiti yɛla. Tɔbiti daa nyɛla Tɔbiɛl bia, ka Tɔbiɛl nyɛ Hananiɛl bia, ka Hananiɛl nyɛ Aduɛl bia, ka Aduɛl nyɛ Gabaɛl bia, ka Gabaɛl mi nyɛ Rafɛl ŋun daa yi Naftali zuliya ni na la bia. 2 Rafɛl maa ka bɛ daa gbaai o ya Tisibe din daa be Kadɛshi Naftali nudirigu polo Galili duli zaŋ labi Asha wulimpuhili polo mini Fɔgɔr nuzaa polo Asiria Naa Shalimanɛsa ʒiɛman’ ni la.
Tɔbiti bipalitali saha
3Man’ Tɔbiti, n daa kul dolila yɛlimaŋli mini wuntia soli m biɛhigu ni zaa. N daa tum nirilim tuma ti bɛ ni daa gbahi m mini n dɔɣiriba ni n ya ninvuɣ’ shɛb’ kuli Asiria la. 4N ni daa nyɛ nachimbila m-be n ya Izraɛl tiŋgbɔŋ ni, n yab’ Naftali zuliya zaa daa chɛla Dauda yiŋnim’ mini Jɛrusalɛm bahi. Jɛrusalɛm maa ka Naawuni daa pii Izraɛl zuliya zaa sani ni bɛ maani sara nimaani, ka chɛ ka bɛ me o jɛmbu duu din nyɛ ŋun’ Naawuni biɛhigu shee, ka mal’ li ka di be kasi sahakam n-ti zuliya kam.
Tɔbiti ʒiɛyimtali zaŋ chaŋ o daadiini polo
5 N dɔɣiriba zaa mini ti yaannim’ dunoyanim’ bɛn nyɛ Naftali zuliya niriba daa kɔritila biŋkɔbiri maani naɣibil’ so Izraɛl naa Jɛrɔbɔam ni daa me n-zali Dan zuliya tiŋgban’ ni mini Galili zoya zaa zuɣu la. 6 Amaa n kɔŋko n-daa yi kul chani Jɛrusalɛm waawaayili churi puhibu saha kaman bɛ ni daa zali Izraɛlnim’ zaa zaligu shɛli din ka yiɣisibu la ni daa wuhi shɛm. N daa yi niŋdila yomyom zaŋdi m bindiri’ daŋda mini m biŋkɔbbaligu ni tuui dɔɣi bi’ shɛba ni n naɣ’ pia kam puuni naɣ’ yino ni n ni tuui chɛ m piɛri kɔb’ shɛŋa chani Jɛrusalɛm. 7N daa yi zaŋdi li mi tiri maligumaaniba bɛn daa nyɛ Aduna bihi m-be sara maligu bimbini gbini la; lala ka n daa lan zaŋdi chi mini kawana pirigibu bupia puuni yim zuɣu mini wain ni olivi kpam ni fiig tiwala ni tiwal’ shɛŋa din pahi di zuɣu nti tiri Lɛvinim’ bɛn daa be Jɛrusalɛm tumdi Naawuni tuma la. Ka din pahi nyɛla, yuma ayɔbu puuni, n daa yi zaŋdila n liɣiri pirigibu bupia puuni yim din pah’ ayi n-chani Jɛrusalɛm ti tarita. 8Ka pirigibu bupia puuni yim zuɣu din pahi ata la, n daa yi zaŋdi li mi tariti kpibisi mini pakoya ni ninvuɣ’ shɛb’ bɛn daa niŋ tuuba ka zaŋ bɛmaŋ’ pahi Izraɛlnim’ zuɣu la. Yuun’ shɛli din pahir’ ata ni ka n daa yi zaŋdi li ti tiri ba, ka ti daa yi diri li kaman Musa zaligu ni daa wuhi shɛm zaŋ chaŋ di polo ni kaman n yabipaɣ’ Dɛbɔra ŋun daa nyɛ m ba Tɔbiɛl ma la ni daa wuhi shɛm. (Dama m ba daa kpimi ka chɛ ma, ka n kpalim kpibiga.)
Tɔbiti ʒiɛyimtali tinzun’ tiŋ’ ni
9N ni daa ti bi doo n daa kpuɣila ti daŋ ni paɣa n-zaŋ o dɔɣi bidibiga, ka boli o yuli Tɔbayasi. 10Bɛ ni daa gbaai ma chaŋ Asiria, ka bɛ ti zaŋ ma chaŋ Ninive, n dɔɣiriba zaa zaŋ tabili n niriba zaa daa dirila Chɛfirinim’ maa bindira. 11Amaa man’ daa gbaala mmaŋa ka chɛ Chɛfirinim’ bindira maa dibu. 12N ni daa tɛhiri Naawuni yɛla ni n suhu zaa zuɣu, 13ka Zallakudura Naa daa niŋ ma nirilim ka tibigi ma Naa Shalimanɛsa sani, ka o daa chɛ ka n dar’ o ni bɔri shɛlikam tir’ o. 14N daa kul chanila Miidia nti dar’ o ni bɔri shɛli nimaani na ti tir’ o hal ka o daa ti kpi. N ni daa be Miidia maa ka n daa zaŋ anzinfa laɣibaligu kpalan’ shɛŋa ti Gabaɛl ŋun daa nyɛ Gabiri mabia la ni o zaŋ li zali ma. Di daa gari anzinfa laɣibaligu kɔbisita. 15Amaa Shalimanɛsa ni daa ti kpi ka o bia Sɛnachɛrib di nam zan’ o zaani, ka barina daa be solɔri din daa kuni Miidia maa zuɣu, ka n daa bi lan tooi chaŋ nimaani.
Tɔbiti niŋ suhukpeeni n-sɔɣiri kpiimba
16Shalimanɛsa ʒiɛmani maa ni, n daa tum nirilim tuma pam ti n dɔɣiriba bɛn nyɛ n zuliya la. 17 N daa zaŋdi m bindira tiri kum ni mali shɛba, ka zaŋdi n situra tiri bɛn chani gbinfini. N daa yi nya ka n niriba maa ni so kpi ka bɛ zaŋ o bahi Ninive gooni nyaaŋa, n sɔɣir’ o mi. 18Ka n daa lan sɔɣi Naa Sɛnachɛrib ni daa mo alizanda ni Naa, ka o darig’ o tibili ka o yi Judia zo na nti ku ninvuɣ’ shɛb’ la. Dama o suhuyiɣisili maa ni, o daa ku Izraɛlnim’ pam. Ka saha shɛli Sɛnachɛrib ni daa ti lihiri bɔr’ o ni daa ku ninvuɣ’ shɛb’ maa, o daa bi nya ba. 19Di saha ka Ninivenim’ maa ni so daa chaŋ ti yɛli naa n yɛla ni mani n daa sɔɣiri ba. Dinzuɣu ka n daa zo n-sɔɣi. Amaa n ni daa ti baŋ ni naa baŋ n yɛla ka bɔri n shee ni o ku ma, ka dabiɛm daa gbaai ma, ka n yi nimaani zo n-chaŋ shɛli polo. 20Di saha ka bɛ daa fa n ni su shɛlikam zaa. Bɛ daa bi chɛ binshɛli zali ma; bɛ daa vala di zaa ti niŋ nayili azichi duu, gbaayihila m paɣ’ Ana mini m bia Tɔbayasi. 21Amaa di daa bi paai biɛɣu pihinahi ka Sɛnachɛrib bidibis’ ayi daa ku o ka zo n-chaŋ Ararat zoya ni, ka o bia Ɛsarihadɔn daa di nam o kum maa nyaaŋa; ka daa zaŋ Ahikari, ŋun daa nyɛ m biɛli Haniɛl bia la leeg’ o nam sulinsi maa ni laɣidibo kpɛma, ka o daa su di tuma maa zaa fukumsi. 22Ka Ahikari daa balim naa ti ma, ka o chɛ ka n labi Ninive na. Di saha maa Ahikari n-daa nyɛ naa saawaralana ni ŋun boori wain tiri naa, ka nyɛ ŋun gbibi naa ni daa mali nintu’ shɛli dihiri gbana zuɣu la ni ŋun su Asiria Naa Sɛnachɛrib nam maa zaa laɣidibo fukumsi. Dinzuɣu ka Naa Ɛsarihadɔn daa lan kpuɣ’ o ka o tumd’ o tuma. O daa nyɛla m biɛli bia. Dinzuɣu o daa nyɛla n talahi nira ni yɛlimaŋli.",https://www.bible.com/bible/2264/TOB.1.DBWDB
TƆBITI 2,"Tɔbiti min’ o malibu puhi Atam kpuɣibu chuɣu
1 Ɛsarihadɔn nam maa dibu ni ka n daa labi yiŋ’ na, ka bɛ ti zaŋ m paɣ’ Ana mini m bia Tɔbayasi ti ma. Ti puri atam kpuɣibu chuɣu shɛli ti ni daa lan booni dakulɔdakulo chuɣu kasi la puhibu dali, ka bɛ daa niŋ bindirigu ka n ʒini ni n di. 2Bɛ ni daa zaŋ bindirigu maa na, di daa galisiya pam. Ka n daa yɛli m bia Tɔbayasi, “M bia, cham’ bɛ ni daa gbahi ti ninvuɣ’ shɛb’ daba n-ka Ninive ŋɔ na la sani, a yi ti nya nandaan’ so ŋun jɛmdi Naawuni ni o suhu zaa, ka a bol’ o na ka m min’ o ti di. N ni guhi hal ka a ti labina.”
Bɛ ku so Ninive
3Di saha ka Tɔbayasi daa chaŋ ni o ti lihi bo nandana ti niriba maa ni. O ni daa ti labina o daa yɛlimi, “M ba!” ka n saɣi, M bia. Ka o daa yɛli ma “M ba, nyama, bɛ kula ti niriba maa ni so n-lo o sɔŋ daa ni.” 4Di saha ka n daa vaai yiɣisi ka chɛ bindirigu maa, hal n daa na bi ŋmaai li niŋ n nol’ ni gba n-daa chaŋ daa maa ni nti kpuɣi kpim’ maa na nti niŋ duu ni wuntaŋ’ ti lu ka n sɔɣ’ o. 5 Ka n daa labina nti su kom ka di m bindirigu maa ni suhugarigu. 6 Di saha ka n daa teei Amɔs ni daa tɔɣisi anabitali yɛtɔɣ’ shɛli jɛndi Bɛtɛl la yɛla.
“Yi churi puhibu ni ti leela kuli kumsi,
ka yi yila ti leei fabila.”
Ka n daa gbaai kumsi.
7Wuntaŋ’ ni daa ti lu, ka n chaŋ ti gbi gballi n-zaŋ o ti sɔɣi. 8Ka n ʒiʒiinitab’ daa lari ma ka yɛra, “O na kul bi zɔri dabiɛm? Bɛ daa bɔri ni bɛ gbaag’ o ku o tuuni ŋɔ tumbu zuɣu, ka o daa zo; amaa ŋuna n-lan sɔɣiri kpiimba kpe maa yaha.”
Tɔbiti zomiya
9Dindali yuŋ ka n daa su kom ka kpe dundɔŋ ni nti dɔni baɣili dukpini dundɔŋ maa ni, ka n daa bi zaŋ bini pili limsi n ninni, dama tulim daa beni. 10N daa bi mi ni sakpaleensi be dukpini maa ni, ka bɛ daa nye bin’ tula niŋ n nina ni ka di pani. Ka n daa zaŋ chaŋ timanim’ sani ni bɛ ti tibi ma, amaa n ni daa kul chani timanim’ maa sani ka bɛ ti niŋdi mirigili niŋdi n nina maa shɛm, lala ka n nina nɛbu daa kul filinda hal ka n daa ti dii zom zaa.
Yuma anahi zaa n daa bi tooi nya binshɛli. Ka n yɛla daa niŋ n dɔɣiriba zaa nambɔɣu, ka Ahikari daa sɔŋ ma yuma ayi pɔi ka daa naanyi ti yiɣisi chaŋ Ɛlam tiŋgbɔŋ ni.
Tɔbiti min’ o paɣa ŋme naŋgbankpeeni
11Di saha ka m paɣa Ana gba daa kpe paɣiba tuma ni n-nyari liɣiri. 12O daa yi tum tuun’ shɛli naai, o zaŋdi li mi chaŋ ti ti bɛn puh’ o tuma maa ka bɛ yo o. Dahin shɛli, di daa lula goli so bɛ ni booni Disiturɔs la daba ayopɔin dali, ka o daa wuɣi tana naai ka yihi li kpalu’ dari ni n-zaŋ li chaŋ ti ti bɛn daa puh’ o di wuɣibu maa, ka bɛ daa yo o di liɣiri zaa, ka lan ti o bubil’ polli ni o ti niŋ ʒiɛri.
13O ni daa kuna ka bua maa ti kuhira. Di saha ka n daa bol’ o na ti bɔh’ o, “Ya ka a lee nya bua maa? Ma a bi zu o mi? Zaŋm’ o labisi ti ti o laamba, dama ti ka soli ni ti di bɛ ni zu binshɛli.”
14Amaa ka o daa yɛli ma, “Bɛ zaŋ o mi ti ma pini m-pahi n yɔri zuɣu.” Amaa ka n daa bi niŋ o yɛda, ka yɛl’ o ni o zaŋm’ o labisi ti ti o laamba. Ka n suhu daa yiɣisi bahi o zuɣu zaŋ chaŋ yɛlli maa polo. Ka o daa garigi bɔhi ma, “A nirilim tuma la lee be ya? A wuntia tuma la lee be ya? Sokam mi a la dimbɔŋɔnim’ niŋbu puuni.”",https://www.bible.com/bible/2264/TOB.2.DBWDB
TƆBITI 3,"Tɔbiti wunsuhigu
1Di saha ka biɛrim mini suhusaɣiŋgu daa gbaai ma, ka n daa kum, ka siɣisira, ka piligi suhiri Naawuni:
2Yaa n Duuma,
a nyɛla ŋun be tibi,
ka a tuma zaa viɛla;
a soya zaa nyɛla nambɔzɔbo mini yɛlimaŋli.
Nyini n-nyɛ dunia sariakarita.
3Yaa n Duuma,
pumpɔŋɔ teemi n yɛla,
ka zo ma nambɔɣu.
Di darigi n tibili n daalahichi shɛŋa mini
n ni tum tuun’ shɛŋa ka bi mi la zuɣu.
Di darigi n tibili
n yaannim’ ni daa tum alahichi shɛŋa
a sani la zuɣu.
4Bɛ daa tum alahichi a sani,
ka zaɣis’ a zaligunim’ dolibu.
Dinzuɣu ka a zaŋ ti ti ŋmɛnditoya
ka bɛ gbahi ti daba, ka ku ti
ni ti leei niriba ni yɛri shɛb’ yɛla,
ka maani ti ansarisi a ni wurim ti kpɛhi zuliya shɛb’ ni zaa sani.
5Pumpɔŋɔ a ni kari saria gbaliŋ shɛŋa,
ka darigi n tibili n daalahichi zuɣu maa nyɛla yɛlimaŋli.
Dama ti bi dol’ a zaligunima,
ka bi doli yɛlimaŋli soli a sani.
6Dinzuɣu pumpɔŋɔ niŋmi ma
a ni yu shɛm.
Chɛ ka bɛ deei n shia ka chɛ ma
din ni chɛ ka n yi dunia ni n-leei taŋkpaɣu;
dama n kum so m biɛhigu ŋɔ.
N ni beni ŋɔ zuɣu ka
n wumdi turi shɛli din bi simdi ma;
ka suhugarigu galisi n suhu ni.
Yaa n Duuma,
zalimi ni n yim’ nandahima ŋɔ ni.
Bahim’ ma ka n kuli n yili
din kul ni beni ʒiɛmani kam la ni,
ka di ŋmalig’ a nini bahi kpaŋ’ ka chɛ ma.
Dama n yi kpi, di so n ni nyari nandahima shɛŋa m biɛhigu ni,
ka lan wumdi turi shɛŋa ŋɔ.
Zara yɛlimuɣisira
7Dindali maa, tin’ shɛli din yuli daa booni Ɛkibatana, ka di be Miidia tiŋgbɔŋ ni la, di daa niŋya ka do’ so ŋun yuli daa booni Raguɛl la tumtumdiba bɛn nyɛ bipuɣinsi ni yino daa tu Zara ŋun ba daa nyɛ Raguɛl maa la. 8Dama dɔbba ayopɔin n-daa kpuɣ’ o, ka alizin’ biɛɣu ŋun yuli daa booni Asimɔdius la daa ku bɛ zaa, ka bɛ so daa bi zaŋ o niŋ o paɣa kaman kali ni wuhi shɛm zaŋ chaŋ paɣiba polo. Dinzuɣu ka bipuɣiŋga maa daa yɛl’ o, “Nyini n-nyɛ ŋun kur’ a yidaannim’ maa. Nyama, a pun kula dɔbba ayopɔin ka bi zali bɛ so yuli. 9Bɔzuɣu ka a buri ti? A yidaannim’ ni kpi zuɣu? Pahimi bɛ zuɣu ka yi chaŋ! Din’ kariya ka ti nya a bidibiga bee a bipuɣiŋga!”
10Ka di daa saɣim Zara suhu pam ka o kumda. O ni daa du n-kpe o ba duu din be zuɣusaa la ni, o daa lomi ni o yil’ omaŋ’ mia. Amaa ka o daa lan tɛhi di yɛla ka yɛli, “Di bi simdi ka bɛ ti turi m ba yɛra, ‘A daa malila bipuɣin’ yino ka yur’ o pam, ka o daa ti yil’ omaŋ’ mia o suhusaɣiŋgu zuɣu.’ Ka di yi niŋ lala, di ni saɣim m ba suhu pam o ninkurilim ŋɔ ni ka o kpi. Di bi simdi ni n yili mmaŋ’ mia, amaa n lee ni suhila n Duuma ni o chɛ ka n kpi ka ku lan wum turi ŋɔ yaha.”
Zara wunsuhigu
11Di saha ka o daa teeg’ o nuhi tiri takɔro polo n-suhi Naawuni yɛli,
“M paɣiri nyin’ Naawuni ŋun nyɛ nambɔzɔra ŋɔ!
M paɣir’ a yuli sahakam;
chɛ ka a tuma zaa kul paɣir’ a sahakam.
12“N Duuma, pumpɔŋɔ n ŋmaligi n nini kpala nyini,
ka neei n nina kpa a.
13Zalimi ka bɛ yihi ma dunia ŋɔ ni,
ka n ku lan wum turi ŋɔ yaha.
14Yaa n Dana, a mi ni n ka taali
zaŋ chaŋ doo zaŋ ma saɣim polo,
15ka mi ni m bi saɣim n yuli
bee n-saɣim m ba yuli,
bɛ ni gbahi ti kuli tiŋgbɔn shɛli ni na ŋɔ.
Mani n-nyɛ m ba bi’ gaŋa;
o lan ka bia so ŋun ni ti di o fali;
o mi ka talahi nira bee dɔɣir’ so
n ni yɛn zaŋ mmaŋ’ leeg’ o paɣa.
N yidaannim’ ayopɔin pun kpi.
Ka bɔzuɣu ka man’ na beni?
Amaa n Duuma,
a yi bi yu ni a deei n nyɛvili,
nyin’ deemi n suhigu n vi ŋɔ ni.
Naawuni deei Tɔbiti mini Zara suhigu
16Di saha maa ka Naawuni daa be o jilima biɛhigu shee ka deei bɛ niriba ayi maa suhigu. 17 Di saha ka o daa tim Malaika Rafɛl na ni o ti tibi ba: Ni o ti yihi bimpiɛla din pa Tɔbiti nina zuɣu maa, ka chɛ ka o nina maa nya Naawuni neesim: Ka fa Raguɛl bipuɣiŋga Zara alizin’ biɛɣu Asimɔdius nuu ni bahi, ka chɛ ka o mini Tɔbiti bia Tɔbayasi kpuɣi taba. Dama Tɔbayasi daa mali soli ni o kpuɣ’ o n-gari bɛnkam zaa daa bɔri ni bɛ kpuɣ’ o maa. Saha shɛli Tɔbiti ni daa kpe dundɔŋ ni, di saha maa ka Raguɛl bipuɣiŋga Zara gba daa yi o duu din be jirambisa zuɣu siɣina.",https://www.bible.com/bible/2264/TOB.3.DBWDB
TƆBITI 4,"Tɔbiti saɣisi Tɔbayasi
1Dindali maa ka Tɔbiti daa teeg’ o ni daa zaŋ laɣ’ shɛli puhi Gabaɛl sɔŋbu tin’ shɛli din yuli booni Ragɛs ka di be Miidia tiŋgbɔŋ ni la yɛla. 2O daa yɛlila o suhu ni, “Pumpɔŋɔ n ni suhi Naawuni ni o chɛ ka n kpi ŋɔ, bɔzuɣu ka n ku boli m bia Tɔbayasi na nti yɛl’ o n liɣiri maa yɛla pɔi ka naanyi kpi?”
3Di saha ka o daa bol’ o bia Tɔbayasi na nti yɛl’ o, “M bia, n yi kpi nyin’ sɔɣim’ ma viɛnyɛliŋga. Tim’ a ma jilima, ka miri ka a chɛ o bah’ o nyɛvili bebu ni zaa. Niŋmi binshɛɣukam din tiɣir’ o nini, ka miri ka a niŋ binshɛli din ni saɣim o suhu. 4M bia, teem’ o yɛla, dama o daa be barina ni pam a zuɣu saha shɛli a ni daa be o puli ni; ka o yi ti kpi nyin’ sɔɣim’ o baɣili ma gbal’ yin’ ni.
5M bia, lum’ a Duuma sizuura a nyɛvili bebu ni zaa, ka miri ka a tumdi galagala. 6Dama bɛn tuma doli yɛlimaŋli kul tɔŋdimi bɛ tuuni kam puuni. Bɛnkam doli wuntia soli, 7 nyin’ yihim’ ba zaka a ni su shɛlikam puuni, ka a yi ti so pini, nyin’ di zuŋ a ninni. Miri ka a ŋmalig’ a nini ka chɛ nandana, ka Naawuni mi ku ŋmalig’ o nini ka chɛ a. 8A yi mali buni pam nyin’ piimi di puuni tim’ pina kaman a buni maa galisim ni nyɛ shɛm. 9Ka lala zuɣu chɛ ka a zali azichi pam gu a ni ti yɛn bɔr’ li dahin shɛli. 10Dama zaka yihibu ni tilig’ a kum ni, ka gu a ka chɛ zibisim ni kpɛbu. 11Yɛlimaŋli, bɛn yihiri zaka sani, zaka yihibu nyɛla sara din viɛla Zallakudura Naa tooni.
12“M bia zom’ zina niŋbu balibu kam. Din gari di zaa nyɛla, kpuɣimi paɣa a yaannim’ zuliya ni; miri ka a kpuɣi tinzun paɣa ŋun pa a ba zuliya ni nira, dama ti nyɛla anabinim’ zuliya. M bia, teemi ni kurimbuni ha ti yab’ Nuhu mini ti yab’ Ibrahimma ni ti yab’ Yisahaku ni ti yab’ Yaakubu zaa daa kpuɣila paɣiba bɛ zuliya ni, ka Naawuni daa niŋ alibarika niŋ bɛ ni bɛ bihi dɔɣibu ni, ka bɛ zuliya ti yɛn su tiŋgbɔŋ ŋɔ. 13Dinzuɣu m bia, yum’ a dɔɣiriba. Di lihi ʒiɛm a dɔɣiriba bɛn nyɛ a niriba bidibisi mini bipuɣinsi ŋɔ ka zaɣisi ni a ku kpuɣi bɛ puuni so leeg’ a paɣa. Dama karimbaani puuni ka bahi yoli mini suhusaɣiŋgu be. Ka ashaara mini fara be vinnyaɣili puuni, dama vinnyaɣili n-dɔɣiri bindirigu kalinsi.
14“Niriba yi tum a tuma nyin’ di chɛ ka bɛ yɔri gbe a sani; yom’ ba yomyom. A yi jɛmdi Naawuni, a ni nya di yɔri. M bia, yulim’ amaŋa a ni niŋdi shɛlikam puuni, ka gbaam’ amaŋa a biɛhigu ni. 15 Ka a ni je shɛli, nyin’ miri ka a zaŋ li niŋ so.
“Miri ka a nyu wain ti yaɣi bee n-chɛ ka dam nyu n-kuli be a biɛhigu ni.
16“Tim’ kum ni mali shɛb’ bindirigu, ka ti bɛn chani gbinfini situra. Zaŋm’ a binshɛɣukam din guui yihi zaka, ka miri ka a ti pini zunyuŋ tibu.
17 “Niŋmi bindirigu ti wuntizɔra kuyilinima, amaa di niŋ shɛli ti alahichinim’ bɛna.
18“Bom’ ninkurilim yɛm yɛtɔɣa bɛn mali yɛm sani, ka miri ka a ʒiɛm saɣisigu din mali anfaani.
19“Kul paɣim’ a Duuma Naawuni sahakam, ka suhim’ o ni o chɛ ka a soya tuhi, ka chɛ ka tɔŋsim be a ni lo nia shɛŋa min’ a ni niŋdi shɛlikam puuni. Dama zuliya shɛb’ ka tɛhizilima, amaa ti Duuma maŋmaŋ’ ni ti ba saɣisigu din viɛla. Amaa o yi bɔra, o ni chɛ ka a siɣi kpiimba biɛhigu shee.
Dinzuɣu m bia, pumpɔŋɔ teemi zaligunim’ ŋɔ yɛla, ka miri ka a chɛ ka di yi a suhu ni.
20M bia, pumpɔŋɔ chɛ ka n kahigi yɛl’ a ni n daa zaŋ anzinfa laɣibaligu kilɔgiram kɔbisita ti Gabirias bia Gabaɛl ŋun be Ragɛs din be Miidia tiŋgbɔŋ ni la ni o zali. 21 M bia, di zɔri dabiɛm ti ni leei nandaamba zuɣu. A yi zɔri Naawuni, ka zo n-yi alahichi tumbu ni, ka tumdi din viɛl’ a Duuma Naawuni tooni, a nyɛla ŋun mali azichi pam.”",https://www.bible.com/bible/2264/TOB.4.DBWDB
TƆBITI 5,"Gɔrim shili malibu
1Di saha ka Tɔbayasi daa garigi yɛl’ o ba Tɔbiti, “N ni niŋ a ni zali ma ni n niŋ shɛlikam maa zaa. 2Amaa wula ka n yɛn tooi deei liɣiri ŋɔ o sani, dama o ʒi ma, ka n gba ʒi o? Shihirili bɔ ka n yɛn zaŋ wuh’ o ka o dihi ma tabili, ka zaŋ liɣiri maa ti ma? Din pahi nyɛla, m bi mi so’ shɛŋa din kuni Miidia bee n ni yɛn niŋ shɛm paai nimaani.”
3Di saha ka Tɔbiti daa garigi yɛl’ o bia Tɔbayasi, “O daa dihila o nuu shɛhira gbaŋ zuɣu n-zaŋ ti ma, ka n gba daa dihi n nuu shɛhira gbaŋ zuɣu n-zaŋ ti o. Ka n daa pirig’ o gbaŋ maa diba ayi ka ti zaa zaŋ zaɣ’ yiniyini, ka n daa zaŋ zaɣ’ yini niŋ liɣiri maa ni. Ka pumpɔŋɔ n ni daa zaŋ liɣiri maa sɔŋ o sani maa, di zuŋɔ yuun’ pisi m-bɔŋɔ. Dinzuɣu pumpɔŋɔ m bia, bom’ ti ni ni tooi niŋ do’ so naani ka a min’ o chaŋ. Ti ni tir’ o dabisili kam yɔri hal ka yi ti labina. Amaa deemi liɣiri maa Gabaɛl sanna.”
Tɔbayasi chirigi Rafɛl
4Dinzuɣu ka Tɔbayasi daa yi ni o ti lihi bo do’ so ŋun mi Miidia soli maa ka o min’ o chaŋ. O ni daa yi samban’ ni, o daa nyala malaika Rafɛl ka o ʒiɛya, ka o daa bi baŋ ni Naawuni malaika m-bala. 5Ka Tɔbayasi daa bɔh’ o, “Nachimbila, ya ka a yina?” Ka o garigi yɛli, “N yila a zuliya Izraɛlnim’ ni na, ka kana kpe ni n ti bo tuma tum.” Di saha ka Tɔbayasi bɔh’ o, “A mi so’ shɛli din kuni Miidia?”
6Ka o garigi saɣi, “Iin, m pun chaŋ nimaani bushɛm; n lan pala sana nimaani. M mi di soya zaa. N daa yi kul chanila Miidia nti be ti dɔɣira Gabaɛl ŋun be Ragɛs din be Miidia tiŋgbɔŋ ni la yiŋa. Nira yi yɛn yi Ɛkibatana chaŋ Ragɛs, di nyɛla daba ayi chandi, dama di bela zoya ni ka Ɛkibatana mi be tintani sunsuuni.”
7Di saha ka Tɔbayasi daa yɛl’ o, “Nachimbila, guli ma ka n kpe nti yɛli m ba ka yina; dama m bɔri ni a biɛli ma nimaani. N ni yo a a dabisili kam yɔri.”
8Ka o daa garigi yɛli, “Di viɛla. N ni guhi, amaa miri ka a yuui pam.”
9Di saha ka Tɔbayasi daa kpe o ba Tɔbiti sani ti yɛl’ o, “N kul nyala do’ so ŋun nyɛ timaŋmaŋ’ niriba Izraɛlnim’ dɔɣira.” Ka o yɛl’ o, “M bia, bolimi doo maa ka o kpɛna ka nti bɔh’ o nya o ni yi yili shɛli na min’ o ni yi zuliya shɛli ni na n-nya o nyɛla ti ni ni tooi dihi so tabili viɛnyɛliŋga, ka a min’ o naanyi chaŋ.”
Tɔbiti nya Rafɛl
10Ka Tɔbayasi daa yi nti bol’ o ka yɛl’ o, “Nachimbila, m ba boon’ a.” Di saha ka o daa kpe ka Tɔbiti ti daŋ puh’ o.
Ka o garigi yɛli, “Suhupiɛlli puhigu be a sani!”
Amaa ka Tɔbiti daa gɔh’ o noli yɛli, “Suhupiɛl’ bɔ n-lee be n sani yaha? N nyɛla ninvuɣ’ so ŋun nina bi lan ne. N ku lan tooi nya zuɣusaa neesim. Amaa n kul bela zibisim ni kaman kpiimba bɛn bi lan nyari zuɣusaa neesim la. Hal n ni na kul be n nyɛvili ni ŋɔ, m pahila kpiimba zuɣu. N wumdi niriba yɛtɔɣa, amaa n ku tooi nya ba.”
Ka nachimbil’ maa yɛl’ o, “Kul mali suhukpeeni; Naawuni ni yɛn tib’ a saha shɛli miriya. Mali suhukpeeni.”
Di saha ka Tɔbiti daa yɛl’ o, “M bia Tɔbayasi bɔri ni o chaŋ Miidia, a ni tooi chɛ ka a min’ o chaŋ ka a wuhir’ o soli? M mabia, n ni yo a dabisili kam yɔri.”
Ka o garigi yɛli, “N ni biɛl’ o; m mi di soya maa zaa, dama n daa yi pun chani Miidia, n doli di tintan’ ni soya zaa. M mi di zoya mini di soya zaa.”
11Di saha ka Tɔbiti daa bɔh’ o, “M mabia, yili dini ka a yina, ka ŋun zuliya ni ka a yina? M mabia, yɛlim’ ma.”
12Ka o garigi bɔh’ o, “Bɔzuɣu ka a bɔri ni a baŋ n zuliya?” Amaa ka Tɔbiti daa yɛl’ o, “M bɔri ni m baŋ ŋun bia nyɛ a ka baŋ a yuli.
13Ka o garigi yɛl’ o, “N yuli m-booni Azaria. N nyɛla a dɔɣira Ananias kpɛm’ dapala.”
14Ka Tɔbiti daa yɛl’ o, “M mabia, ni a paabuna! Naawuni niŋm’ alibarika niŋ a ni. M mabia, di chɛ ka a suhu yiɣisi, dama n di bɔrimi ni m baŋ a yaannim’ ni nyɛ shɛba, ka di ti niŋ ka a nyɛla n dɔɣira, ka a yaannim’ nyɛla ninvuɣ’ suma ka nyɛ bɛn mali jilima. Dama n daa mi Ananias mini Neetan bɛn daa nyɛ Shɛmɛlia bidibis’ ayi la. M mini ba n-daa yi doli chani Jɛrusalɛm ti jɛmdi Naawuni nimaani, ka so daa bi birigi ba. A dɔɣiriba maa nyɛla ninvuɣ’ suma; a yila zuliya viɛlli ni na. M puhir’ a ni a paabuna ni n suhu zaa.”
15Di saha ka o daa lan yɛl’ o, “N ni yo a ka di gbirisa dabisili kam, ka lan ti a mini m bia maa zaa laɣidira. Dinzuɣu chɛ ka a mini m bia maa chaŋ. 16 N ni pahi shɛli a yɔri maa zuɣu.”
Ka Rafɛl daa garigi yɛli, “M min’ o ni chaŋ. Dinzuɣu di zɔri dabiɛm. Ti ni yi kpe ni alaafee, ka ti lan labina ni alaafee, dama soli maa ka barina shɛli.”
17Di saha ka Tɔbiti daa yɛl’ o, “M mabia, Naawuni daalibarika be a ni.” Di nyaaŋa ka o daa bol’ o bia maa na ti yɛl’ o, “M bia, malimi yi chandi maa bimbɔra shili ka a min’ a mabia maa yiɣisi chaŋ. Naawuni ŋun be alizanda ni ŋɔ tahimi ya ni alaafee, ka ti lan zaŋ ya labisi n sanna ni alaafee. O malaika doli yi niriba ayi ŋɔ n-tahi ya ni alaafee.
Pɔi ka Tɔbayasi daa yi nti gbaai soli, o daa damdimi chɛbis’ o ba min’ o ma.
Di saha ka Tɔbiti daa yɛl’ o, “Naawuni tim’ a napɔŋ suŋ.”
18Amaa ka o ma daa piligi kumda ka yɛli, “Bɔzuɣu ka a chɛ ka m bia maa yɛn chaŋ lala chandi? Pa ŋuna n-nyɛ ti nuu ni jaaŋgbee m-be ti tooni kpɛrina ka yira? 19Miri ka a laɣisi liɣiri duhi, amaa lee zaŋmi li dala ti bia ŋɔ nyɛvili. 20Dama ti Duuma ni ti ti nyɛvili shɛli ŋɔ saɣiya.” 21Ka Tɔbiti daa yɛl’ o, “Di chɛ ka di muɣis’ a. Ti bia maa ni yi ti sani ni alaafee, ka ni ti lan labi ti sanna ni alaafee. O yi ti labina ni alaafee, a nini ni nya o. Di lan yɛl’ lala. N tizɔpaɣa, di chɛ ka bɛ yɛla mal’ a dabiɛm. 22Dama malaika suŋ ni dol’ o chaŋ. O ni di nasara o chandi maa ni ka labina ni alaafee.” Di saha ka o daa chɛ kumsi.",https://www.bible.com/bible/2264/TOB.5.DBWDB
TƆBITI 6,"Tɔbayasi gbaai ziŋa
1Ka nachimbil’ maa daa yina ka malaika maa dol’ o ka bɛ chana, 2ka o baa daa yina doli ba. Ka bɛ zaa daa gbaai chandi, ka wuntaŋ’ daa ti lu ka bɛ dɔni Tigiris Mɔɣili duli. 3Ka Tɔbayasi daa siɣi mɔɣili maa ni ni o ti paɣ’ o naba, ka ziŋ’ karili daa puhi yi kom maa ni na nti yɛn val’ o napɔŋ, ka o daa kuhi pam.
4Ka malaika maa yɛl’ o, “Gbaam’ o gbibi!”
Ka nachimbil’ maa daa gbaai ziŋ’ maa n-vo o du duli.
5Di saha ka malaika maa daa yɛl’ o, “Karigim’ ziŋ’ maa n-yih’ o som min’ o suhu ni o sabili niŋ a sani, ka zaŋ o nyɔri bahi. Dama o som min’ o suhu ni o sabili ni tooi niŋ tim.” 6Dinzuɣu nachimbil’ maa ni daa karigi ziŋ’ maa naai, o daa yihila o som min’ o suhu ni o sabili, di nyaaŋa ka o daa she nimdi maa shɛli ŋubi, ka niŋ yalim niŋ din kpalim ni ni o zaŋ mali chaŋ. Di nyaaŋa ka bɛ daa lan gbaai soli m-mali hal ti miri Miidia.
7Di saha ka nachimbil’ maa daa bɔhi malaika maa, “M mabia Azaria, ti’ bɔ n-lee be ziŋ’ maa suhu min’ o sabili ni o som ŋɔ ni?” 8Ka o garigi yɛl’ o, “A yi zaŋ ziŋ’ maa suhu min’ o sabili maa niŋ buɣim ni tuɣili alizini bee kpilikpariga ni ʒi do’ so bee paɣ’ so zuɣu n-nahind’ o, nahiŋgu kam ni zo ka ku lan be dilan’ sani yaha.” 9O som la mi, zaŋmi li ʒe ninvuɣ’ so ŋun nina pani nina maa, ka pɔbisi nina din pani maa ka di tib’ o nina maa.”
Bɛ be soli chani Ɛkibatana
10Bɛ ni daa paai Miidia Tiŋgbɔŋ ni nti miriti Ɛkibatana, 11ka Rafɛl daa yɛli nachimbil’ maa, “M mabia Tɔbayasi.” Ka o garigi yɛli, “N nyɛ ma.” Di saha ka Rafɛl yɛl’ o, “Di kpala talahi ni ti gbe Raguɛl yiŋ’ yuŋ ŋɔ. O nyɛla a dɔɣira. O mi mali bipuɣiŋga ka o yuli booni Zara. 12O ka bidibiga ŋun ni ti di o fali; o mi lan ka bipuɣiŋga m-pahila Zara ko, ka nyin’ mi n-nyɛ o dɔɣira ŋun mali soli ni a kpuɣ’ o n-gari doo kam. A lan mali soli ni a di o ba buni fali pahi. Ka din pahi nyɛla, bipuɣiŋga maa nyɛla ŋun mali yɛm, ka mali suhukpeeni, ka lan viɛli pam, ka o ba nyɛ ninvuɣ’ suŋ. 13Ka o daa lan yɛl’ o pahi, “A mali soli kam ni a kpuɣ’ o. Dinzuɣu m mabia wumma, yuŋ ŋɔ n ni yɛl’ o ba o yɛla ka o zaŋ o ti ti ka o leeg’ a paɣa. Ka ti yi ti yi Ragɛs labina ti ni lo o amiliya. Dama m mi ni Raguɛl ku tooi mɔŋ a o kpuɣibu bee n-zaŋ o ti do’ so ka ku kpe taali shɛli din simdi kubu ni kaman Musa zaligu litaafi ni wuhi shɛm. Yɛlimaŋli, o mi ni nyini n-nyɛ ŋun mali soli ni a kpuɣ’ o bipuɣiŋga maa n-gari doo kam. Dinzuɣu m mabia, pumpɔŋɔ wumma, yuŋ ŋɔ ti ni tɔɣisi bipuɣiŋga maa yɛla, ka mali shili ka bɛ zaŋ o ti a. Ka ti yi ti yi Ragɛs labina ti ni zaŋ o mali kuli yiŋa.
14Di saha ka Tɔbayasi daa garigi yɛli Rafɛl, “M mabia Azaria, n wumya ni o pun kulila dɔbba ayopɔin, ka o mini doo kam yi daa kul kpe duu, dindali maa ka doo maa yɛn kpi. Yuŋ daa yi zibi ka bɛ kpe duu, doo maa kpirimi. N wum niriba ni yɛri ni alizini n-kuri ba. 15O bi niŋdi paɣ’ maa shɛli, amaa doo kam yi kul bɔri ni o mir’ o, o kpirimi. Pumpɔŋɔ n kɔŋko n-nyɛ m ba bia. N zɔri ni n ti kpi ka m ba mini m ma suhuri kabi ka bɛ kpi. Bɛ mi lan ka bi’ so ŋun ni ti sɔɣi ba.”
16Ka Rafɛl daa yɛl’ o, “A bi teei a ba ni daa zal’ a ni a kpuɣimi paɣa ŋun’ a ba zuliya ni la? M mabia, Pumpɔŋɔ wumma, miri ka a lan yɛli alizini maa yɛla. Kpuɣim’ o, m mi ni yuŋ ŋɔ bɛ ni zaŋ o ti a ka a niŋ a paɣa. 17Yi yi ti yɛn kpe duu, nyin’ ŋmaami ziŋ’ la sabili la min’ o suhu la shɛli n-zaŋ li pa buɣim sala zuɣu tulaale zim tuɣilibu laa ni. Di ni nyɔni, 18ka alizini maa wum di nyom maa ka zo ka ku lan mir’ o yaha. Amaa yi yi ti yɛn dɔni, di simdi ka yi niriba ayi maa yiɣisi zani n-suhi ti Duuma Naawuni ŋun be alizanda ni ŋɔ ka o zɔn ya nambɔɣu ka gun ya ka chɛ barina. Di chɛ ka a suhu zɔhira; bɛ daa pun zaŋ o mi ti a pɔi ka naanyi nam dunia ŋɔ. A ni tilig’ o ka o dol’ a kuli. N dihi tabili ni a min’ o ni dɔɣi bihi, ka yi bihi maa ni ti bemi kaman yi mabihi la. Pumpɔŋɔ di lan yɛli shɛli.”
Tɔbayasi ni daa wum Rafɛl yɛtɔɣa maa, ka baŋ ni Zara nyɛla o dɔɣira, ka nyɛ ŋun yi o ba zuliya ni na maa, ka o yurilim zaŋ chaŋ o sani daa galisi pam, ka o suhu daa kpe o ni.",https://www.bible.com/bible/2264/TOB.6.DBWDB
TƆBITI 7,"Bɛ ni be Raguɛl yiŋ’ shɛm
1Bɛ ni daa ti kpe Ɛkibatana ka Tɔbayasi yɛl’ o, “M mabia Azaria, kul zaŋm’ ma daŋ chaŋla ti mabia Raguɛl sani.” Di saha ka o daa zaŋ o chaŋ Raguɛl yiŋa, ka bɛ daa paai ti nya ka o ʒila dunɔdali gbini. Ka bɛ daa daŋ o puhibu, ka o saɣi, ka yɛli, “M mabihi, ni yi paabuna! Naawuni pahimi ti alaafee.”
Di nyaaŋa ka o daa zaŋ ba kpe duu 2ka yɛl’ o paɣ’ Ɛdina, “Nyam’ nachimbil’ ŋɔ ni ti ŋmani m mabia Tɔbiti shɛm!
3Di saha ka Ɛdina daa bɔhi ba, “M mabihi, ya ka yi lee yina?”
Ka bɛ garigi yɛl’ o, “Ti nyɛla Naftali zuliya shɛb’ bɛ ni daa gbahi kuli Ninive la ni niriba.
4Ka o bɔhi ba, “Yi mi ti dɔɣir’ so bɛ ni booni Tɔbiti la?”
Ka bɛ daa garigi saɣi, “Iin, ti mi o.”
Di saha ka o bɔhi ba, “O mal’ alaafee?”
5Ka bɛ garigi yɛli, “O na be o nyɛvili ni ka mal’ alaafee zaa.”
Ka Tɔbayasi daa yɛli, “M ba m-bala.” 6 Di saha ka Raguɛl daa dii vaana ti bɔb’ gbaag’ o ni nintam kumsi ka yɛli, 7“Naawuni niŋm’ alibarika niŋ a ni. A ba nyɛla ninvuɣ’ suŋ ni ŋun mali jilima. Di niŋ nandahima pam ni ninvuɣ’ so ŋun biɛhigu tuhi ka o niŋdi nirilim ŋɔ ti lee zoma.” Di saha ka o daa lan bɔb’ gbaag’ o dɔɣira Tɔbayasi ka kumda. 8Ka o paɣa Ɛdina gba daa kumda, ka bɛ bipuɣiŋga Zara gba kumda.
9Di nyaaŋa ka Raguɛl daa gbaai piɛlaa o biŋkɔbbaligu ni na nti kɔrigi niŋ ba saani ni suhupiɛlli.
Bɛ ni daa su kom naai ka ʒini ni bɛ di bindirigu, ka Tɔbayasi yɛli Rafɛl, “M mabia Azaria, yɛlimi Raguɛl ka o zaŋ n tizɔpaɣa Zara ti ma.” 10Amaa ka Raguɛl daa wum li kaɣibi ka yɛli nachimbil’ maa, “Dim’ ka nyu, ka mali suhupiɛlli yuŋ ŋɔ. Dama m mabia, so ka soli ni o kpuɣi m bipuɣiŋga Zara naɣila nyini. Lala mi n-nyɛ li; n ka soli ni n zaŋ o ti do’ so ka chɛ a, dama nyini n-nyɛ n talahi dɔɣira. Amaa m bia, chɛ ka n yɛl’ a yɛlimaŋli din beni zaa. 11N pun zaŋ o tila dɔbba ayopɔin bɛn nyɛ ti dɔɣiriba, ka bɛ zaa yinoyino daa kpila dahin shɛli yuŋ bɛ yino kam min’ o ni daa kpe duu. Amaa m bia, dim’ ka nyu. Ti Duuma ni niŋ shɛli zaŋ chaŋ yi niriba ayi ŋɔ polo.”
Amaa ka Tɔbayasi daa yɛli, “N ku di bee n-nyu binshɛli naɣila a malila n yɛla maa. ”
Di saha ka Raguɛl daa yɛli, “N ni niŋ li. N zaŋ o ti a zuŋɔ kul mali chana kaman di ni sabi zali shɛm Musa litaafi ni. Di zalila alizanda ni ni ti zaŋ o ti a. Ti Duuma ŋun be alizanda ni ŋɔ wuhimiya soli, ka chɛ ka yi niriba ayi ŋɔ di nasara yuŋ ŋɔ, ka zɔn ya nambɔɣu ka tin ya suhudoo.”
Amiliya chuɣu puhibu
12Di nyaaŋa ka Raguɛl daa bol’ o bipuɣiŋga Zara ka o kana, ka o ti gbaag’ o nuu ni n-zaŋ o ti Tɔbayasi ka yɛl’ o, “Deem’ o ka o leeg’ a paɣa kaman zaligu ni sabi wuhi shɛm Musa litaafi ni. Zaŋm’ o kuli a ba sani ni alaafee. Naawuni malimi yi soli, ka chɛ ka o suhudoo be yi sani.”
13Di nyaaŋa ka o daa yɛli bipuɣiŋga maa ma ni o zaŋm’ gbaŋ ti o na. Ka o daa zaŋ ti o na ka o sabi amiliya lɔbu alikauli gbaŋ din wuhiri ni ŋuna n-zaŋ o bipuɣiŋga maa ti o ni o leeg’ o paɣa kaman Musa zaligu ni wuhi shɛm. 14Di saha ka bɛ daa piligi diri ka nyura.
15Ka Raguɛl daa bol’ o paɣ’ Ɛdina yɛl’ o, “N tizɔpaɣa, malimali du’ din’ la n-zaŋ Zara kpɛhi di ni.”
16Di saha ka o daa malimali di puuni garo kaman o yidan’ ni daa yɛl’ o shɛm, ka zaŋ Zara kpɛhi di ni, ka daa kum o bipuɣiŋga maa zuɣu. Di nyaaŋa ka o daa nyɛh’ o nintam maa o ninni ka yɛl’ o, “M bia, mali suhukpeeni! Ti Duuma ŋun be alizanda ni ŋɔ tim a suhupiɛlli, ka chɛ ka a suhugarigu ŋɔ leei suhupiɛlli. M bia, mali suhukpeeni.” Di nyaaŋa ka o daa yi.",https://www.bible.com/bible/2264/TOB.7.DBWDB
TƆBITI 8,"Bɛ kari alizini maa
1Bɛ ni daa di ka nyu n-naai ka yɛn kpe nti gbihi, ka bɛ daa zaŋ nachimbil’ maa kpɛhi duu maa ni. 2Di saha ka Tɔbayasi daa teei Rafɛl ni daa yɛl’ o yɛtɔɣ’ shɛŋa la yɛla, ka daa yihi ziŋ’ la sabili min’ o suhu la o ni daa zaŋ li niŋ kol’ shɛli ni la n-zaŋ li pa buɣimsal’ nɛma zuɣu tulaalɛzim tuɣilibu laa ni. 3 Ka di nyom maa daa kari alizini maa, ka o zo n-kuli Ijipti yɔɣu ni. Amaa ka Rafɛl daa dol’ o nti gbaag’ o n-lo o nuhi min’ o naba.
Tɔbayasi wunsuhigu
4Zara ba min’ o ma ni daa yi duu maa ni ka yo dunoli, ka Tɔbayasi daa yiɣisi garo zuɣu ka yɛli Zara, “N tizɔpaɣa, yiɣisim’ ka ti suhi ti Duuma, ka fabili niŋ o ka o zo ti nambɔɣu ka yihi ti barina ni.” 5 Di saha ka o daa yiɣisi ka bɛ piligi suhiri ti Duuma ka fabindi niŋd’ o ni o yihi ba barina ni. Ka Tɔbayasi daa suhi Naawuni yɛli,
“Ti yaannim’ Naawuni ŋun mali alibarika ŋɔ,
a yuli mali alibarika sahakam ʒiɛmani kam ni.
Chɛ ka zuɣusaa mini binnamda zaa paɣir’ a sahakam.
6 Nyini n-daa nam Adam ka nam o paɣa Awa
ni o nyɛ o sɔŋda n-sɔŋd’ o.
Bɛ niriba ayi ŋɔ puuni
ka ninsalinim’ zuliya yina.
A daa yɛliya, “Di bi tu ka doo be o ko;
chɛliya ka ti nam sɔŋda ŋun ŋman’ o ti o.
7Pumpɔŋɔ n kpuɣila n tizɔpaɣ’ ŋɔ.
Di mi pala niŋgbuŋ kɔre zuɣu,
amaa n kul kpuɣ’ o mi
ni n suhu zaa.
Chɛ ka m min’ o nya nambɔzɔbo,
ka chɛ ka m min’ o zaa laɣim be hal ti gbaai kpamdi.”
8Di saha ka bɛ zaa daa laɣim yɛli, “Ami, Ami.” 9Di nyaaŋa ka bɛ daa dɔni gbihi.
Amaa ka Raguɛl daa bol’ o tumtumdiba na ka o mini ba yi nti gbi gballi, 10dama o daa yɛlimi, “Di pa shɛli Tɔbayasi gba ni kpi, ka niriba lari ti ka maani ti ansarisi. 11Bɛ ni daa gbi gballi maa naai ka Raguɛl kpe duu nti bol’ o paɣa 12n-yɛl’ o, “Timmi paɣisari’ shɛb’ bɛn tumdi tuma sɔŋd’ a ŋɔ ni yino ka o chaŋ ti nya o be o nyɛvili ni. Amaa o yi kpimi ka ti sɔɣ’ o ka so ku baŋ di yɛla. 13Di saha ka bɛ daa tim paɣisari’ so, ka nyo firila ka yooi dunoli ka kpe nti nya ka bɛ zaa domi gbihira. 14Ka o daa yina ti yɛli ba ni o ne, ka binshɛɣu bi niŋ o. 15Di saha ka bɛ daa paɣi Naawuni ŋun be alizanda ni ŋɔ.
Raguɛl wunsuhigu
Ka Raguɛl daa yɛli,
“Yaa nyin’ Naawuni,
ti paɣir’ a ni paɣibu din be kasi.
Chɛ ka a ninvuɣ’ gahinda zaa paɣ’ a.
Chɛ ka bɛ paɣir’ a sahakam.
16M paɣir’ a, dama
a ti ma suhupiɛlli.
Di bi niŋ kaman ti ni daa tɛhi
ni di ni niŋ shɛm,
amaa a niŋ ti mi kaman a nambɔzɔbo
din galisi ni nyɛ shɛm.
17Ti paɣir’ a, dama a zo bigans’ ayi ŋɔ nambɔɣu.
N Dana, zom’ ba nambɔɣu,
ka gbibi ba ni alaafee.
Chɛ ka bɛ kul mali suhupiɛlli
ni nambɔzɔbo bɛ nyɛvili bebu ni zaa.
18Di nyaaŋa ka o daa yɛl’ o tumtumdiba maa ni bɛ ŋarimi gballi maa pɔi ka biɛɣu naanyi neei.
Amiliya lɔbu chuɣu
19Dimbɔŋɔ nyaaŋa ka Raguɛl daa yɛl’ o paɣa ni o malimi bɔrɔbɔro pam, ka daa yi n-chaŋ o biŋkɔbiri ni nti gbahi niɣ’ ayi mini piɛlah’ anahi na nti yɛli ni bɛ kɔrigim’ ba. Di saha ka bɛ daa piligi shili malibu. 20 Ka o daa boli Tɔbayasi na nti po pɔri yɛl’ o, “A bi yɛn yi kpe hal ni biɛɣu pihinahi, amaa a ni be kpe ka ti min’ a diri ka nyura, ka a kpaŋsi m bipuɣiŋga maa suhu o ni daa nya suhusaɣiŋgu shɛli la zuɣu. 21Di nyaaŋa ka a zaŋ n ni su shɛlikam pirigili n-labi kuli a ba sani ni alaafee. Ka m mini m paɣ’ yi ti kani, pirigili din kpalim maa ni leeg’ a dini. M bia, chɛ ka a suhu kpɛma. N nyɛla a ba ka Ɛdina nyɛ a ma. Pumpɔŋɔ zaŋ chana, ti nyɛla a min’ a paɣ’ niriba sahakam. M bia, mali suhukpeeni.",https://www.bible.com/bible/2264/TOB.8.DBWDB
TƆBITI 9,"Bɛ chaŋ Ragɛs
1Di saha ka Tɔbayasi daa boli Rafɛl na ti yɛl’ o, 2“M mabia Azaria, zaŋmi tumtumdiba anahi ni laakuma ayi ka yi chaŋ Ragɛs nti kpe Gabaɛl yiŋa n-zaŋ alikauli gbaŋ ŋɔ ti o ka deei liɣiri maa, ka zaŋ o mali ka amiliya lɔbu chuɣu maa ni na. 3A mi ni ŋ-ŋɔ m ba kaanila dabisa, ka n yi yuui dahin yini gari o ni mi shɛm, di ni muɣis’ o pam. 4A nyɛla ŋun di Raguɛl ni po pɔri shɛli maa shɛhira, ka n ku tooi saɣim o pɔri maa.
5Di saha ka Rafɛl mini tumtumdiba anahi maa daa zaŋ laakuma ayi maa chaŋ Ragɛs din be Miidia tiŋgbɔŋ ni maa nti kpe Gabaɛl yiŋa. Ka Rafɛl daa zaŋ alikauli gbaŋ maa ti o ka yɛl’ o ni Tɔbiti bia Tɔbayasi kpuɣila paɣa ka boon’ o ni o kana amiliya lɔbu chuɣu ni. Di saha ka Gabaɛl daa yiɣisi n-kali liɣiri kpalansi maa ti o, ka di kul nyɛla bɛ ni daa lo li shɛm maa ka binshɛɣu bi dam li. Ka bɛ daa zaŋ li pa laakuma maa zuɣu. 6Ka biɛɣu daa ti neerina, ka bɛ daŋ yiɣisibu chaŋ amiliya lɔbu chuɣu maa ni. Bɛ ni daa mali ti kpe Raguɛl yiŋa n-nya ka Tɔbayasi ʒimi diri bindirigu. Ka o daa yiɣisina nti puhi Gabaɛl. Ka o daa dii kumda, ka paɣ’ o ka yɛli, “Bi’ suŋ ŋun mali jilima, a ba nyɛla ninvuɣ’ suŋ ŋun mali jilima, ka o biɛhigu tuhi, ka o niŋdi nirilim. Ti Duuma niŋmi alizanda ni alibarika niŋ a min’ a paɣ’ ni, ka niŋ alibarika niŋ o ba min’ o ma ni. M paɣiri Naawuni, dama n nya m mabia Tɔbiti o bia Tɔbayasi biɛhigu ni.”",https://www.bible.com/bible/2264/TOB.9.DBWDB
TƆBITI 10,"Tɔbiti mini Ana suhuri saɣimya
1Biɛɣu kam, Tɔbiti daa kul maanila dabisa laasabu ni o baŋ daba ala ka Tɔbayasi lee yɛn zaŋ chaŋ ka labina. Ka dabisa maa ni daa ti gari ka o bia maa bi labina, 2ka o daa yɛli, “Bɛ naɣ’ ti goog’ o mi zali bee? Bee ŋ-ŋɔ Gabaɛl n-kpi ka so kani ŋun ni zaŋ liɣiri maa ti o? 3Ka o suhu daa saɣim.
4Ka o paɣ’ Ana daa yɛli, “M bia maa kpiya. O lan ka ninvuɣ’ nɛma ni.” Ka o daa kuhir’ o bia maa zuɣu ka yɛra, 5“Mbusim paai ma, m bia ŋun nyɛ n nini ŋɔ, bɔ n-niŋ ka n daa chɛ ka a chaŋ lala chandi maa?”
6Amaa ka Tɔbiti daa kul yɛr’ o, “N yura, chɛl’ kumsi; di chɛ ka di muɣis’ a. O mali alaafee. Di pa shɛli ti ni bi tɛhi binshɛŋa yɛla n-na gbib’ ba nimaani maa. Do’ so ŋun min’ o chaŋ maa nyɛla ti ni dihi so tabili. N yura, bɛ ni kuna pumpɔŋɔ.”
7Ka o daa garigi yɛl’ o, “A gba foma! Di bɔri ni a yɔhim ma. M bia maa kpiya.” Ka o daa kul yiri dol’ o bia maa ni daa doli so’ shɛli chaŋ maa yuuna, ka bi bɔri ni o wum so yɛligu yaha. Wuntaŋ’ daa yi ti lu, o kpɛrila duu nti fabindi ka kumd’ o bia maa zuɣu yuŋ zaa, ka bi gbihira.
Bɛ yiɣisi Ɛkibatana kuli
Raguɛl ni daa po pɔri ni o yɛn zaŋla biɛɣu pinaanahi shɛli puh’ o bipuɣiŋga maa daamiliya chuɣu la ni daa gari, ka Tɔbayasi daa ka o sanna ti yɛl’ o, “Chɛ ka n labi kuli, dama m mi ni m ba mini m ma bi niŋ yɛda ni bɛ nini ni lan nya ma yaha. Dinzuɣu m ba, n suhir’ a mi ni a chɛ ka n labi kuli m ba sani. N daa pun kahigi wuh’ a o ni be shɛm ka n chɛ o ka kana maa.”
8Amaa ka Raguɛl daa yɛli Tɔbayasi, “M bia kpalimma. Be n sani. N ni tim tuumba a ba Tɔbiti sani ka bɛ ti yɛl’ o a yɛla.”
9Amaa ka Tɔbayasi daa bi saɣi ka yɛli, “N suhir’ a mi, chɛ ka n labi kuli m ba sani.
10Ka Raguɛl daa dii zaŋ Tɔbayasi daamiliya Zara ti o, ka daa lan zaŋ o ni mali shɛlikam pirigili pah’ o: O daa ti o daba bɛn nyɛ dɔbba mini paɣiba ni niɣi ni piɛri ni bunsi ni laakuma ni situra ni liɣiri ni yili puuni nɛma. 11Di nyaaŋa ka o daa biɛli ba zali soli, ka bɔb’ gbaai Tɔbayasi n-chɛbis’ o ka yɛli, “M bia, puhimi yiŋnima, Naawuni ni mali napɔŋ. Ti Duuma ŋun be alizanda ni ŋɔ ni chɛ ka a min’ a paɣ’ Zara tɔŋ. O chɛ ka n nya yi bihi pɔi ka naanyi kpi.” 12Di nyaaŋa ka o daa bɔb’ gbaag’ o bia Zara ka yɛl’ o, “M bia, tim’ a yidan’ ba min’ o ma jilima, dama zuŋɔ zaŋ chana, bɛna n-nyɛ a ba min’ a ma kaman tinim’ bɛn dɔɣ’ a ŋɔ. M bia, cham’ ni suhudoo, ka chɛ ka n wumdila a din viɛla saha shɛli n ni be n nyɛvili ni ŋɔ. Di saha ka o daa chɛbisi ba ka bɛ chaŋ.
Di saha ka Ɛdina daa yɛli Tɔbayasi, “M bi’ yurigu, ti Duuma ŋun be alizanda ni ŋɔ kulisimiya yiŋ’ ni alaafee. O tim’ ma nyɛvili waɣinli ka n ti nya a mini m bipuɣiŋga ŋɔ bihi pɔi ka naanyi kpi. Ti Duuma ninni ka n zaŋ m bipuɣiŋga ŋɔ ti a. Miri ka a niŋ binshɛli m-milig’ o suhu o nyɛvili bebu ni zaa. M bia, zuŋɔ zaŋ chana n nyɛla a ma, ka Zara mi nyɛ a paɣ’ yura. Naawuni chɛ ka ti zaa tɔŋ ti biɛhigu ni zaa.” Di nyaaŋa ka o daa bɔb’ gbaai bɛ niriba ayi maa zaa ka chɛbisi ba. 13Ka Tɔbayasi daa yi Raguɛl sani ni suhupiɛlli ka di niŋ o nyaɣisim ka o paɣiri alizanda mini dunia Duuma ŋun nyɛ binshɛɣukam Naa ŋɔ, o ni daa chɛ ka o di nasara o chandi maa ni la zuɣu. Dimbɔŋɔ zaa nyaaŋa ka o paɣi Raguɛl min’ o paɣ’ Ɛdina ka yɛli, “N Duuma n-zali ma ni n tim’ ya jilima m biɛhigu ni zaa.”",https://www.bible.com/bible/2264/TOB.10.DBWDB
TƆBITI 11,"Yiŋ’ kundi
1Bɛ ni daa ti miri Kasɛrin, tin’ shɛli din mini Ninive daa miri tab’ la, ka Rafɛl daa yɛli, 2“A mi a ba ni daa be shɛm ka ti chɛ o ka yina. 3Chɛ ka ti daŋ a paɣ’ maa tooni nti maani yili maa shili ka bɛ naanyi paana.” 4Bɛ ni daa doli tab’ chana ka Rafɛl yɛl’ o, “Zaŋmi ziŋ’ som la.” Ka baa la daa doli bɛ nyaaŋa.
5Di saha maa Ana daa ʒila sol’ ni n-yuun’ o bia ni yɛn yi shɛli polo na maa. 6O nini ni daa ti nya o ni kanna ka o yɛl’ o ba, “Nyama, a bia la mini do’ so ŋun min’ o daa chaŋla zaa kuna.”
7Ka Rafɛl daa yɛli Tɔbayasi saha shɛli o ni daa chan’ o ba sani, “M mi ni o nina maa ni neei. 8Zaŋmi ziŋ’ som la ʒe o nina maa, ka di tim maa chɛ ka bimpiɛla maa fuɣisi n-yi o nina maa ni na, ka o neei n-lan nya neesim.”
9Di saha ka Ana daa zo n-chaŋ o bia maa sani nti bɔb’ gbaag’ o ka yɛli, “M bia, n ni yipa nya a pumpɔŋɔ ŋɔ n ni kpi ni suhudoo.” Ka daa kum ni suhupiɛlli.
Tɔbiti nina neebu
10Di saha ka Tɔbiti daa yiɣisi no ŋmiraŋmira yi dunɔdali ni. Ka Tɔbayasi daa zaŋ 11ziŋ’ som la chaŋ o sani nti gbaag’ o gbibi ka pɔbisi o nina maa ni ka yɛl’ o, M ba, chɛ ka a suhu kpɛma!” Ka daa zaŋ tim maa niŋ o nina maa, 12 ka di daa neei li. 13Di nyaaŋa ka o daa zaŋ o nuhi ayi n-laligi bimpiɛla din pa o nina zuɣu maa. Di saha ka Tɔbiti daa nya o bia maa, ka dii bɔb’ gbaag’ o, 14ka kuhiri ka yɛli, “M bia, n nya a, nyin’ ŋun nyɛ n nina neesim ŋɔ!” Di nyaaŋa ka o daa yɛli,
“Naawuni nyɛla alibarikalana,
ka o yuli din galisi ŋɔ mal’ alibarika,
ka o malaikanim’ mali alibarika.
O yuli din be kasi ŋɔ mali alibarika ʒiɛmani kam ni.
15Hal o ni daa kul zaŋ dɔro ŋɔ ti ma maa zaa yoli,
o zo ma nambɔɣu.
Pumpɔŋɔ n nya m bia Tɔbayasi!”
Di saha ka o daa kpe duu ni suhupiɛlli, ka yiini yila paɣiri Naawuni pampam.
Ka Tɔbayasi daa yɛl’ o ba ni o di nasara o chandi maa ni; ni o ʒi liɣiri maa na, ka kpuɣi Raguɛl bipuɣiŋga Zara, ka yɛli ni o na be soli, Ninive dunɔdali la shee kanna.
Zara paabuna
16Ka Tɔbiti suhu daa paligi ka o paɣiri Naawuni, ka yi ni o ti tuh’ o bia paɣ’ maa soli Ninive dunɔdali mali shee. Niriba ni daa nya o ni yina n-chan’ o kɔŋko ni yaa ka so bi vɔr’ o maa, ka di niŋ ba alahiziba. 17Bɛ zaa nini maa ni ka Tɔbiti daa chɛ ka bɛ baŋ ni Naawuni n-zo o nambɔɣu ka neeg’ o nina maa.
Tɔbiti ni daa paag’ o bia Tɔbayasi paɣ’ Zara sani, o daa suhila alibarika niŋ o ni ka yɛli, “Kpɛmina m bia! Ni a paabuna. M bia, ti paɣiri Naawuni ŋun zaŋ a ti ti ŋɔ. Ti paɣiri a ba min’ a ma. Ti paɣiri m bia Tɔbayasi, ti paɣir’ a gba, m bia. Pumpɔŋɔ kpɛm’ a yiŋ’ na. Ti puhira. Ni a paabuna ni suhupiɛlli ni wumpaɣibo. M bia, kpɛmina.
Dinzuɣu dindali maa Yɛhudianim’ zaa bɛn daa be Ninive suhuri daa paligiya. 18Ka Tɔbiti dɔɣiriba Ahikari mini Nadab daa kana ti pahi Tɔbiti zuɣu mali suhupiɛlli. Ka bɛ daa zaŋ daba ayopɔin puhi Tɔbayasi daamiliya lɔbu chuɣu maa ni suhupiɛlli, ka bɛ daa ti o pina pam.",https://www.bible.com/bible/2264/TOB.11.DBWDB
TƆBITI 12,"Malaika Rafɛl
1Amiliya lɔbu chuɣu maa ni daa naai, ka Tɔbiti daa bol’ o bia Tɔbayasi na ti yɛl’ o, “M bia, yulimi do’ so ŋun daa biɛl’ a chaŋ maa yɔri zuɣu, ka pah’ o shɛli.” 2Ka o garigi bɔh’ o, “M ba, ala ka n lee yɛn ti o? Man’ di bi zaɣisi ka ti zaŋ ti ni ʒi neen’ shɛŋa na maa pirigili ti o. 3Dama o zaŋ ma labisina ni alaafee ti tin ya, ka tibi m paɣa, ka ti ʒi liɣiri maa na, ka o lan tib’ a gba. Ala ka n lan yɛn ti o pahi?”
4Ka Tɔbiti daa yɛli, “M bia, di simdi ni ti zaŋ o ni ʒi binshɛŋa zaa na maa pirigili ti o.”
5Di saha ka Tɔbayasi daa bol’ o na ti yɛl’ o, “Zaŋmi ti ni ʒi binshɛŋa zaa na maa pirigili ka di leeg’ a yɔri. Naawuni ni kundi.”
6Di saha ka Rafɛl daa boli bɛ niriba ayi maa ashilɔni ti yɛli ba, “Paɣimiya Naawuni, ka kahig’ o yɛla wuhi ninsalinim’ zaa o ni tum din viɛl’ shɛŋa zaa tin ya maa zuɣu. Timiy’ o jilima ka yilimiya yila paɣim’ o yuli. Timiy’ o jilima din simdi, ka mol’ o tuma yɛla sokam sani. Miriya ka yi niŋ zinchili zaŋ chaŋ o yɛla molibu polo.
7“Di veeni ni nir’ zaŋ naa yɛla sɔɣi, amaa ka lee kahigi Naawuni tuma wuhi, ka ti o jilima din simdi, ka kahigir’ o yɛla wuhiri niriba.
Tummiya din viɛla, ka zaɣ’ biɛɣu ku nyaŋ ya.
8 “Wunsuhigu mini nolɔbo viɛla, amaa din viɛl’ gari binyɛra ayi maa nyɛla zaka yihibu mini wuntizɔbo. A yi mali biɛla ka nyɛ wuntizɔra di so ni a mali buni ka nyɛ tuumbiɛrilana. A yi yihiri zaka, di so ni a laɣisi salima sɔŋ. 9 Dama zaka yihibu tiligir’ nir’ kum ni, ka nyahiri alahichi balibu kam. Ninvuɣ’ shɛb’ bɛn yihiri zaka ni paai bɛ nyɛviya tariga, 10amaa bɛn tumdi alahichi mini tuumbiɛri nyɛla bɛn tumdi bɛmaŋ’ barina.
11N ni kahigi yɛlimaŋli maa zaa wuhi ya pumpɔŋɔ ka ku sɔɣi ya shɛli. N di pun kahigi li wuhi ya saha shɛli n ni di yɛli ya ni di viɛl’ ni yi sɔɣi naa ashili, amaa ka lee kahigi Naawuni tuma wuhi ni jilima din simdi la. 12 Dinzuɣu a mini Zara ni daa suhi Naawuni la, mani n-daa zaŋ li ti karim ti Duuma jilima shee. Lala n-daa lan niŋdi saha shɛlikam a daa yi kul sɔɣi kpima. 13Dahin shɛli a ni daa ti bi niŋ zinchili ka yiɣisi ka chɛ a bindirigu dibu n-chaŋ ni a ti sɔɣi bɛ ni daa ku do’ so la, 14Naawuni n-daa tim ma na ni n ti zahim’ a maa. Di saha ka o daa lan tim ma na ni n ti tib’ a ka fa a bia paɣa Zara o muɣisigu ni bahi. 15 Mani n-nyɛ Rafɛl. N nyɛla malaikanim’ ayopɔin shɛb’ bɛn mali shili ʒiɛya ni bɛ kpe ti Duuma jilima shee la ni yino.”
16Ka dabiɛm daa gbahi bɛ niriba ayi maa, ka bɛ niŋgbuna sɔhira, ka bɛ lu n-zaŋ bɛ nina kpa tiŋa. 17Amaa ka o daa yɛli ba, “Di zɔriya dabiɛm, chɛliya ka yi suhuri doya. Paɣimiya Naawuni sahakam. 18Man’ ŋuna, n ni daa be yi sani saha shɛli maa, pa n yubu ka n daa tumdi maa, amaa Naawuni yubu ka n daa tumdi maa. Paɣimiy’ o dabisili kam, ka yilimiya yila paɣim’ o. 19Hal yi ni yi nyari ma ka tɛhi ni n dirimi ka nyuri maa, n yi bi diri binshɛli bee n nyuri binshɛli. Ʒii ka yi yi nyari maa. 20Dinzuɣu pumpɔŋɔ yiɣisimiya tiŋgban’ ni m-paɣi Naawuni. Nyamiya, n durila ŋun tim ma na maa sani. Sabimi binshɛɣukam din niŋ a maa zaa sɔŋ.” Ka o daa du n-labi.
21Di saha ka bɛ daa yiɣisi zani ka bi lan nya o. 22Ka bɛ daa yiini yila paɣiri Naawuni, ka moli Naawuni yɛla o ni daa tum alahiziba tuun’ shɛli saha shɛli o malaika maa ni daa yi bɛ zuɣu la.",https://www.bible.com/bible/2264/TOB.12.DBWDB
TƆBITI 13,"Tɔbiti wumpaɣibo yilli
1Di saha ka Tɔbiti daa yɛli,
“Naawuni ŋun be ŋɔ nyɛla alibarikalana sahakam,
dama o nam nyɛla din be ʒiɛmani kam ni.
2Dama o darigir’ ti tibili,
ka lan zɔri ti nambɔɣu.
O zaŋdi ti siɣiri kpiimba biɛhigu shee tiŋgban’ ni,
ka lan yihiri ti tiŋgbani puuni na,
ka shɛli kani din ni tooi faag’ o nuu ni.
3Yinim’ Izraɛlnima, molimiy’ o yɛla
o ni wurim ya kpɛhi zuliya shɛb’ ni maa sani.
4 Hal nimaani, o wuhi ya
o ni galisi shɛm.
Tibigimiy’ o vuhirigu kam tooni,
dama o nyɛla ti Duuma ni ti Naawuni.
O nyɛla ti Ba,
ka lan nyɛ ti Naawuni sahakam.
5O ni darigi yi tibili
yi tuumbiɛri zuɣu,
amaa o ni lan zo yi zaa nambɔɣu.
O ni yihi ya o ni wurim ya kpɛhi
zuliya shɛb’ zaa ni na.
6Yi yi ŋmaligi lab’ o sani
ni yi suhu zaa mini yi shia zaa,
ka tumdi din nyɛ yɛlimaŋli o sani,
di saha o ni ŋmaligi kpa yi polo na,
ka ku lan ŋmalig’ o nini bahi kpaŋ’ ka chɛn ya.
Dinzuɣu pumpɔŋɔ yulimiy’ o
o ni niŋ shɛli tin ya,
ka duhi yi yɛhi m-mol’ o yɛla.
Paɣimiya ti Duuma ŋun be tibi zaa ŋɔ,
ka tibigiya ŋuna ŋun nyɛ ʒiɛmani kam naa ŋɔ.
N ni mol’ o yɛla
bɛ ni gbaai ma kuli
tin’ shɛli ni maa,
ka wuh’ o yiko
min’ o jilima ni nyɛ shɛm
alahichinim’ tinsi ni.
Yinim’ alahichinima,
ŋmaligimiya lab’ o sani,
ka tumdi din tuh’ o sani;
di pa shɛli o ni niŋ ya nirilim,
ka zɔn ya nambɔɣu.
7Man’ ŋuna, n tibigiri n Naawuni,
ka n suhu piɛl’ alizanda Naa ŋɔ zuɣu.
8Chɛ ka zuliya kam yɛr’ o jilima yɛla,
ka moon’ o yɛla Jɛrusalɛm.
9 Mbaye, Jɛrusalɛm din nyɛ tiŋ’ kasi ŋɔ,
o daa darig’ a tibili
amaŋmaŋ’ nuhi tuma zuɣu,
amaa o ni lan zo wuntizɔriba bihi nambɔɣu.
10Molimi ti Duuma yɛla,
dama o viɛla;
ka paɣimi ʒiɛmani kam Naa ŋɔ
din ni chɛ ka o lan me
o jɛmbu duu a ni.
O chɛ ka bɛ ni gbah’ a puuni
ninvuɣ’ shɛb’ zaa mali suhupiɛlli,
ka yuri bɛnkam be a ni ka nandahima mali ba la
hal ni saha din ka bahigu.
11Neesim titali ni ti neei
dunia luɣilikam.
Zuliyanim’ pam ni ti yi katinsi
ka a ni na.
Dunia ŋɔ luɣilikam niriba
ni ti gbibi pina bɛ nuhi ni
n-ka a yuli din be kasi ŋɔ
puuni na nti zaŋ li ti
alizanda ni Naa.
Ʒiɛman’ kam niriba ni ti yili
suhupiɛlli wumpaɣibo yila a ni.
Ka Naawuni ni pii nyin’ tin’ shɛli ŋɔ
yuli kul ni beni sahakam.
12Noli ni di bɛnkam zaa
tɔɣisi yɛtɔɣ’ biɛri jɛnd’ a.
Noli ni di bɛnkam zaa
tuhi nyaŋ a ka wurim a goma,
ka daag’ a binwɔɣila din du pam la luhi,
ka nyo a yiya buɣim la.
Amaa bɛnkam zaa ti a jilima
ni mali alibarika sahakam.
13Dinzuɣu chamiya ti mali suhupiɛlli
wuntizɔriba bihi zuɣu,
dama bɛ ni ti laɣim ba luɣ’ yini
ka bɛ paɣi ŋun nyɛ ʒiɛmani kam Duuma ŋɔ.
14Ninvuɣ’ shɛb’ bɛn yur’ a
mali suhupiɛlli, dama bɛ ni
pah’ a zuɣu mali suhupiɛlli,
ka nyar’ a jilima sahakam.
15M paɣiri n Duuma
ŋun nyɛ Na’ titali ŋɔ;
16dama bɛ ni lan me Jɛrusalɛm
ka di leeg’ o yili ʒiɛmani kam ni.
N naan ti mali suhupiɛlli pam
n zuliya shɛb’ yi di naan ti kpalim
n-nya a jilima ka paɣi alizanda ni Naa ŋɔ.
Bɛ ni ti zaŋ bɛ ni booni kuɣ’ viɛl’ shɛŋa
safaya la mini ɛmɛrald la me a dunɔdaya,
ka zaŋ kuɣ’ viɛla me a goma zaa;
ka zaŋ salima me Jɛrusalɛm binwɔɣila,
ka zaŋ salima alali me
bɛ ni zaani luɣ’ shɛŋa tuhiri tɔbu la.
Bɛ ni ti zaŋ rubi min’ ofiri kuɣ’ viɛla mali di pala zaa.
17Jɛrusalɛm dunɔdaya ni ti yili suhupiɛlli yila,
ka di yiya ti yɛr’ saɣi,
‘Haliluya! Paɣimiya Izraɛl Naawuni!’
Ka bɛn mali alibarika la ni ti paɣ’ o yuli din be kasi ŋɔ sahakam.”",https://www.bible.com/bible/2264/TOB.13.DBWDB
TƆBITI 14,"Tɔbiti kpamli zilinkom din bahindi nyaaŋa
1Lala ka Tɔbiti daa naag’ o wumpaɣibo maa. 2Tɔbiti ni daa ti paai yuun’ kɔbiga ni pinaayi saha shɛli ka o daa kpi ni suhudoo, ka bɛ daa sɔɣ’ o Ninive ni jilima pam. O yuma daa nyɛla yuun’ pihiyɔbunaayi saha shɛli o ni daa zom la. O nina maa ni daa neei nyaaŋa, o daa lan mali buni pam ka yihiri zaka, ka kul paɣiri Naawuni, ka mooni Naawuni jilima yɛla molo.
3O ni daa ti saɣi kpibu, o daa bolila o bia Tɔbayasi min’ o bihi ayopɔin na ti yɛl’ o, “M bia, zaŋmi a bihi ŋɔ 4 n-zo yomyom kuli Miidia, dama n niŋ yɛda ni anabi Nahum ni daa zaŋ Naawuni yɛligu shɛli yɛli zaŋ chaŋ Ninive polo la zaa nyɛla din ni niŋ pali n-di Asiria tabili Ninive. Yɛlimaŋli, Naawuni ni daa tim Izraɛl anabinim’ na ka bɛ ti yɛli shɛlikam zaa ni niŋ pali. Bɛ yɛtɔɣa maa shɛli bi yɛn kɔŋ niŋbu. Amaa di zaa ni niŋ pali di niŋbu saha. Dinzuɣu Miidia ni ti maha n-gari Asiria mini Babilɔn. Dama m mi ka niŋ yɛda ni Naawuni ni daa yɛli shɛlikam la ni niŋ pali ni yɛlimaŋli. Anabinim’ maa yɛligu zaɣ’ yini gba bi yɛn yiɣisi. Bɛ ni wurim ti mabihi zaa bɛn be Izraɛl tiŋgbɔŋ ni, ka gbahi ba daba tiŋgban’ viɛlli maa ni chaŋ, ka Izraɛl tiŋgbɔŋ zaa ti leei dabari. Hal Samaria mini Jɛrusalɛm zaa ni ti leei dabari. Bɛ ni ti nyo Naawuni jɛmbu duu la buɣim ka di di n-wurim zaa, ka di kpalim zani dabari daba ayi. 5Amaa Naawuni ni ti lan zo ba nambɔɣu, ka lan zaŋ ba labisi Izraɛl tiŋgbɔŋ ni na ka bɛ ti lan me Naawuni jɛmbu duu maa yaha, amaa di ku viɛl’ kaman tuuli dini maa hal ka anabinim’ ni daa yɛli shɛm la pali niŋbu saha ti paai. Dimbɔŋɔ nyaaŋa bɛ zaa ni ti yi tinzun tinsi ni labina nti labi me Jɛrusalɛm ka di niŋ viɛlim yaha, ka labi me Naawuni jɛmbu duu di puuni ka di kul be kaman Izraɛl anabinim’ ni daa yɛli shɛm zaŋ chaŋ di polo la.
6Di saha dunia ŋɔ ni zuliya kam zaa ni ti laɣim nimaani n-jɛmdi Naawuni ni yɛlimaŋli. Bɛ ni zaŋ bɛ buɣ’ shɛŋa din daa yɔhim ba kpɛhi yɔɣu bɛ biriginsim ni la zaa bahi, 7ka paɣiri Naawuni ŋun be sahakam ŋɔ ni wuntitali. Ka bɛ ti laɣim Izraɛlnim’ zaa bɛn tiligi ka nyɛ bɛn na mi Naawuni yɛla la luɣ’ yini; ka bɛ ti chaŋ Jɛrusalɛm nti be Ibrahimma tiŋgbani maa ni sahakam ka barina shɛli kani, ka bɛ ti zaŋ li ti ba. Bɛn yuri Naawuni ni bɛ suhuri zaa ni ti mali suhupiɛlli, amaa bɛn tumdi alahichi mini tuumbiɛri zaa birili ni ti kpihim dunia ŋɔ zaa ni.
8Dinzuɣu m bihi, n zali ya ni yi jɛmmi Naawuni ni ʒiɛyimtali ka tumdi din tiɣir’ o nini. 9Di simdi ni a wuh’ a bihi maa gba ka bɛ tumdi din tuhi ka yihiri zaka, ka chɛ ka Naawuni yɛla be bɛ suhuri ni, ka paɣiri Naawuni ni bɛ suhuri zaa ni bɛ yaa zaa. Dinzuɣu m bia, pumpɔŋɔ yiɣisim’ Ninive; di lan kpalim be kpe.
10A yi ti kul sɔɣi a ma baɣili ma dahin shɛli, nyin’ di lan gbe tiŋ’ ŋɔ ni yaha. Dama n nya ninvuɣ’ biɛtali pam tiŋ’ ŋɔ ni, ka yɔhiŋ kul pali di ni, ka niriba maa bi lan zɔri vi. M bia, nyam’ Nadab ni daa niŋ Ahikari ŋun daa wums’ o la shɛm. Bɛ daa ti bi zaŋ o zaɣ’ nɛɔŋ niŋ tiŋgban’ ni? Dama Naawuni daa yo o samli o vi tuma maa zuɣu. Ahikari daa lan yina neesim ni, amaa Nadab ŋun’ daa chaŋ ti bela zibisim ni sahakam. O daa lo nia ni o kula Ahikari, amaa Ahikari ni daa yihiri zaka zuɣu daa chɛ ka o yi Nadab ni daa bar’ o tɔn shɛli maa ni, amaa ka Nadab maŋmaŋ’ daa ŋmaligi lu tɔŋ maa ni kpi. 11Dinzuɣu m bihi, nyamiya zaka yihibu ni tumdi tuun’ shɛli, ka nya ninvuɣ’ biɛtali gba ni tumdi tuun’ shɛli. Ninvuɣ’ biɛtali tahirila kum na. Amaa pumpɔŋɔ n vuhim naaya.”
Di saha ka bɛ daa zaŋ o sɔŋ o bindoo zuɣu ka o bahi. Ka bɛ daa sɔɣ’ o ni jilima. 12Tɔbayasi ma ni daa ti kpi, ka o sɔɣ’ o baɣil’ o ba. Di nyaaŋa ka bɛ daa yiɣisi labi Miidia tiŋgbɔŋ ni nti ʒini Ɛkibatana o deemba Raguɛl sani. 13O daa tir’ o deennim’ maa jilima pam bɛ ninkurilim ni. Ka bɛ daa ti kpi ka o sɔɣi ba Ɛkibatana din be Miidia tiŋgbɔŋ ni la. Ka o daa di Raguɛl buni fali pah’ o ba Tɔbiti buni maa zuɣu.
14O daa kurigiya pam ni jilima, ka o yuma daa mali ti paai yuun’ kɔbiga ni pinaayopɔin. 15O daa wum Ninive wurimbu yɛla, ka daa nya bɛ ni daa gbahi di niriba maa daba kun’ Miidia; bɛn nyɛ Miidia Naa Siazarɛs ni daa gbahi shɛb’ daba la pɔi ka naanyi kpi. Ka Tɔbayasi daa paɣi Naawuni o ni daa niŋ Ninive mini Asiria shɛm maa zuɣu. Ninive yɛla daa niŋ o nyaɣisim pam, ka o daa kul paɣiri ti Duuma Naawuni di zuɣu sahakam pɔi ka naanyi ti kpi. Ami.",https://www.bible.com/bible/2264/TOB.14.DBWDB
JUDIT PILIGU,"PILIGU
Judit litaafi ŋɔ daa sabila saha shɛli Yɛhudianim’ dimnim’ tɔbbihi ni daa lo nia ni bɛ kpihim bɛ birili. Judit ŋun nyɛ yɛtɔɣa ŋɔ gandammoli daa nyɛla pako’ so ŋun doli adiini soli viɛnyɛliŋga kaman Musa zaligu ni daa wuhi shɛm. O daa nyɛla ŋun zaŋ omaŋ’ dalim Naawuni ni o sɔŋ o ka o ku Holɔfɛnɛs, ka fa Yɛhudia zuliya bahi.
Din be litaafi ŋɔ puuni
Bɛ lo nia ni bɛ kpihim Yɛhudianim’ birili 1.1—7.32
Judit tiligi Yɛhudia zuliya 8.1—14.19
Yɛhudianim’ di nasara 15.1—16.25",https://www.bible.com/bible/2264/JDT.INTRO1.DBWDB
JUDIT 1,"Tɔbu lu Nɛbukadnɛza mini Afakizad Sunsuuni
1Nɛbukadnɛza daa di nam ʒila Ninive din nyɛ tinzuɣu la ni n-su Asirianima. O nam maa dibu yuun’ pinaayi saha ka Afakizad daa di nam ʒi Ɛkibatana n-su Miidianima. 2O daa zaŋla kuɣ’ kpɛra me goma gili Ɛkibatana, ka di dubu nyɛ mita pihita, ka kuɣ’ kpɛra maa barilim nyɛ mita pisinaayi, ka di wɔɣilim nyɛ mita yini ni biɛla. O daa chɛ ka di dubu nyɛla mita ayi ni pirigili, ka di yɛliŋ mi nyɛ mita pisinaanu. 3O daa me pihi zali di dunɔdaya shee ka di dubu nyɛ mita pihinahinaanu, ka di yɛliŋ nyɛ mita pihita tam di tanzahi zuɣu. 4Ka o daa niŋ di dunɔdaya ka di dubu nyɛ mita pihitanaanu, ka di yɛliŋ mi nyɛ mita pisi ni o tɔbbihi piɛri tab’ dol’ li yira, ka o tɔbbi’ tinchandiba kul tuɣi taba. 5Di saha ka Naa Nɛbukadnɛza daa lo tɔbu ni o tuhi Naa Afakizad bɔpiɛligu din yɛlima n-do Ragɛs tintariga la ni. 6Ka zoya ni tinsinim’ zaa mini bɛn zaa daa ʒi m-baɣi Yufretiiz mini Tigiris mɔɣa ni Hidasipɛs ni Ɛlamnim’ bɛn daa be bɔpiɛligu maa ni la Naa Ariok daa pahi Naa Afakizad zuɣu. Ka zuliya gbaliŋ tɔbbihi daa pahi Kalidianim’ tɔbbihi maa zuɣu. 7Di saha ka Asiria Naa Nɛbukadnɛza daa tim ti boli Pɛriʒianim’ mini ninvuɣ’ shɛb’ bɛn daa be wulinluhili polo zaa ni bɛn be Kilikia ni Damaskus ni Lɛbanɔn ni Antilɛbanɔn ni bɛnkam zaa daa ʒi m-baɣi teeku 8nti pahi bɛnkam daa be Kamɛl mini Giliad zuliyanim’ ni la mini Galili zuɣusaa polonim’ ni Ɛsidirailɔn bɔpiɛligu din galisi la nima. 9Lahibali maa daa lan ti nti to bɛnkam zaa be Samaria ni di fɔntinsinima ni Jɔɔdɛn Mɔɣili dulinima zaŋ hal ti to Jɛrusalɛm ni Bɛtani ni Chɛlusi ni Kadɛshi ni Ijipti mɔɣili duli nima ni Tapanhɛs ni Ramɛsis ni Goshɛn tiŋgbɔŋnim’ zaa 10zaŋ hal ti gari Tanisi mini Mɛmfisi ni bɛnkam zaa be Ijipti zaŋ ti paai Itiɔpia tintarisi la. 11Amaa ka bɛnkam zaa daa be yaɣili maa polo daa zaɣisi Asiria Naa Nɛbukadnɛza boligu maa, ka lan zaɣisi ni bɛ ku pah’ o zuɣu tuhi tɔbu maa; dama bɛ daa bi zɔr’ o, amaa ka kul lih’ o ni o nyɛla ninvuɣ’ yino. Dinzuɣu ka bɛ daa kar’ o tuumba maa labisi ni nuzaŋa ni vi. 12Di saha ka Nɛbukadnɛza suhu daa yiɣisi pam bahi yaɣili maa nim’ zaa zuɣu, ka o po o nam gbandi min’ o nam ni o ni bɔhi Kilikia mini Damaskus ni Siria yaɣili maa nim’ zaa biɛri. O daa wuhiya ni o ni zaŋ takɔbi ku ba tabili Mɔab tiŋgbɔŋ ni nim’ mini Ammɔnnim’ ni Judianim’ zaa ni bɛnkam be Ijipti zaŋ hal ti paai teekunima ayi la noya ni. 13Naa Nɛbukadnɛza nam dibu yuun’ pinaayopɔin saha ka o daa lo tɔbu chaŋ ti liri Naa Afakizad n-tuhi nyaŋ o, ka nyaŋ Afakizad tɔbbihi zaa. O tɔbbihi bɛn nyɛ wɔribariba zaa mini bɛn nyɛ chɛchɛbun’ duhiriba zaa. 14Ka di daa chɛ ka o deeg’ o fɔntinsi zaa su, ka daa ka Ɛkibatana na nti fa di pihi, ka ʒe di dahi, ka zaŋ di jilima leei vi. 15O daa gbaala Afakizad Ragɛs zoya ni n-zaŋ kpani to o luhi n-daa kpihim’ o birili zaa. 16Di nyaaŋa ka o min’ o tɔbbihi zaa daa labi Ninive, ka o min’ o tɔbbihi maa daa zaŋ biɛɣu kɔbiga ni pisi vuhi ka puhi chuɣu nimaani.",https://www.bible.com/bible/2264/JDT.1.DBWDB
JUDIT 2,"Bɛ lo tɔbu tuhi zuliya shɛb’ bɛn be Wulinluhili polo
1Nɛbukadnɛza ni daa di nam zaŋ chaŋ yuun’ pisaayika saha, goli so ŋun daŋ tooni biɛɣu pisinaayi dali, ka bɛ daa tɔɣisiri yɛtɔɣa ŋun’ Asirianim’ Naa Nɛbukadnɛza yiŋ’ puuni, di ni niŋ kamaata ni o bɔhi yaɣili maa nim’ zaa biɛri kaman o ni daa pun yɛli di yɛla shɛm la. 2Ka o daa bol’ o kpambaliba min’ o nabihi na nti yɛli ba o ni lo nia shɛli ashilɔni maa yɛla, ka yaag’ o noli yɛli yaɣili maa nim’ ninvuɣ’ biɛtali yɛla zaa. 3Ka bɛ daa zali ni ŋunkam bi dol’ o zaligu, bɛn’ kum’ o.
4Saha shɛli Nɛbukadnɛza ŋun daa nyɛ Asirianim’ naa maa ni daa naag’ o ni lo ni o niŋ shɛm zaa, ka o daa boli Holɔfɛnɛs ŋun daa nyɛ o tɔbbihi zaa sapashin’ kpɛma ni ŋun pa ŋun’ naa maa zuɣu la na ti yɛl’ o, 5“Man’ Nɛbukadnɛza ŋun nyɛ na’ titali ka su dunia ŋɔ zaa ni yɛli shɛm m-bɔŋɔ: Yim’ n sani chaŋ ti zaŋ dɔbba shɛb’ bɛn niŋ bɛ yaa yɛda tɔbbihi tuhi’ kɔbiga ni tuhi’ pisi bɛn nyɛ tinchandiba mini tɔbbihi tuhi’ pinaayi bɛn nyɛ wɔribariba. 6Chamiya ti tuhi wulinluhili polo tiŋgbɔŋ maa nim’ zaa bɛ ni zaɣisi n zaligu dolibu la zuɣu. 7Yɛlim’ ba ni bɛ malimi bɛ tiŋgbana mini mɔɣa shili gu, dama n kanimina ni n suhuyiɣisili, ka n tɔbbihi kul yɛrigi luɣilikam zaa; bɛ nuu ni ka n zaŋ li niŋ ni bɛ ŋme n-di li. 8Bɛ niriba bɛn diɛhi dansi ni pali kulibɔna mini zolɔna ni, ka bɛ kpiimba pali mɔɣa hal ti pibigi bahi. 9N ni gbahi bɛ dɔbba tahi dunia ŋɔ luɣilikam ni. 10Amaa daŋmi chaŋ ti deei bɛ tiŋgbana ti paai di tarisi ti ma. Di simdi ni bɛ zaŋ bɛmaŋ’ ti a, ka a gbib’ ba hal ti paai n ni yɛn darigi bɛ tibili dahin shɛli. 11Amaa bɛ ni shɛb’ yi zaɣisi nyin’ di zo ba nambɔɣu; nyin’ chɛ ka bɛ ku ba, ka yi di bɛ nɛma a yaɣili maa polo zaa. 12Dama n ni be ŋɔ ni n nam yiko zuɣu, n ni zaŋ mmaŋmaŋ’ nuu tum n ni yɛli shɛm maa. 13Ka nyin’ maŋmaŋ’ miri ka a zaɣisi a dan’ zaligu dolibu, amaa niŋmi n ni zal’ a ni a niŋ shɛli maa dɛde, ka di niŋ zinchili.”
Holɔfɛnɛs gbaai tɔbu tuhibu
14Di saha ka Holɔfɛnɛs daa yiɣis’ o dan’ maa sani yi n-chaŋ ti laɣim Asiria tɔbbihi zuɣulaannim’ mini sapashin’ kpamba ni kpeen’ shɛb’ bɛn pahi. 15O daa laɣim tɔbutuhir’ biinsi tuhi’ kɔbiga ni pisi ni peentɔr’ wɔribariba tuhi’ pinaayi gbilligbilli kaman o dan’ maa ni daa zal’ o shɛm. 16Ka o daa laɣim ba n-chɛ ka bɛ teei zani kaman tɔbbihi ni zaani shɛm. 17Ka o daa zaŋ laakuma’ mini bunsi ni buntaansi pam pahi ni bɛ ʒiri bɛ nɛma, ka daa lan ʒi piɛri mini naɣilahi ni buhi pam pahi ni bɛ ti kɔriti ba ŋubira. 18Ka o daa lan bo neenbɔra ti sokam m-pahi nayili salima ni anzinfa pam zuɣu. 19Di saha ka Holɔfɛnɛs daa yiɣisi zaŋ o tɔbbihi maa pa omaŋ’ zuɣu daŋ Naa Nɛbukadnɛza tooni, ka o tɔbbihi bɛn daa nyɛ chɛchɛbun’ duhiriba mini wɔribariba ni tɔbutuhir’ biinsi bɛn chani tiŋ’ daa teei gili tiŋgbɔŋ maa zaa zaŋ ti gbaai wulinluhili polo. 20 Ka tinzun’ tɔbbi’ shɛb’ bɛn daa pahi bɛ zuɣu daa chɛ ka bɛ kalinli ŋmanila toli bee mɔɣ’ bihigu, ka bɛ galisim maa zuɣu chɛ ka so daa naan ku tooi kali ba.
21Ka bɛ daa yi Ninive chaŋ daba ata chandi ti paai Bɛkitilɛt bɔpiɛligu ni n-dɔni Bɛkitilɛt tooni miri Kilikia zuɣusaa polo zoli din be nuzaa polo la. 22Ka Holɔfɛnɛs daa zaŋ o tɔbbihi zaa bɛn nyɛ tinchandiba mini wɔribariba ni chɛchɛbunduhiriba yi nimaani chaŋ zoya tiŋgbɔŋ ni. 23Ka o daa tuhi nyaŋ Put mini Lud tiŋgbɔna, ka di Rasisinim’ mini Ishimail zuliya bɛn daa be tiŋgban’ nɛli tintarisi zaŋ labi Kalidianim’ tiŋgbɔŋ nudirigu polo la nɛma. 24Di nyaaŋa ka o daa baai du Yufretiiz Mɔɣili chaŋ ti kpe Mɛsopɔteemia tiŋgbɔŋ ni gari chaŋ ti wurim bɛ ni daa me goma gili fɔntin’ shɛŋa din baɣi Aburɔn kulibɔŋ zaŋ hal ti paai teeku ni. 25O daa lan ŋme n-fa Kilikia tintarisi, ka daa ku bɛnkam bi zaŋ bɛmaŋ’ ti o. Di nyaaŋa ka o daa chaŋ Jafɛt tintarisi din be nudirigu polo tuhi Areebia la. 26O daa chaŋ ti gili Miidianima n-nyo bɛ tanti suɣa ka gbahi bɛ buzɔna ni piɛri chaŋ. 27Di nyaaŋa ka o daa chaŋ Damaskus bɔpiɛligu ni bɛ alikama chɛbu saha nti nyo bɛ puri zaa buɣim, ka ku bɛ biŋkɔbbaligu mini niɣi, ka ʒe bɛ fɔntinsi nɛma, ka saɣim bɛ tiŋgbɔŋ maa ni binshɛɣukam, ka zaŋ takɔbi ku bɛ bipola zaa.
28Ka o yɛla daa kpɛhi sokam zaa bɛn daa be teeku noli maa dabiɛm, ka bɛ ni sɔhira. Bɛna n-nyɛ Sidɔnnim’ mini Taainima ni bɛn be Sur mini Osina ni bɛnkam zaa daa be Jamnia. Ka bɛnkam zaa daa be Azɔtus mini Ashikɛlɔn daa zɔr’ o pam.",https://www.bible.com/bible/2264/JDT.2.DBWDB
JUDIT 3,"Sandaantimdiba chaŋ Naa Nɛbukadnɛza sani
1Dinzuɣu ka bɛ daa tim tuumba ni bɛ zaŋ zilinkom ŋɔ chaŋ ti tim sandaani niŋ o. 2Tinim’ bɛn nyɛ Naa Nɛbukadnɛza ŋun nyɛ Na’ titali ŋɔ daba ŋɔ nyɛla bɛn damd’ a tooni. Niŋmi ti a ni bɔri shɛm. 3N-nyɛ ti yiya mini ti tiŋgbɔŋ zaa ni ti alikama puri zaa ni ti biŋkɔbbaligu ni ti niɣi ni ti tanti suɣa zaa, niŋmi li a ni bɔri shɛm. 4Ti fɔntinsi mini bɛn be di ni zaa nyɛla a daba, kamina ti niŋ li kaman a ni nya ka di simdi ni a niŋ li shɛm.
5Ka tuumba maa daa ka Holɔfɛnɛs sanna ti zaŋ yɛtɔɣa ŋɔ zaa yɛl’ o. 6Di saha ka o daa zaŋ o tɔbbihi chaŋ bɛ ni daa me goma gili fɔntin’ shɛŋa ni ti ʒili, ka pii tinsi maa ni ninvuɣ’ shɛb’ pahi bɛ zuɣu. 7Ka niriba maa mini tiŋkpansi niriba zaa daa bo mo’ shɛŋa din mali pum binyara niŋ bɛmaŋa n-wari waa saɣisiri chaɣisa kumsi chaŋ ti tuhi Holɔfɛnɛs soli. 8 Amaa di zaa yoli, ka Holɔfɛnɛs daa ŋme n-wurim bɛ buɣa jɛmbu shee ka ŋma di tihi luhi, dama bɛ daa zal’ o mi ni o saɣimmi tiŋgbɔŋ maa ni buɣa zaa din ni chɛ ka zuliya kam jɛmdila Nɛbukadnɛza kɔŋko. Ka tinzun’ yɛtɔɣa balibu kam nim’ mini zuliya kam zaa kul jɛmdila Nɛbukadnɛza kaman wuni la.
9Di saha ka Holɔfɛnɛs daa chaŋ ti kpe Jɛziriil vinvamli din miri Dɔtan zaŋ labi Judia duli polo la ni 10nti dɔni Gɛba mini Sintɔpolis sunsuuni. O daa dɔni nimaani la goli muni ni di chɛ ka o tooi nya o tɔbbihi maa bimbɔra.",https://www.bible.com/bible/2264/JDT.3.DBWDB
JUDIT 4,"Izraɛlnim’ lo nia ni bɛ zabi bɛmaŋ’ zuɣu
1Izraɛlnim’ bɛn daa be Judia ni daa wum Holɔfɛnɛs ŋun daa nyɛ Asiria Naa Nɛbukadnɛza tɔbbihi zuɣulan’ la ni daa niŋ zuliya shɛb’ shɛm, ka ŋme n-wurim bɛ buɣa jɛmbu duri zaa la, 2ka o ni daa miri ne ba na la zuɣu chɛ ka dabiɛm gbaai ba pam. Bɛ suhuri daa zɔhirila Jɛrusalɛm mini bɛ Duuma Naawuni jɛmbu duu la zuɣu. 3Dama bɛ daa na kul yoli yila tinzun tiŋgbɔŋ ni labina. Judianim’ maa zaa daa na kul yoli laɣimmina nti zaŋ lahi din be kasi la mini sara maligu bimbini ni Naawuni Jɛmbu Duu la ti Naawuni bɛ ni daa ta li daɣiri la nyaaŋa. 4Dinzuɣu ka bɛ daa zaŋ yɛtɔɣa ŋɔ tim tuumba Samaria yaɣili kam mini Kɔna ni Bɛtihɔrɔn ni Bɛlimeen ni Jɛriko ni Chɔba ni Aisɔra ni Salɛm vinvamli ni ti ti ba. 5Ka bɛ daa dii chaŋ ti deei zoya zuɣu tiŋgbani, ka me goma gili nimaani tiŋkpansi, ka zaŋ bɛ bindira ti sɔŋ di ni, ka mali shili gu tɔbu tuhibu, dama bɛ daa na kul yoli kpuɣila bɛ puri atam.
6Ka maligumaaniba kpɛm’ Jɔakim ŋun daa be Jɛrusalɛm di saha maa daa sabi gbaŋ ti Bɛtulianim’ mini Bɛtɔmɛsitaimnim’ bɛn daa be Ɛsidirailɔn tooni bɔpiɛligu din miri Dɔtam la. 7O daa yɛli ba ni bɛ cham’ ti dɔni zoya zuɣusaa soya la gu, di ni nyɛ bɛ ni yɛn tooi doli so’ shɛŋa na ti liri Judianim’ la zuɣu. Di nyɛla din ni chɛ ka ti tooi taɣi bɛn yɛn kpɛna labisi, dama di soya maa daa nyɛla so’ muɣilinsi ka niriba ayi kɔŋko n-ni tooi dol’ li kpe saha yini puuni. 8Ka Izraɛlnim’ maa daa niŋ maligumaaniba zuɣulan’ Jɔakim mini kpamba bɛn daa laɣim Jɛrusalɛm la ni daa wuhi ba shɛm.
Bɛ suhi Naawuni gu tɔbu
9Ka Izraɛl doo kam daa kuhi niŋ Naawuni, ka siɣisi bɛmaŋa n-lo noli ni nimmoo. 10 Bɛ mini bɛ paɣiba ni bɛ bihi ni bɛ niɣi ni tinzunnim’ zaa bɛn daa be bɛ sani ni padiriba ni bɛ ni da dab’ shɛb’ zaa daa zaŋla buri niŋ bɛmaŋa. 11Ka Izraɛl dɔbba mini paɣiba zaa ni bihi bɛn be Jɛrusalɛm daa teei dɔni tiŋa Naawuni jɛmbu duu tooni, ka niŋ tampiligim puɣi bɛ zuɣuri, ka teei buri sɔŋ ti Duuma Naawuni tooni. 12 Hal bɛ daa zaŋla buri maa pili sara maligu bimbini ka laɣim niŋ naŋgban’ yini kuhi niŋ Izraɛl Naawuni. Bɛ daa suh’ o ni nimmoo ni o di chɛ ka bɛ zaŋ bɛ biliɛri chaŋ, ka zaŋ bɛ paɣiba chaŋ kaman bɛ ni ŋme n-di neen’ shɛŋa la, ka saɣim bɛ ni di fɔntin’ shɛŋa fal’ la, ka ta bɛ ni daa mali Naawuni jɛmbu du’ shɛl’ la daɣiri din ni chɛ ka Chɛfirinim’ maa mali suhupiɛlli di zuɣu. 13 Ka ti Duuma daa deei bɛ suhigu maa, ka zaŋ o zaɣa niŋ bɛ nandahima yɛlli maa ni; dama niriba maa daa zaŋla dabisi’ gbaliŋ lo noli Judia tiŋgbɔŋ ni zaa mini Jɛrusalɛm ti Duuma Kpiɔŋlan’ Naa jɛmbu duu la tooni. 14 Ka maligumaaniba zuɣulana Jɔakim mini maligumaaniba zaa daa zani ti Duuma tooni n-jɛm o, ka zaŋ buri so m-mali dabisili kam sara shɛli bɛ ni mali nyɔri buɣim la mini pɔri sara ni niriba maa suhuyubu sara. 15Ka bɛ daa niŋ tampiligim puɣi bɛ bantabisi ka kuhi ni bɛ kpiɔŋ zaa niŋ ti Duuma ni o zom’ Izraɛlnim’ zaa nambɔɣu.",https://www.bible.com/bible/2264/JDT.4.DBWDB
JUDIT 5,"Holɔfɛnɛs tɔbu jintɔriba laɣiŋgu din be o sansan’ ni
1Di daa ti lu Holɔfɛnɛs ŋun daa nyɛ Asiria tɔbbihi zuɣulan’ la tibili ni ni Izraɛlnim’ lola tɔbu, ka ŋari zoya zuɣu soya, ka me goma gili zoya din du zuɣusaa pam tinsi la, ka bo binyɛra sɔŋ gu bɔpiɛligu solɔri. 2Ka o suhu daa yiɣisi pam ka o laɣim Mɔab nabihi mini Ammɔn sapashinnim’ ni teeku noli gomnanim’ zaa na 3ti yɛli ba, “Yinim’ Keenannim’ ŋɔ, yɛlimiya ma, ninvuɣ’ banima n-lee be zoya tiŋgbɔŋ ŋɔ ni ŋɔ? Fɔntinsi din ni ka bɛ lee be maa? Bɛ tɔbbihi galisim lee nyɛla wula? Ka bɛ yiko mini bɛ yaa lee bela bɔ ni? Ka ŋuni n-lee nyɛ bɛ naa ŋun su ba, ka mali bɛ tɔbbihi tuhiri tɔbu? 4Ka bɔzuɣu ka bɛ kɔŋko n-nyɛ bɛnkam be wulinluhili polo ŋɔ na puuni bɛn zaɣisi ni bɛ ku kana ti gbaai n napɔŋ?”
Akio noli ni yɛtɔɣa
5Di saha ka Akio ŋun daa nyɛ Ammɔnnim’ toondan’ la daa garigi yɛli Holɔfɛnɛs, “N suhir’ a ni a niŋmi suɣilo wum man’ ŋun nyɛ a dabili ŋɔ nol’ ni yɛtɔɣa ŋɔ. N yɛn yɛl’ a la yɛlimaŋli zaŋ chaŋ ninvuɣ’ shɛb’ bɛn be zoya zuɣu yaɣili polo mir’ a la yɛla. Ka ʒiri mi ka man’ ŋun nyɛ a dabili ŋɔ nol’ ni zaŋ chaŋ di polo. 6Niriba maa yila Kalidianim’ zuliya ni na. 7Saha shɛli ha, bɛ daa bela Mɛsopɔteemia bɛ ni daa je ni bɛ jɛm bɛ yaannim’ bɛn daa be Kalidia la wuna la zuɣu. 8Bɛ ni daa chɛ bɛ yaannim’ soya ka jɛmdila alizanda Naawuni ŋun nyɛ bɛ ni baŋ so maa zuɣu ka bɛ yaannim’ maa daa kari ba bɛ wuna maa sani. Dinzuɣu ka bɛ daa zo n-kuli Mɛsopɔteemia nti be nimaani yuui pam.
9 Ka bɛ Naawuni maa daa zali ni bɛ yim’ bɛ ni be shɛli maa kuli Keenan tiŋgbɔŋ ni. Nimaani ka bɛ daa ʒini n-tɔŋ ka nya salima mini anzinfa ni biŋkɔbbaligu pam. 10 Ka kum daa ti lu Keenan tiŋgbɔŋ maa ni, ka bɛ daa yi nimaani chaŋ Ijipti tiŋgbɔŋ ni nti be nimaani bindirigu ni daa be nimaani maa saha shɛli zaa. Ka bɛ daa nabi nimaani pam hal ka so ti ku tooi kali bɛ zuliya maa. 11 Ka Ijipti naa daa ti yihi ba halibiɛɣu ŋ-ŋmaligi lu bɛ zuɣu m-muɣisiri ba ka chɛ ka bɛ ŋmari bilichiisi. 12 Ka bɛ daa kuhi niŋ bɛ Naawuni maa, ka o daa chɛ ka alɔbo dɔriti din ku tooi tibi lu Ijipti tiŋgbɔŋ maa ni zaa. Dinzuɣu ka Ijiptinim’ maa daa kari ba yihi bɛ tiŋgbɔŋ maa ni. 13 Ka Naawuni daa chɛ ka Teeku Ʒiɛɣu kom nyuui ka chɛ soli ti ba, 14ka o daa chɛ ka bɛ doli Sinai Zoli mini Kadɛshibarinia polo. Ka bɛ daa kari ninvuɣ’ shɛb’ bɛn zaa daa be tiŋgban’ nɛli ni la, 15ka daa deei Amɔrinim’ tiŋgbɔŋ ʒini, ka zaŋ bɛmaŋmaŋ’ yaa ku Hɛshibɔnnim’ zaa, ka du Jɔɔdɛn Mɔɣili nti deei zoya ni tinsi la su. 16Bɛ daa kari Keenannim’ maa mini Pɛrizinim’ ni Jɛbusinim’ ni Shɛkɛmnim’ ni Gɛrigɛsinim’ zaa, ka daa be nimaani yuui pam.
17 Saha shɛlikam bɛ daa yi bi tum alahichi bɛ Naawuni maa sani, bɛ kul tɔŋdimi, dama Naawuni ŋun je alahichi maa be bɛ sani. 18Amaa bɛ daa yi ti ŋmaligi ka chɛ o ni wuhi ba so’ shɛli maa dolibu, o chɛrimi ka bɛ dimnim’ tuhi nyaŋ ba napɔŋ bɔbili tɔbugɔri pam ni ka gbahi ba daba kuli tinzun’ tinsi ni. Bɛ daa dahim bɛ Naawuni jɛmbu duu, ka bɛ dimnim’ daa fa bɛ fɔntinsi ʒini. 19Amaa pumpɔŋɔ bɛ labi bɛ Naawuni maa sanna, ka yi bɛ ni daa wurim kpe luɣ’ shɛŋa maa labina ti ʒini Jɛrusalɛm luɣ’ shɛli bɛ jɛmbu duu ni be la, ka ʒini zoya ni tinsi la ni, dama so daa bi ʒi nimaani.
20Dinzuɣu n dana, niriba maa yi tum alahichi bɛ Naawuni maa sani ka bi baŋ, ka ti baŋ bɛ taali ni nyɛ shɛli, dindina ti ni tooi chaŋ ti liri ba n-nyaŋ ba. 21Amaa bɛ yi nyɛla bɛn ka taali, dindina n dana, nyin’ lɔɣim’ ba gari; dama bɛ Duuma ni bɛ Naawuni maa ni zabi bɛ zuɣu, ka chɛ ka ti leei dunianim’ zaa ni yɛn mali shɛb’ ansarisi.”
Niriba maa suhu ni yiɣisi shɛm
22Akio ni daa mali ti naai yɛtɔɣa ŋɔ, niriba bɛn zaa daa ʒe n-gili tanti suɣili maa daa piligimi ŋumdi bɛ kparima ni. Ka Holɔfɛnɛs kpamba mini teeku nolinim’ la zaa ni Mɔabnim’ daa vilimi ʒiɛya ni bɛ ŋmɛm’ chɛris’ o. 23Bɛ daa yɛliya, “Ti bi zɔri Izraɛlnima; bɛ nyɛla ninvuɣ’ shɛb’ bɛn ka yaa bee yiko din ni tuhi tɔbu. 24Dinzuɣu ti dan’ Holɔfɛnɛs, a tɔbbi’ gbaliŋ ŋɔ ni gbaai ku n-naai ba.”",https://www.bible.com/bible/2264/JDT.5.DBWDB
JUDIT 6,"Holɔfɛnɛs yɛtɔɣa
1Niriba bɛn daa be samban’ ni maa ni daa niŋ girigiri maa ka di ti maai saha shɛli, ka Holɔfɛnɛs ŋun daa nyɛ Asiria naa tɔbbihi sapashin’ kpɛm’ maa daa yɛli Akio tɔbbihi maa zaa ninni:
2“Ŋuni n-lee nyɛ nyin’ Akio mini yinim’ Ifriim zuliya tɔbbi’ dara ŋɔ? A bela ti sani n-tɔɣisiri ti anabitali yɛtɔɣa kaman a ni niŋ shɛm zuŋɔ dabisili ŋɔ n-yɛr’ ti ni ti di chaŋ ti tuhi Izraɛlnima, dama ni bɛ Naawuni ni zabi bɛ zuɣu? Na’ so n-lan beni pahi Nɛbukadnɛza zuɣu? O ni chɛ ka o tɔbbihi chaŋ ti ku bɛ zaa kpihim bɛ birili dunia ŋɔ ni. Bɛ Naawuni ŋɔ ku tooi tiligi ba. 3Tinim’ bɛn nyɛ naa daba ŋɔ ni ku ba kaman ninvuɣ’ yino n-nyɛ ba la. Bɛ ku tooi nyaŋ ti tɔbbi’ wɔribariba ŋɔ. 4Ti ni tuhi nyaŋ ba bɛ zoya maa ni. Bɛ zoya ni nyu bɛ ʒim, ka kpiimba pali bɛ tiŋgbɔŋ maa zaa. Hal bɛ bɔbili gba ti ku lan beni. Ti ni kpihim bɛ birili zaa. Naa Nɛbukadnɛza ŋun nyɛ dunia ŋɔ zaa naa la n-yɛl’ lala maa. Dama o pun yɛli, ka o yɛtɔɣa mi bi zaani soli. 5Amaa nyin’ Akio ŋun nyɛ Ammɔnnim’ tɔbbi’ daro ŋɔ, a yɛlila a yɛtɔɣa ŋɔ nyaanyibo ni. A nini ku lan nya ma hal ka n ti bɔhi zuliya shɛb’ bɛn daa yi Ijipti na maa biɛri. 6Di nyaaŋa n yi ti labina, n tɔbbihi takɔbi mini n kpambaliba kpani ni ti kuhi a luɣa ni ka a lu m-pahi bɛ niriba bɛn kpi ni. 7Pumpɔŋɔ n niriba ni zaŋ a labisi zoya ni tiŋgbɔŋ maa ni nti niŋ di fɔntin’ shɛli din baɣi garibu shee la. 8A ku kpi hal ka a mini ba ti laɣim kpi. 9A yi shiri mali tahima a suhu ni ni ti ku nyaŋ ba, nyin’ di chɛ ka a suhu zɔhira. Mani n-yɛl’ lala maa, ka m mi yɛligu ku zani soli.”
Bɛ zaŋ Akio tahi Bɛtulia na
10Di saha ka Holɔfɛnɛs daa yɛl’ o niriba bɛn ʒi o sani o tanti suɣili maa ni ni bɛ gbaam’ Akio n-zaŋ o tahi Bɛtulia ti ti Izraɛlnima. 11Ka bɛ daa zaŋ o yi bɛ sansan’ maa ni chaŋ bɔpiɛligu ni nti yi bɔpiɛligu maa ni n-zaŋ o tahi zoya tiŋgbɔŋ maa ni m-mali ti paai kɔbil’ nini din daa be Bɛtulia tiŋli la shee. 12Tiŋ’ maa nim’ ni daa nya Holɔfɛnɛs tuumba maa, bɛ daa yiɣisimi kpuɣi bɛ bidibbina guui yi tiŋ’ maa ni ti du zoli maa zuɣusaa, ka bɛn daa mali kuɣilɔna daa pihi kuɣa niŋ kuɣilɔna maa ni n-labiri Holɔfɛnɛs tuumba maa. 13Ka bɛ daa zo nti sɔɣi zoli maa lɔŋni ka bo mihi lo Akio sɔŋ zolɔŋ maa ni ka zo n-labi bɛ dan’ sani.
14Di nyaaŋa ka Izraɛlnim’ maa daa yi bɛ tiŋ’ maa ni siɣina ti nya o n-daa lɔrig’ o n-zaŋ o tahi Bɛtulia nti zaŋ o zali bɛ tiŋ’ maa sariakaritiba tooni. 15Di saha maa Maika ŋun daa yi Simiɔn daŋ ni na la bia Uzia mini Gɔtuniɛl bia Chabiris ni Mɛlikiɛl bia Chamis n daa nyɛ sariakaritiba. 16Ka bɛ daa boli tiŋ’ maa ni kpamba zaa, ka nachimba mini paɣiba zaa daa zo n-ka laɣiŋgu maa ni na. Bɛ daa zaŋla Akio zali bɛ niriba zaa sunsuuni, ka Uzia daa bɔh’ o bɔhigu zaŋ chaŋ din daa niŋ maa polo. 17Ka Akio daa yɛli ba din daa niŋ Holɔfɛnɛs ni daa boli laɣiŋgu shɛl’ la ni min’ o ni daa yɛli shɛlikam zaa Asiria zuɣulaannim’ sani ni Holɔfɛnɛs ni daa nyu bara zaŋ chaŋ o ni lo ni o niŋ Izraɛlnim’ shɛm polo. 18Di saha ka niriba maa daa gbani tiŋ’ jɛm Naawuni, ka kuhi yɛli: 19“Yaa ti Duuma Naawuni ŋun be alizanda ni ŋɔ, nyam’ bɛ karimbaani ŋɔ, ka zo ti niriba ŋɔ nambɔɣu bɛ siɣisimaŋtali zuɣu, ka lihi bɛn zaŋ bɛmaŋ’ ti a zuŋɔ dabisili ŋɔ nina ni.”
20Ka bɛ daa lan lo Akio alikauli, ka paɣ’ o pam. 21Ka Uzia daa zaŋ Akio yi laɣiŋgu maa ni kul’ omaŋmaŋ’ yiŋa nti niŋ bindira mini binnyura ti kpamba maa; ka bɛ daa suhi Izraɛl Naawuni dindali yuŋ maa zaa ni o sɔŋ ba.",https://www.bible.com/bible/2264/JDT.6.DBWDB
JUDIT 7,"Tɔbbihi teei gili Bɛtulia
1Ka biɛɣu daa neei ka Holɔfɛnɛs daa yɛl’ o tɔbbihi zaa mini tɔbbi’ shɛb’ bɛn daa pah’ o zuɣu la zaa ni bɛ yiɣisim’ sansan’ maa ni chaŋ Bɛtulia ti liri li, ka dɔni gu so’ shɛŋa din kuni zoya ni tiŋgbɔŋ maa ni ŋ-ŋme Izraɛlnim’ tɔbu. 2Dinzuɣu ka bɛ tɔbutuhiriba zaa yiɣisi dindali maa chaŋ. Bɛ tɔbbi’ tinchandiba kalinli daa nyɛla tuhi’ kɔbiga ni tuhi’ pisopɔin, ka tɔbbi’ wɔribariba kalinli daa nyɛ tuhi’ pinaayi. Bɛ daa bi kali tɔbbi’ tinchandiba bɛn ʒiri bɛ nɛma bɛna, bɛ kalinli daa galisiya pam. 3Bɛ daa dɔnila vinvamli ni miri Bɛtulia baɣili kɔbil’ nini. Bɛ daa kul dɔnimi hal ti paai Dɔtan m-mali hal ti paai Balibaim, ka bɛ dɔnibu shee wɔɣilim daa zaŋ Bɛtulia hal ni Siamɔn din daa tuhi Ɛsidirailɔn la.
4Izraɛlnim’ ni daa nya bɛ ni galisi shɛm maa, ka dabiɛm daa gbaai ba pam, ka bɛ yɛli taba, “Bɛ ni koli ti tiŋgbɔŋ ŋɔ binshɛɣukam zaa vaai chaŋ; hal zoya zuɣu mini vinvama ni ni kunkuna zuɣu bindira zaa ku saɣi ba.” 5 Amaa di zaa yoli, bɛ daa kpuɣi bɛ bidibbina ka nyo bɛ goma zuɣu firilanima n-ʒiɛya gu dindali maa yuŋ zaa. 6Dabisili din pahir’ ayi dali ka Holɔfɛnɛs daa zaŋ o tɔbbi’ wɔribariba zaa ti zali din ni chɛ ka Izraɛlnim’ bɛn be Bɛtulia nya ba. 7Ka o daa lihi nimaani zaŋ chaŋ bɛ fɔŋ maa ni mini bɛ kɔbil’ nina din tiri ba kom, ka daa fa li n-zaŋ o tɔbbihi zali nimaani ni bɛ gul’ li, ka ŋmaligi kuli.
8Di nyaaŋa ka Ɛdom zuɣulaannim’ mini Mɔab zuɣulaannim’ zaa ni teeku noli sapashin’ kpamba daa ka o sanna ti yɛl’ o, 9“Ti dana, wummi ti ni yɛn yɛli shɛm ŋɔ, ka di chɛ ka a tɔbbihi ŋɔ ku kɔŋ bɛ nyɛviya. 10Izraɛlnim’ maa bi niŋ bɛ kpana naani, amaa bɛ zoya din du pam ka nyɛ bɛ ni be luɣ’ shɛli maa ka bɛ niŋ naani, dama di to ni nir’ tooi paai bɛ zoya maa zuɣusaa maa ha. 11Dinzuɣu n dana, di doli tɔbu tuhibu soli ni a tuhi ba, ka lala zuɣu ni chɛ ka a tɔbbihi ŋɔ ni yino gba ku kɔŋ o nyɛvili. 12Kpalimmi be a sansan’ ŋɔ ni, ka chɛ ka a tɔbbihi zaa be a sani; ka chɛ ka a yiŋbihi ʒe n-gu kɔbil’ nini din kom zɔri yiri zolɔŋ maa ni na shee. 13Dama kpe ka Bɛtulianim’ zaa kanna ti ŋɔŋdi kom. Dinzuɣu kɔnyuri yi ti kuri ba, bɛ ni zaŋ bɛ tiŋ’ maa niŋ a nuu ni. Amaa ti mini ti tɔbbi’ taba ni chaŋ ti du zoya din miri ŋɔ na zuɣusaa nti dɔni nimaani gu ka so ku tooi yi tiŋ’ maa ni. 14Kum ni ku bɛ mini bɛ paɣiba ni bɛ bihi. Takɔbi ti yɛn paai ba, bɛ ni nyɛla bɛn pun kpi n-do bɛ ni be luɣ’ shɛli solɔri zuɣu. 15Lala n-yɛn chɛ ka a zaŋ zaɣ’ biɛɣu yo ba samli, bɛ ni zaɣisi ni bɛ ku zaŋ bɛmaŋ’ niŋ a nuu ni baalim la zuɣu.
16Ka Holɔfɛnɛs mini bɛn daa be o sani nini daa tiɣi bɛ ni yɛli shɛm maa, ka o daa bahi noli ni bɛ niŋmi lala. 17Di saha ka Ammɔnnim’ tɔbbihi mini Asiria tɔbbihi tusaanu daa chaŋ ti dɔni vinvamli ni n-fa Izraɛlnim’ kom dooshɛhi mini bɛ kɔbil’ nina maa. 18Ka Ɛdomnim’ mini Ammɔnnim’ daa du nti dɔni zoya tiŋgbɔŋ la ni tuhi Dɔtan, ka chɛ ka bɛ shɛb’ zaŋ kpa nudirigu mini wulimpuhili polo zaŋ chaŋ Ɛgirɛbe din miri Chusi din baɣi Mokimur Mɔɣili la. Ka Asiria tɔbbihi bɛn kpalim mi chaŋ ti dɔni bɔpiɛligu ni n-kul yɛrigi be tiŋgbɔŋ maa luɣilikam zaa. Bɛ tantinim’ mini bɛ nɛma daa galisiya pam ka kul yɛrigi luɣilikam.
19Di saha ka Izraɛlnim’ daa kuhi niŋ bɛ Duuma Naawuni, dama bɛ bɔɣiri ni daa cheela kom, bɛ dimnim’ ni daa gili ba niŋ sunsuuni ka soli kani ka bɛ ni doli tiligi la zuɣu. 20Ka Asiria tɔbbihi zaa bɛn nyɛ tinchandiba mini chɛchɛbun’ duhiriba ni wɔribariba daa teei gili ba biɛɣu pihitanaanahi hal ka Bɛtulianim’ kɔniŋdi bina ti kpalim zaɣ’ kuma. 21Bɛ kɔniŋdi bina maa daa kpalimla zaɣ’ kuma, ka bɛ so daa bi nyari kom din ni saɣi ba nyubu dahin yini. Bɛ daa zahimdila bɛ kɔnyurim tiri ba.
22Bɛ bihi daa pabigimi, ka paɣiba mini bipola tarigir’ kɔnyuri zuɣu, ka lɛbiri luri solɔri zuɣu ni dunɔdaya ni, bɛ daa lan ka yaburiginli gba.
23Di saha ka niriba maa zaa bɛn nyɛ nachimba mini paɣiba ni bihi daa laɣim gili Uzia mini tiŋ’ maa zuɣulaannima n-duhi bɛ yɛhi kumdi niŋdi ba, ka yɛri zuɣulaannim’ maa zaa tooni, 24“Naawuni ni wɔligi ti ti mini ya! Yi tum ti barina pam yi ni daa bi daŋ gbaai Asirianim’ maa napɔŋ la zuɣu. 25Ka pumpɔŋɔ ti ka ŋun yɛn sɔŋ ti; Naawuni zaŋ ti niŋ bɛ nuu ni ni kɔnyuri mini gbariginsim chɛ ka ti lu n-do bɛ tooni luɣilikam. 26Dinzuɣu bolimiya ba na ti zaŋ ti tiŋ’ ŋɔ ti Holɔfɛnɛs min’ o tɔbbi’ shɛb’ bɛn pahi zaa kaman bɛ ni ŋme n-di shɛli. 27Dama bɛ yi gbahi ti di so. Ti shiri ni leei daba, amaa ka ti nyɛviya lee tiligi, ka di chɛ ka ti ku ʒiɛya lihiri ti bihi ka bɛ kpira, ka ti paɣiba mini ti bihi maa lan vuhiri bɛ vuhim din bahindi nyaaŋa. 28Zuɣusaa mini tiŋgbani ni ti Naawuni ŋɔ di shɛhira jɛndi ya. Ti yaannim’ Duuma ŋun darigir’ ti tibili ti mini ti yaannim’ daalahichi zuɣu ŋɔ niŋmi ti ni yɛli binshɛŋa yɛla ŋɔ zuŋɔ!”
29Di saha ka fabila pam daa yiɣisi mɔni bɛ laɣiŋgu maa shee zaa, ka bɛ daa duhi bɛ yee kuhi pam niŋ bɛ Duuma Naawuni. 30Amaa ka Uzia daa yɛli ba, “M mabi’ dɔbba mini paɣiba, niŋmiya suhukpeeni! Chɛliya ka ti guhi daba anu pahi; zaŋ chaŋ di saha, di pa shɛli ka ti Duuma zo ti nambɔɣu yaha, dama o dii ku zaɣisi ti zaa. 31Amaa dabisa maa yi ti kana gari ka ti bi nya sɔŋsim, dindina n ni niŋ yi ni yɛli shɛm maa.” 32Di nyaaŋa, ka o daa bahi niriba maa ka bɛ labi bɛ biɛhigu shee, ka bɛ daa du nti tam bɛ tiŋ’ maa goma mini pihi zuɣu. Ka bɛ daa chɛ ka paɣiba mini bihi kuli yiŋa. Yɛla din mali nambɔɣu pam daa niŋ tiŋ’ maa ni.",https://www.bible.com/bible/2264/JDT.7.DBWDB
JUDIT 8,"Judit daa nyɛla pakoli be Izraɛl tiŋgbɔŋ ni
1Di saha maa ka Judit daa wum yɛla ŋɔ. Judit daa nyɛla Mɛrari bipuɣiŋga. Mɛrari mi daa nyɛla Oɣisi bia, ka Oɣisi nyɛ Yisifu bia, ka Yisifu nyɛ Oziɛl bia, ka Oziɛl nyɛ Ɛlikia bia, ka Ɛlikia nyɛ Ananias bia, ka Ananias nyɛ Gidiɔn bia, ka Gidiɔn nyɛ Rafain bia, ka Rafain nyɛ Ahitub bia, ka Ahitub nyɛ Ilaija bia, ka Ilaija nyɛ Hilikia bia, ka Hilikia nyɛ Ɛliab bia, ka Ɛliab nyɛ Nataniɛl bia, ka Nataniɛl nyɛ Salamiɛl bia, ka Salamiɛl nyɛ Sarasadai bia, ka Sarasadai nyɛ Izraɛl so mi bia. 2Judit yidana Manaasa ŋun daa nyɛ o zuliya ni o daŋ nir’ la daa kpila alikama chɛbu saha. 3O daa ʒiɛmi lihiri bɛn lɔri alikama bɔba puu ni, ka wuntaŋ’ tulim daa ti chɛ ka o tarigi, ka bɛ zaŋ o ti sɔŋ o bindoo zuɣu, ka o daa ti leei Naawuni dini Bɛtulia. Ka bɛ daa sɔɣ’ o o yaannim’ siliga ni puu maa mini Dɔtan ni Balamɔn sunsuuni.
4Ka Judit daa ʒini pakolim ni yuma ata ni chira anahi 5 yil’ shɛli din daa nyɛ omaŋmaŋ’ yiŋa, ka kpa tanti suɣili di mɔpilli zuɣu la ni. O daa sola buɣu o shee ni, ka zaŋ pako’ nɛma niŋ omaŋa. 6O daa kul lɔrila noli o pakolim ni ʒinibu dabisa maa ni zaa, gbaai yihila Vuhim Dabisili dazɔhigu mini Vuhim Dabisili dali ni goli palli dazɔhigu mini goli palli dali ni churi dabisa dali mini Izraɛlnim’ suhupiɛlli dabisa dali. 7Judit daa nyɛla paɣ’ viɛlli, ka o lihibu daa mali kɔre. O yidana Manaasa daa kani ka chɛla salima mini anzinfa ni daba bɛn nyɛ dɔbba mini paɣiba ni biŋkɔbiri ni puri ti o, ka o daa gbibi fali binyara ŋɔ zaa. 8So daa na ʒi n-di o shɛhira biɛɣu, dama o daa nyɛla ŋun zɔri Naawuni, ka jɛmd’ o ni nimmoo pam.
Judit mini tiŋkpamba nya taba
9Ka Judit daa ti wum niriba ni ŋumdi bɛ kparima ni niŋdi bɛ zuɣulan’ shɛm kɔnyuri ni daa yɛn ku ba la zuɣu. O ni daa wum Uzia ni yɛli ba shɛm ni o ni daa po ka lo ba alikauli ni o ni zaŋ bɛ tiŋ’ maa niŋ Asirianim’ nuu ni daba anu nyaaŋa la, 10ka o daa tim o dab’ bipuɣin’ so ŋun daa su o ni mali shɛlikam zaa fukumsi ni o ti boli Uzia mini Chabiris ni Charimis bɛn daa nyɛ tiŋ’ maa ni kpamba la na.
11Ka bɛ daa ka o sanna ka o ti yɛli ba, “Bɛtulia zuɣulaannima, wummiya! yi ni yɛli niriba maa shɛm zuŋɔ dabisili ŋɔ bi tuhi, hal ka yi po ka lo alikauli yi mini Naawuni sunsuuni ni yi ni zaŋ tiŋ’ ŋɔ niŋ ti dimnim’ nuu ni, ni naɣila Naawuni n-tiligi ti dabisa shɛŋa puuni. 12 Banima n-lee nyɛn ya ka yi bɔri ni yi zahim Naawuni zuŋɔ dabisili ŋɔ, ka zaŋ yimaŋ’ zali Naawuni zaani daadam yɛla puuni? 13Yi zahindila ti Duuma ŋun nyɛ Kpiɔŋlan’ Naa ŋɔ maa; amaa yi kul ku baŋ shɛli di ni? 14 Yi ku tooi baŋ din be daadam suhu ni bee m-baŋ din be daadam tɛha ni; ka wula ka yi ni tooi vihi baŋ din be Naawuni ŋun nam binshɛɣukam ŋɔ suhu ni, ka nya din be o tɛha ni bee m-baŋ o tɛha ni nyɛ shɛm? Aai m mabihi, miriya ka yi chɛ ka ti Duuma Naawuni suhu yiɣisi. 15Dama o yi bi yu ni o sɔŋ ti daba anu ŋɔ saha, o na kul mali yiko din ni sɔŋ ti saha shɛlikam bee n-chɛ ka ti kpi ti dimnim’ ninni. 16Miriya ka yi wuhi Naawuni di ni simdi ni o niŋ shɛm; dama Naawuni pala daadam ka nir’ ni tooi kpɛh’ o dabiɛm bee ŋ-ŋmani daadam ka nir’ ni tooi zaŋ balima nyaŋ o. 17Dinzuɣu ti ni na guhir’ o sɔŋsim ŋɔ, chɛliya ka ti suh’ o ni o sɔŋm’ ti, o ni wum ti suhigu, di yi tiɣ’ o nini. 18Ʒiɛman’ shɛli din garila ni bee ʒiɛman’ shɛli ni ti ni be zuŋɔ dabisili ŋɔ ni zuliya shɛb’ bee daŋ bee niriba bee ti tin’ shɛlinim’ na ʒi n-jɛm wun’ shɛŋa ninsalinim’ ni zaŋ bɛ nuhi mali kaman bɛ ni daa niŋ shɛm saha din gari la ni la. 19Dimbɔŋɔ zuɣu ka Naawuni daa chɛ ka ti dimnim’ zaŋ takɔbi ku ti yaannima ka di bɛ nɛma, ka bɛ daa di wahala pam bɛ dimnim’ maa nuu ni. 20Amaa ti ʒi wun’ so pah’ o zuɣu, dinzuɣu ti mali tahima ni o ku zaɣisi ti bee n-zaɣisi ti zuliya ni so. 21Dama bɛ yi ŋme n-gbahi ti, bɛ ni fa Juda tiŋgbɔŋ zaa, ka di Naawuni jɛmbu duu nɛma, ka o chɛ ka ti zaŋ ti nyɛviya yo ti ni chɛ ka bɛ ta jɛmbu duu maa daɣiri la samli. 22Bɛ yi ku ti niriba, ka gbahi bɛ shɛb’ ti leei daba, ka saɣim ti ni daa di tiŋgbɔn shɛli fali ŋɔ, o ni chɛ ka yɛlli ŋɔ ʒini ti zuɣu Chɛfirinim’ tiŋgbɔn shɛli ni bɛ ni yɛn gbahi ti ti leei daba maa luɣ’ shɛlikam ni; ka bɛ ʒiɛm ti ka mali ti ansarisi bɛn gbahi ti chaŋ maa ninni. 23Dama ti yi kpe dabitim ni, di ku chɛ ka ti nya sɔŋsim, amaa ti Duuma Naawuni ni chɛ ka ti naɣ’ dila vi.
24Dinzuɣu m mabihi, chɛliya ka ti leei bɛ ni yɛn lihiri shɛba, dama bɛ nyɛviya yɛla ʒila ti zuɣu, ka Naawuni jɛmbu duu mini luɣ’ kasi shee ni sara maligu bimbini la gba yɛla ʒila ti zuɣu. 25Dimbɔŋɔ zaa yoli, chɛliya ka ti paɣi ti Duuma Naawuni ŋun buɣisi ti ni o nya kaman o ni daa niŋ ti yaannim’ shɛm la. 26 Teemiy’ o ni daa niŋ Ibrahimma shɛm min’ o ni daa buɣisi Yisahaku shɛm ni din daa niŋ Yaakubu Mɛsopɔteemia din be Siria tiŋgbɔŋ ni saha shɛli o ni daa gul’ o ŋahiba Leeban piɛri la. 27Dama o bi zaŋ buɣim buɣisi ti kaman o ni daa niŋ ba shɛm ni o vihi baŋ din be bɛ suhuri ni la bee m-bɔhi ti biɛri; amaa ti Duuma kpahirila bɛn mir’ o zuɣu ni ni o saɣisi ba.”
28Di saha ka Uzia daa yɛl’ o, “A ni yɛli shɛlikam maa zaa nyɛla yɛlimaŋli ni yi so suhu ni na yɛtɔɣa, ka so ku tooi chih’ a yɛtɔɣa maa. 29Pa zuŋɔ n-nyɛ tuuli ka a yɛm yi zahira, amaa a bilim ni ka sokam zaa pun baŋ a baŋsim yɛla, dama a ni maani yɛla a suhu ni shɛm nyɛla din tuhi. 30Amaa kɔnyuri m-mali niriba maa pam, ka bɛ chɛ ka ti lo alikauli ka po ni ti ni niŋ bɛ ni yɛli ni ti niŋ shɛm maa, ka di bi simdi ni ti yiɣisi li. 31Dinzuɣu a ni nyɛ paɣ’ so ŋun zɔri Naawuni la zuɣu, suhimi Naawuni ti ti ka o chɛ ka saa mi ti, ka ti kɔniŋdi bina zaa pali, ka kɔnyuri ku lan mali ti ka ti gbarigi.
32Di saha ka Judit daa yɛli ba, “Wummiya! N yɛn niŋla shɛli, ka di leei yɛlikurili ʒiɛya ti zuliya ŋɔ ʒiɛmani kam ni. 33Yuŋ ŋɔ zanimiya tiŋ’ ŋɔ dunɔdali ni, ka m mini n dab’ bipuɣiŋga kana ti gari yi tiŋ’ ŋɔ ni, ka zaŋ chaŋ dabisi’ shɛŋa yi ni lo alikauli ni yi zaŋ tiŋ’ ŋɔ niŋ ti dimnim’ nuu ni la nyaaŋa, ti Duuma ni chɛ ka n tiligi Izraɛlnima. 34Amaa lee miriya ka yi bɔri ni yi baŋ n ni yɛn niŋ shɛm, dama n ku yɛli ya n ni yɛn niŋ shɛm maa, naɣila n ti niŋ li naai.”
35Ka Uzia mini zuɣulaannim’ maa daa yɛl’ o, “Cham’ ni suhudoo. Ti Duuma ni be a tooni, ka a chaŋ ti bɔhi ti dimnim’ biɛri.” 36Di nyaaŋa ka bɛ daa yi Judit yiŋ’ maa labi bɛ zaashɛhi.",https://www.bible.com/bible/2264/JDT.8.DBWDB
JUDIT 9,"Judit Naawuni suhigu
1Di saha ka Judit daa teei dɔni, ka niŋ tampiligim puɣ’ o zuɣu, ka viig’ o binyɛrigu n-chɛ ka o ni daa sɔri buri shɛli gbinni la yi palo. Di saha maa ka bɛ daa yi tuɣindi tulaale zim zaawuni Naawuni jɛmbu duu Jɛrusalɛm. Ka Judit daa duhi o yee boli ti Duuma yɛli, 2 “Yaa n Duuma ŋun nyɛ n yab’ Simiɔn Naawuni ŋɔ, nyini n-daa chɛ ka o zaŋ takɔbi ku tinzunnim’ bɛn daa dari tɔhi paɣipiɛliga situra ka chɛ o o zaɣim, ka saɣim o n-ta o bidɔɣirisurigu daɣiri n-dih’ o vi la. Dama a yɛliya ni di bi simdi ni nir’ niŋ lala, amaa ka bɛ daa niŋ li. 3Dinzuɣu ka a daa chɛ ka bɛ ku zuɣulaannima, ka ʒim varim bɛ ni daa tum yɔhiŋ mini vi tuma bindo’ shɛli zuɣu maa, ka a daa chɛ ka bɛ ku daba mini bɛ nabihi, ka ku nabihi bɛn ʒi bɛ nam ʒiishɛhi. 4A daa chɛ ka bɛ zaŋ bɛ paɣiba kaman neen’ shɛŋa bɛ ni ŋme n-di n-chaŋ, ka gbahi bɛ bipuɣinsi ti leei daba. Ka a ninvuɣ’ yurisi Izraɛlnim’ daa di bɛ nɛma m-piri li ti taba. Bɛ nyɛla bɛn suhuri yu a yubu tumbu, ka je zuliya gari, ka daa suh’ a ni a sɔŋ ba.
“Yaa Naawuni ŋun nyɛ n Naawuni ŋɔ, deemi man’ ŋun nyɛ pakoli ŋɔ suhigu. 5Dama nyini n-daa chɛ ka dimbɔŋɔnim’ mini din daa pun niŋla ni din na yɛn kana niŋ. Nyini n-daa zali binshɛŋa din beni pumpɔŋɔ ŋɔ mini binshɛŋa din na yɛn kana. A ni lo shɛli pun niŋ; 6a ni nam binshɛŋa zaŋ dimaŋ’ wuhi ka yɛli, ‘Tinim’ m-bɔŋɔ!’ Dama a pun daŋ mal’ a soya zaa, ka pun mi a ni lo ni a niŋ shɛm. 7Nyam’ Asirianim’ maa, bɛ galisiya pam, ka nyuri bara bɛ yuri mini bɛ wɔribariba ni bɛ tɔbbi’ shɛb’ bɛn chani tiŋ’ kpiɔŋ zuɣu, ka niŋ bɛ nyɔtaɣirisi mini bɛ kpana ni bɛ tɔbiri ni kuɣilɔna naani. Nyini n-nyɛ Natitamlana. Bɛ bi mi ni nyini n-ŋmɛri wurindi tɔbutuhiriba. 8Zaŋm’ a kpiɔŋ maa n-nyaŋ bɛ yaa maa, ka zaŋ a suhuyiɣisili nyaŋ bɛ yiko maa; dama bɛ loya ni bɛ ta a luɣ’ kasi shee la min’ a jɛmbu duu din nyɛ a jilima yuli ni be luɣ’ shɛl’ la daɣiri, ka zaŋ takɔbi saɣim’ a sara maligu bimbini binyila la. 9Nyam’ bɛ ni niŋ karimbaani shɛm, ka chɛ ka a suhuyiɣisili lu bɛ zuɣu. Tim’ mani ŋun nyɛ pakoli ŋɔ kpiɔŋ ka n niŋ n ni lo ni n niŋ shɛli ŋɔ. 10Zaŋmi n noli ni yɔhiŋgu ŋɔ n-ku dabili mini nabia, ka ku nabia min’ o tumtumda, ka chɛ ka paɣa nuu ŋme n-wurim bɛ karimbaani maa. 11Dama a kpiɔŋ bi dolila niriba kalinli zoosim bee a kpiɔŋ ti doli ninvuɣ’ shɛb’ bɛn mali kpiɔŋ. A nyɛla bɛn nyari nahiŋgu sɔŋda, ka kpuɣiri bɛn gbarigi zaana, ka guli bɛ ni chɛ shɛb’ bahi, ka tiligiri bɛn yihi tahima. 12N suhir’ a, n yaannim’ Naawuni ŋun nyɛ Naawuni so Izraɛlnim’ ni niŋ naani ŋɔ, nyin’ ŋun nyɛ zuɣusaa ni tiŋgbani Duuma ŋun nam kom ŋɔ. Nyin’ ŋun nyɛ a binnamda zaa naa ŋɔ, deemi n suhigu. 13Chɛ ka n yɔhiŋ yɛtɔɣa ŋɔ ti daŋa, ka ku ninvuɣ’ shɛb’ bɛn lo nia biɛɣu jɛndi a daalikauli la min’ a duu din be kasi la ni Ziɔn Zoli ni a bihi ni su du’ shɛl’ la. 14Chɛ ka a niriba zaa mini zuliya kam baŋ ni nyini n-nyɛ Naawuni ŋun su yiko mini kpiɔŋ zaa, ka so kani n-nyɛ ŋun guli Izraɛlnim’ pah’ a zuɣu.",https://www.bible.com/bible/2264/JDT.9.DBWDB
JUDIT 10,"Judit Chaŋ Holɔfɛnɛs sansan’ ni
1Judit ni daa ti chɛ kuhi niŋ Izraɛl Naawuni ka naai yɛtɔɣa ŋɔ zaa saha shɛli, 2ka o daa yiɣis’ o ni teei do luɣ’ shɛli maa, ka bol’ o dab’ bipuɣiŋga ka bɛ kuli yili shɛl’ o ni daa yi be vuhim dabisa dali mini churi pahibu dabisa dal’ la ni. 3Ka o daa pirig’ o ni daa so buri shɛli la, ka pirig’ o pako’ nɛma la, ka su kom ka niŋ kpaʒiɛrim din viɛl’ pam ʒe. Di saha ka o daa sah’ o zuɣu ka zaŋ bini lo li, ka zaŋ o situr’ viɛl’ shɛŋa o ni daa yi yɛri churi dali saha shɛl’ o yidan’ Manaasa ni daa na be o nyɛvili ni la ye; 4ka zaŋ namda piri, ka zaŋ o naba bansi piri, ka zaŋ nintuhi piri, ka zaŋ tibikpara kpa, ka zaŋ salima mini kuɣ’ viɛla nɛma din pahi ye. O daa mal’19 omaŋ’ viɛla ni di chɛ ka doo kam nya o ka o kɔre kpe o ni. 5Ka o daa zaŋ wain koligu mini kpa’ luɣuluɣu ti o dab’ bipuɣiŋga maa, ka zaŋ kachimda mini fiig wal’ kuma maha ni bɔrɔbɔro viɛlli su kpalaŋ ni, ka zaŋ bini pɔbipɔb’ o lahi zaa n-zaŋ li ti o dab’ bipuɣiŋga maa ni o ʒi. 6Di saha ka bɛ daa yi n-chaŋ Bɛtulia dunɔdali gbini nti nya Uzia mini tiŋ’ maa kpamba bɛn nyɛ Chabiris mini Charimis ka bɛ ʒiɛya. 7Bɛ ni daa nya o ni di nachiinsi maa ka di be di ko ka o biɛhigu taɣi shɛm maa, ka di daa niŋ ba alahiziba pam o viɛlim maa zuɣu, ka bɛ yɛl’ o, 8“Ti yaannim’ Naawuni ŋɔ tim’ a zuɣusuŋ a chandi maa ni, ka chɛ ka a ni lo nia shɛŋa pali, ka Izraɛlnim’ nya jilima ka Jɛrusalɛm nya tibigibu.”
Ka Judit daa zaŋ o zuɣu silim tiŋ’ Naawuni tooni 9ka yɛli ba, “Chɛliya ka bɛ yooi tiŋ’ ŋɔ dunɔdali maa ti ma, ka n-yi n-chaŋ ti niŋ yi ni kul yoli yɛli ma binshɛŋa yɛla maa.” Ka bɛ daa bahi nachimba noli ka bɛ yooi dunɔdali maa ti o kaman o ni daa suhi ba ni bɛ niŋ shɛm maa. 10Bɛ ni daa niŋ lala maa, ka Judit daa yi, ka o dab’ bipuɣiŋga la daa dol’ o chaŋ. Ka tiŋ’ maa dɔbba daa ʒiɛya lihir’ o hal ka o ti sirigi zoli maa lɔŋni n-gari ti siɣi vinvamli ni, ka bɛ daa bi lan nya o.
11Paɣiba maa ni daa be vinvamli maa ni chani maa, ka Asiria tɔbbihi daa chani gindina ti chirig’ o 12gbaag’ o. Bɛ daa bɔh’ o, “Zuliya bɔ n-lee nyɛ a, ka ya ka a lee yina bee ya ka a lee chana?” Ka o garigi yɛli, “N nyɛla Hiburu bipuɣiŋga, amaa n lee yila bɛ sani zɔra, dama bɛ yɛn zaŋ ba mi niŋ yi nuu ni ka yi ku ba. 13N chanimi ni n ti nya yi tɔbbihi zuɣulana Holɔfɛnɛs n-yɛl’ o yɛlimaŋli lahibali din beni. N yɛn wuh’ o la so’ shɛli o ni yɛn doli chaŋ ti gbahi zoya ni tiŋ’ maa nim’ zaa ka o ninvuɣ’ yino gba ku kɔŋ o nyɛvili.
14Dɔbba maa ni daa wum o yɛtɔɣa maa, ka bɛ lih’ o ninni n-nya ka o viɛlim maa yaɣi, ka bɛ daa yɛl’ o, 15“A ni niŋ yomyom siɣina ni a ti nya ti zuɣulan’ maa, a tilig’ amaŋa. Cham’ o tanti suɣili ni. Ti ni shɛb’ ni biɛl’ a ti ti o. 16A yi ti zan’ o tooni, nyin’ di chɛ ka dabiɛm be a suhu ni, amaa yɛlim’ o a ni kul yɛli ti shɛm maa; o ni niŋ a viɛnyɛliŋga.” 17Bɛ daa piila bɛ ninvuɣ’ kɔbiga ni bɛ biɛl’ o min’ o dab’ bipuɣiŋga maa tahi, ka bɛ daa zaŋ ba tahi Holɔfɛnɛs tanti suɣili ni.
18Judit ni daa paai bɛ sansan’ maa ni ka di lahibali ti nti to niriba tanti suɣili kam ni, bɛ ni daa nyammi. Ka niriba daa kana ti laɣim gil’ o, o ni daa ʒe Holɔfɛnɛs suɣili samban’ ni guhiri ni bɛ yɛl’ o o yɛla saha shɛl’ la. 19O viɛlim daa niŋ ba alahiziba ka bɛ nini tiɣi Izraɛlnima. Bɛ ni daa nya ka o be shɛm maa, ka bɛ daa zaŋ baŋ bɛ ni be shɛm. Ka bɛ daa yɛli taba, “Ŋuni n-lee ni lihi ʒiɛm niriba bɛn mali paɣ’ viɛla ŋ-ŋɔ tatabo bɛ ni? Di bi simdi ka ti chɛ bɛ ni do’ so ni nyɛvili, dama ti yi chɛ ba ka bɛ beni, bɛ ni ti vo sokam labisi bɛ polo.
20Di saha ka bɛn daa guli Holɔfɛnɛs min’ o tumtumdiba zaa daa yina ti zaŋ Judit kpe o tanti suɣili maa ni. 21Holɔfɛnɛs daa dola o garo zuɣu suɣ’ shɛli bɛ ni daa zaŋ ago mini salima ni ɛmɛrald ni kuɣ’ viɛla binyɛra din pahi mali puuni. 22Bɛ ni daa yɛl’ o o yɛla, ka o daa yiɣisi ka o tanti suɣili maa tooni na, ka bɛ gbibi anzinfa firilanim’ be o tooni. 23Judit ni daa kpe o min’ o tumtumdiba sani, o ninni viɛlim daa garila bɛ zaa. Ka Judit daa teei dɔni n-lu o sizuura, amaa ka Holɔfɛnɛs daba daa kpuɣ’ o zali.",https://www.bible.com/bible/2264/JDT.10.DBWDB
JUDIT 11,"1Di saha ka Holɔfɛnɛs daa yɛli Judit, “Paɣa, mali suhukpeeni, ka di chɛ ka dabiɛm be a suhu ni, dama n na ʒi n-niŋ ninvuɣ’ so ŋun lo ni o jɛm Nɛbukadnɛza ŋun nyɛ dunia zaa naa ŋɔ zaɣ’ biɛɣu. 2Hal a niriba bɛn be zoya ni tiŋ’ ŋɔ ni yi di bi kpɛhi ma nini, n naan ku bɔri ni n zaŋ kpani to ba. Bɛna m-bo yɛlli maa ti bɛmaŋa. 3Amaa yɛlim’ ma din chɛ ka a yi bɛ sani zo n-ka ti sanna. Di yi kul nyɛ shɛlikam, a paai tiliginsim shee na. Chɛ ka a suhu kpɛma! A ni be a nyɛvili ni yuŋ ŋɔ zaŋ chana. 4So ku niŋ a shɛli. Amaa sokam naɣi ni niŋ a la din viɛla kaman bɛ ni niŋdi n dan’ Nɛbukadnɛza daba zaa shɛm.”
5Ka Judit daa garigi yɛli Holɔfɛnɛs, “Wumm’ a dabili ni yɛn yɛl’ a yɛtɔɣ’ shɛŋa ŋɔ, ka chɛ ka man’ a dabili ŋɔ tɔɣisi yɛtɔɣa a tooni. N ku ŋma nyini n dan’ ŋɔ ʒiri yuŋ ŋɔ. 6A yi doli man’ a dabili ŋɔ yɛligu, Naawuni ni zaŋ a tum tuun’ shɛli, ka nyini n dan’ ŋɔ ni lo nia shɛli ni di nasara. 7 Hal ka Nɛbukadnɛza ŋun nyɛ dunia zaa naa ŋɔ mini ŋuna ŋun tim’ a na ni a ti mali binnamda kam zali bɛ zaashee ŋɔ zuɣu! Pa daadamnim’ kɔŋko jɛmd’ o a zuɣu, amaa mɔɣu ni biŋkɔbiri mini niɣi ni noonsi nyɛla bɛn ni be a yiko ni Nɛbukadnɛza min’ o yiŋ’ zaa sulinsi ni. 8Ti wumya ni a nyɛla yɛndana ni baŋda, ka di wuhi dunia ni ni a nyɛla sapashin’ biiŋa ŋun mi tɔbu tuhibu soya Siria tiŋgbɔŋ ni. 9Zaŋ chaŋ Akio ni daa tɔɣisi yɛtɔɣ’ shɛŋa salo laɣiŋgu ni la polo, Bɛtulianim’ ni daa gbaag’ o ka tilig’ o la puuni ka o daa yɛli ba o ni daa yɛli ya shɛm zaa. 10Dinzuɣu n dana, di zaŋ o ni daa yɛli shɛm maa niŋ asahi, amaa zaŋmi li niŋ a suhu ni, dama di nyɛla yɛlimaŋli. So shiri ku tooi niŋ ti zuliya maa barina shɛli bee n-zaŋ takɔbi ku ba, naɣila bɛ tumla alahichi bɛ Naawuni maa sani.
11“Amaa pumpɔŋɔ, din ni chɛ ka nyini n dan’ ku kɔŋ nasara ka a nia zani soli, kum ni lu bɛ zuɣu ku ba, dama bɛ ni tum alahichi din ni yiɣisi Naawuni suhu bɛ yi tum din nyɛ chirimbu. 12Bɛ bindira bi lan galisi, ka di ku yuui ka bɛ kom naai, ka bɛ pun lo nia ni bɛ ku bɛ biŋkɔbiri, ka lan lo nia ni bɛ di Naawuni zaligu ni wuhi ni di chihiri ni bɛ di shɛli. 13 Bɛ wuhiya ni bɛ ni di bɛ kadaŋda mini bɛ wain ni bɛ kpam pia puuni zaɣ’ yini din nyɛ bɛ ni pun zaŋ shɛli ti Naawuni ka woligi li ti maligumaaniba Jɛrusalɛm la, ka di nyɛla binshɛŋa di ni bi simdi ni so zaŋ o nuhi shihi li gba. 14Ka ninvuɣ’ shɛb’ bɛn be Jɛrusalɛm ni pun niŋdi lala zuɣu, bɛ timla tuumba nimaani ni bɛ ti deei lala niŋbu zilinli bɛ kpamba sanna ti ti ba. 15Bɛ yi deei zilinli maa na, ka tum di ni wuhi shɛm, dindali maa ka Naawuni ni zaŋ ba niŋ yi nuu ni ka yi ku ba.
16“Ka mani ŋun nyɛ a dabili ŋɔ ni baŋ lala maa zuɣu n-chɛ ka n zo bɛ sani maa. Naawuni n-chɛ ka n ka a sanna ni m min’ a ti tum tuun’ shɛŋa din ni niŋ dunia zaa alahiziba luɣ’ shɛlikam niriba yi ti wum di yɛla. 17Mani ŋun nyɛ a dabili ŋɔ nyɛla ŋun zɔri Naawuni ka jɛmdi ŋun’ Naawuni ŋun su alizanda ŋɔ yuŋ ni wuntaŋ’ ni. Dinzuɣu n dana, n ni kpalim be a sani; amaa yuŋ kam, n ni chani vinvamli ŋɔ ni nti suhiri Naawuni. Saha shɛli bɛ yi ti tum alahichi, o ni wuhi ma. 18Di saha ka n kana ti yɛl’ a, ka a zaŋ a tɔbbihi zaa pa amaŋ’ zuɣu chaŋ ka bɛ so ti ku tooi zani a tooni. 19Ka n ti zaŋ a doli Judia polo hal ti paai Jɛrusalɛm; ka n ti zali a nam ʒiishee ti a nimaani. A ni ti kari ba ka bɛ wurim zo kaman piɛri bɛn ka gul’ la, ka baa gba ti ku lan ŋuh’ a. Dama Naawuni n kahigi li wuhi ma, ka chɛ ka n kana ni n ti daŋ yɛl’ a.”
20Ka o yɛtɔɣa maa daa tiɣi Holɔfɛnɛs min’ o tumtumdiba zaa nini. O yɛm maa yɛla daa niŋ ba alahiziba pam, ka bɛ yɛli, 21“Dunia ŋɔ zaa ni paɣ’ so bi yi paɣ’ viɛlli bee n tɔɣisi yɛm yɛtɔɣa kaman paɣ’ ŋɔ.” 22Di saha ka Holɔfɛnɛs daa yɛl’ o, “Naawuni niŋ viɛnyɛla o ni daŋ tim a ka a kana ti kpaŋsi ti, ka wuhi mbusim din yɛn paai ninvuɣ’ shɛb’ bɛn kpɛhiri n dan’ nini la. 23A pala ŋun niŋgbuŋ lihibu viɛli kɔŋko, amaa a nyɛla ŋun tɔɣisiri yɛm yɛtɔɣa. A yi niŋ kaman a ni yɛli shɛm maa, a Naawuni ni leei n Naawuni, ka a ni be Naa Nɛbukadnɛza yiŋa, ka a yuli du dunia ŋɔ zaa ni.”",https://www.bible.com/bible/2264/JDT.11.DBWDB
JUDIT 12,"1Di saha ka Holɔfɛnɛs daa bah’ o tumtumdiba noli ni bɛ zaŋm’ Judit kpe luɣ’ shɛl’ o daanzinfa lahi ni daa bela ni, ka yɛli ba ni bɛ malim’ bindirigu dibu shili, ka zaŋ omaŋmaŋ’ bindiri’ gahinda min’ omaŋmaŋ’ wain nyurili na ti ti o. 2 Amaa ka Judit daa yɛli, “N ku tooi di li. N yi niŋ lala di ni leei taali. Mmaŋmaŋ’ ni ʒi bindiri’ shɛli na ni saɣi ma.”
3Ka Holɔfɛnɛs daa bɔh’ o, “Ka a bindirigu maa yi ti naai, ya ka ti lee yɛn nya lala bindirigu maa ti a? Dama a zuliya ninvuɣ’ so ka ti sani kpe.”
4Ka Judit daa garigi yɛli, “N dana, a ni kul be ŋɔ zuɣu, yɛlimaŋli, mani a dabili ŋɔ na ku di m bindira maa naai, ka ti Duuma chɛ ka o ni lo ni o chɛ ka n tum tuun’ shɛli maa tum naai. 5Di saha ka Holɔfɛnɛs tumtumdiba maa daa zaŋ Judit kpɛh’ o tanti suɣili maa ni na, ka o daa be nimaani hal ni yuntisuɣu. Zaŋ chaŋ biɛkaali saha ka o daa yiɣisi’ 6n-tim ti yɛli Holɔfɛnɛs, “N dana, bahim’ noli ka bɛ chɛ ka mani a dabili ŋɔ yi n-chaŋ ti suhi Naawuni.” 7Ka Holɔfɛnɛs daa yɛli bɛn gul’ o ni bɛ di mɔŋ o soli. Ka o daa kpalim be bɛ sansan’ maa ni daba ata, ka daa yiri yuŋ kam chani Bɛtulia vinvamli ni, ka suri kom sansan’ maa kɔzɔrim ni. 8O kom subu maa nyaaŋa ka o daa yi suhiri Izraɛl Duuma Naawuni ni o wuh’ o so’ shɛli o ni yɛn doli chɛ ka ŋun’ Naawuni niriba nya nasara. 9Di saha ka o daa mal’ omaŋ’ be kasi, ka labi tanti maa ni nti beni hal ni o yuŋ bindirigu dibu nyaaŋa.
Holɔfɛnɛs bindira dibu chuɣu
10Di daba anahi dali ka Holɔfɛnɛs daa zali bindira dibu mini binnyura nyubu chuɣu puhibu ti bɛn be o sani kɔŋko, ka daa bi bol’ o sapashin’ kpamba. 11Ka o daa ti yɛli Bagɔas ŋun daa nyɛ namɔɣili so ŋun daa lihir’ omaŋmaŋ’ yɛla tir’ o la, “Cham’ ti balim Hiburu paɣ’ so ŋun be a fukumsi ni la ka o kana ti pahi ti zuɣu ka ti di ka nyu. 12Dama di ni nyɛla vi ti yi chɛ ka paɣ’ lala tatabo chaŋ ka ti bi chɛ ka ti min’ o dɔni. Ti yi bi niŋ o kɔre o ni la ti.”
13Dinzuɣu ka Bagɔas daa yi Holɔfɛnɛs sani n-chaŋ paɣ’ maa sani ti yɛl’ o, “Nyin’ paɣisar’ viɛlli ŋɔ, di zaɣisi ni a ka n dan’ sanna ti nya jilima o tooni, ka ti min’ a laɣim nyu wain, ka a leei kaman Siria paɣ’ shɛb’ bɛn be Nɛbukadnɛza yiŋa n-tumdi tuma la.”
14Ka Judit daa garigi yɛli, “Ŋuni n-lee nyɛ ma ka n ni zaɣisi n dan’ boligu? N ni niŋ dinkam tiɣ’ o nini yomyom, ka di ni nyɛla suhupiɛlli ti ma hal ni n nyɛvili tariga.”
15Dinzuɣu ka o daa dii chaŋ ti bo situra ni o bin’ nyaɣinyaɣi niŋ omaŋa. Ka o dab’ bipuɣiŋga la daa daŋ o tooni ti zaŋ piɛgban’ shɛŋa o ni daa deei Bagɔas san’ la yɛrigi sɔŋ Holɔfɛnɛs tooni. Bɛ daa zaŋ li mi ti o ni o yɛrigiri li ʒiini biɛɣu kam. 16Di saha ka Judit daa kpe nti dɔni di zuɣu. Ka Holɔfɛnɛs suhu daa paligi pam o zuɣu, ka o kɔre yiɣisi, dama o ni daa kul tuui nya o dahin shɛli ka o daa guhiri ni o nya soli niŋ o kɔre. 17Ka Holɔfɛnɛs daa yɛl’ o, “Chɛ ka ti min’ a laɣim nyu, ka mali suhupiɛlli.”
18Ka Judit daa yɛli, “N dana, n ni nyu ni suhupiɛlli, dama zuŋɔ nyɛla dabisi’ titali m biɛhigu ni zaa” 19Di saha ka o daa zaŋ o dab’ bipuɣiŋga la ni daa duɣi bindiri’ shɛli ti o la di ka nyu o tooni. 20Ka Holɔfɛnɛs nini daa tiɣ’ o pam, ka nyu wain pam. O daa nyu li yaɣi o ni daa yi pun nyuri li shɛm dabisili kam zuɣu, bɛ ni daa dɔɣ’ o dahin shɛli zaŋ hal ti paai dindali maa.",https://www.bible.com/bible/2264/JDT.12.DBWDB
JUDIT 13,"1Gom saha ni daa ti paai, ka daba maa yiɣisi yomyom yi, ka Bagɔas daa yo tanti suɣili maa sambani polo dunoli n-taɣi Holɔfɛnɛs tumtumdiba bahi. Bɛ daa kpɛla gom, dama di daa gbarigi ba mi bindira dibu mini binnyura nyubu chuɣu maa puhibu ni daa yuui pam la zuɣu. 2Amaa ka Judit kɔŋko daa kpalim be tanti suɣili maa ni, ka Holɔfɛnɛs teei do garo zuɣu, dama o daa kul nyumi buɣi zaa. 3Judit daa pun yɛl’ o dab’ bipuɣiŋga la ni o kpalimmi ʒe dugbɛrili maa samban’ ni guhir’ o, ka o ti yina kaman o ni daa pun niŋdi shɛm. Dama o daa yɛliya ni o ni chaŋ ti suhi Naawuni. O daa pun yɛli Bagɔas gba lala.
4Ka sokam zaa daa yi; wɔɣira bee tarimba ni so daa bi lan be Holɔfɛnɛs dugbɛrili maa ni. Di saha ka Judit daa ʒe garo maa gbini, ka yɛl’ o suhu ni, “Yaa n Duuma Naawuni ŋun nyɛ Kpiɔŋlan’ Naa ŋɔ, lihimi n nuhi tuma ni yɛn duhi Jɛrusalɛm saha shɛli ŋɔ. 5Yɛlimaŋli, pumpɔŋɔ n-nyɛ saha shɛli di ni simdi ni a sɔŋ a ninvuɣ’ gahinda, ka chɛ ka n niŋ n ni lo nia ni n ku ti dimnim’ shɛb’ bɛn yiɣisi tuhiri ti ŋɔ.” 6Ka Judit daa chaŋ ti zani baɣili ŋun’ Holɔfɛnɛs zuɣu polo garidɔɣu n darigi ŋoog’ o takɔbi din daa yili nimaani. 7Ka Judit daa saɣisi miri garo maa nti gbaai Holɔfɛnɛs zabiri ka yɛli, “N Duuma ŋun nyɛ Izraɛl Naawuni ŋɔ, tim’ ma yaa zuŋɔ dabisili ŋɔ.” 8Di saha ka Judit daa kpuɣi takɔbi maa chɛ o nyiŋgoli buyi ni o yaa zaa ŋ-ŋmaag’ o zuɣu. 9Di nyaaŋa ka o daa bilig’ o sɔŋ tiŋa, ka lɔrig’ o tanti pindigu di dari ni. Di daa bi yuui ka o yi nti zaŋ Holɔfɛnɛs zuɣu maa ti o dab’ bipuɣiŋga la, 10ka o mi daa zaŋ li niŋ o bindirigu koligu ni. Di saha ka bɛ niriba ayi maa daa yi kaman bɛ ni daa pun niŋdi shɛm chani ti suhiri Naawuni la. Ka bɛ daa kana ti gari bɛ sansan’ din daa gili vinvamli la ni n-daa chaŋ ti du Bɛtulia Zoli maa n-chaŋ ti zani di dunɔdaya ni. 11Judit daa na bela katiŋa ka kuhi boli dunɔguliba yɛli, “Yoomiya dunoli! Yoomiya dunoli! Naawuni ŋun nyɛ ti Naawuni ŋɔ be ti sani, ka na kul wuhir’ o yiko Izraɛlnim’ ni, ka wuhir’ o yaa ni nyɛ shɛm o dimnim’ sani kaman o ni niŋ shɛm zuŋɔ dabisili ŋɔ.”
12O yanim’ ni daa wum o kukoli, bɛ daa guumi chaŋ tiŋ’ maa dunɔdali ni, ka tim ti boli tiŋ’ maa zuɣulaannim’ na. 13Ka bɛ zaa daa guui kana, bihi mini ninkura, dama di daa ŋmanila di nyɛla biɛhiŋ ni Judit labina. Ka bɛ daa yooi dunoli maa, ka deei ba kpɛhi. Di saha ka bɛ daa nyo firila ni di ne ba, ka daa laɣim gili ba niŋ sunsuuni. 14Di saha ka Judit daa duh’ o yee yɛli, “Paɣimiya Naawuni! Kul paɣimiy’ o! Paɣimiya Naawuni ŋun bi chɛ Izraɛlnim’ nambɔɣu zɔbu ŋɔ, amaa ka zaŋ n nuu ku ti dimnim’ zuŋɔ yuŋ ŋɔ!”
15Di nyaaŋa ka o daa tim o bindirigu koligu ni yihi ninsal’ zuɣu na wuhi ba ka yɛli, “Nyamiya, Holɔfɛnɛs ŋun nyɛ Siria sapashin’ kpɛm’ la zuɣu m-bala. O tanti shɛli ni o ni daa nyu m-buɣi doya la mi m-bɔŋɔ. Ti Duuma chɛ ka paɣ’ nuu ŋme n-ku o. 16Ti Duuma ŋun be ŋɔ ni ŋun nyɛ ŋun guli ma n chandi maa ni, m poya ni n viɛlim n-daa kpɛh’ o kɔre din ku o maa, ka o daa bi tum zaɣ’ biɛɣu n sani n-ta ma daɣiri, ka dihi ma vi.”
17Ka di daa niŋ niriba maa zaa alahiziba pam, ka bɛ daa gbani tiŋa n-jɛm Naawuni ka laɣim yɛli, “Ti paɣiri nyini ti Naawuni ŋun filim a niriba dimnim’ ŋɔ.”
18 Di saha ka Uzia daa yɛl’ o, “Bipuɣiŋga, A mali alibarika Naawuni ŋun nyɛ Zallakudura Naa ŋɔ sani n-gari paɣiba zaa dunia ŋɔ ni. Ti paɣiri ti Duuma Naawuni ŋun nam zuɣusaa mini tiŋgbani ŋɔ, ŋuna n-sɔŋ a ka a ŋma a dimnim’ zuɣulan’ zuɣu. 19A paɣibu kul ku yi ninvuɣ’ shɛb’ bɛn teei Naawuni yiko yɛla suhiri ni. 20Naawuni chɛ ka dimbɔŋɔ leei jilima shɛli din nyɛ a dini sahakam, ka ti a laara din mal’ alibarika, dama a zaŋ a nyɛvili pa talima saha shɛli ti tiŋgbɔŋ ŋɔ ni daa nya filiŋ ka a fa ti bahi la, a ni daa doli soli din tuhi Naawuni sani zuɣu.”
Ka niriba maa zaa daa yɛli, “Ami, Ami!”",https://www.bible.com/bible/2264/JDT.13.DBWDB
JUDIT 14,"Judit wuhi di ni simdi ni bɛ niŋ shɛm
1Di saha ka Judit daa yɛli ba, “M mabihi, wummiya n ni yɛn yɛli shɛm ŋɔ. Zaŋmiy’ o zuɣu maa yili yi tiŋ’ ŋɔ gooni ŋɔ. 2Biɛɣu yi ti kul neei ka wuntaŋ’ puhi na, ka yi zaɣ’ yino kam kpuɣ’ o bidibbini, ka yi chɛ ka ŋunkam saɣi doo yi yi tiŋ’ ŋɔ ni, ka yi pii zuɣulan’ bahi yi tooni ka di be kaman yi chanimi ni yi ti liri Asiria tɔbbihi maa la, amaa lee di siɣiya. 3Di saha bɛ ni kpuɣi bɛ bidibbina n-chaŋ ti neei Asiria sapashinnima. Bɛ ni ti zo yomyom chaŋ Holɔfɛnɛs tanti suɣili ni nti bi nya o, ka dabiɛm ni gbahi ba ka bɛ guui ka chɛn ya. 4Di saha ka yi mini Izraɛlnim’ bɛn be yi tiŋgbɔŋ luɣilikam zaa ni kari doli ba ti ku ba bɛ bɔba zuɣu. 5Amaa pɔi ka yi naanyi niŋ lala, zaŋmiya Akio ŋun nyɛ Ammɔn nir’ la ka n sanna ka o ti nya do’ so ŋun daa ʒiɛm Izraɛlnima, ka kar’ o bahi ti sanna kaman bɛ niŋ o la lala ni o kpi la.
Akio ni tɔɣisi yɛtɔɣ’ shɛŋa
6Di zuɣu ka bɛ daa chaŋ Uzia yiŋa nti zaŋ Akio na. O ni daa kana ti nya Holɔfɛnɛs zuɣu laɣiŋgu maa ni do’ so nuu ni, o daa lɛbimi lu n-tarigi. 7Ka bɛ daa yiɣis’ o zali, ka o lɛb’ ti lu Judit naba ni n-lu o sizuura ka yɛli, “A mali alibarika Juda yili kam ni. Zuliya kam ni, bɛnkam wum a yuli, dabiɛm ni gbahi ba. 8Yɛlim’ ma a ni niŋ shɛm daba ayi ŋɔ ni.”
Ka Judit daa yɛl’ o niriba maa zaa ninni o ni daa niŋ shɛm zaa, dahin shɛl’ o ni daa yi n-chaŋ hal ti paai o ni daa tɔɣisiri ba di yɛla saha shɛli maa. 9O ni daa tɔɣisi yɛtɔɣa maa naai, ka niriba maa daa duhi bɛ yee n-yo suhupiɛlli vuri bɛ tiŋ’ maa ni. 10Akio ni daa nya Izraɛl Naawuni ni daa tum shɛm maa, ka o daa niŋ Naawuni yɛda pam. Di zuɣu ka o daa guni, ka zaŋ omaŋ’ pahi Izraɛlnim’ ni n-kpalim be bɛ sani hal ni zuŋɔ.
Dabiɛm gbaai Holɔfɛnɛs sansan’ ni nima
11Ka biɛɣu daa ti neerina, ka bɛ zaŋ Holɔfɛnɛs zuɣu maa yili gooni. Ka bɛ daa kpuɣi bɛ bidibbina n-yi n-doli tab’ gbilligbilli siɣi ti zani bɛ ni doli luɣ’ shɛŋa zoli maa zuɣu siɣiri tiŋa. 12Asirianim’ maa ni daa nya ba bɛ daa timmi ti yɛli bɛ Sapashin’ kpamba bɛn pɔri zaŋ tabili wɔɣira zaa. 13Ka bɛ daa ka Holɔfɛnɛs tanti suɣili ni na nti yɛl’ o gula ŋun daa su o yɛlli kam fukumsi, “Neemi ti dana, dama ti daba maa niŋ suhukpeeni kanna ni bɛ ti tuhi ti, ka lee dii kpi zaa.”
14Ka Bagɔas daa kpe nti kpahi tanti suɣili maa dunoli, dama o daa tɛhiya ni Holɔfɛnɛs mini Judit n-gbe. 15Amaa o ni daa bi wum damli, ka o yooi dunoli maa n-nya ka o dola tiŋa ka o zuɣu kani gba. 16Ka o daa duh’ o yee kuhi pam, ka kul gbaai kuhigu ka ŋuhira, ka tahira, ka darigi cheeg’ omaŋmaŋ’ binyɛrigu. 17Di nyaaŋa ka o daa kpe Judit ni daa be du’ shɛli ni. O ni daa bi nya o ka o guui yi niriba maa sani nti tahi yɛli, 18“Daba la pɔbi ti vo! Hiburu paɣ’ yino dihi Naa Nɛbukadnɛza yiŋnim’ vi. Nyama, Holɔfɛnɛs dola tiŋa, ka o zuɣu kani!” 19Asiria tɔbbihi kpamba ni daa wum yɛlli maa, bɛ daa darimi chɛhi bɛ situra, ka di gari ba pam. Ka bɛ kuhigu mini bɛ tahigu pampam daa mɔni gili bɛ sansan’ maa ni zaa.",https://www.bible.com/bible/2264/JDT.14.DBWDB
JUDIT 15,"Izraɛlnim’ di nasara
1Dɔbba bɛn daa be tanti suɣa ni ni daa wum li, di daa niŋ ba alahiziba pam zaŋ chaŋ din daa niŋ maa polo. 2Dabiɛm ni daa gbaai ba ka bɛ ni sɔhiri zuɣu daa chɛ ka bɛ bi guhi taba, amaa ka bɛ zaa daa dii yiɣisi yomyom zo n-yi n-guui doli soli kam din be bɔpiɛligu ni zaŋ ti yi zoya ni tiŋgbɔŋ maa ni. 3Ka bɛn do zoya din gili Bɛtulia la ni gba daa yiɣisi guui. Di saha ka Izraɛlnim’ bɛn zaa daa nyɛ tɔbbihi daa yiɣisi lu m-pani bɛ zuɣu.
4Ka Uzia daa tim tuumba Bɛtomasitaim mini Chɔba ni Kola ni Izraɛl tiŋgbɔŋ ni tin’ shɛŋa din pahi zaa nti yɛli ba yɛl’ shɛli din niŋ maa, ka kpam ba jaande ni bɛ yiɣisim’ kari doli bɛ dimnim’ maa ti ku ba. 5Izraɛlnim’ maa ni daa kul wum lala, bɛ daa dii yiɣisimi naŋgban’ yini n-lu m-pani bɛ dimnim’ maa zuɣu n-kuri ba hal ni Chɔba. Bɛn daa be Jɛrusalɛm mini bɛn daa be zoya ni tinsi ni la gba daa kana, dama bɛ daa yɛli ba din niŋ bɛ dimnim’ sansan’ maa ni yɛla. Giliadnim’ mini Galilinim’ gba daa ku ba pam zaŋ hal ti yaɣi Damaskus ni di tintarisi. 6Ka niriba bɛn kpalim mi daa kabi chaŋ Asirianim’ sansan’ maa ni nti di nɛma n-nya azichi pam. 7Ka Izraɛlnim’ maa daa ku bɛ dimnim’ maa, ka labina ti di neen’ shɛŋa din kpalim. Hal tiŋkpansi mini fɔndi din daa be zoya tinsi maa ni ni bɔpiɛligu ni nim’ gba daa di nɛma pam, nɛma maa ni daa galisi pam zuɣu.
Izraɛlnim’ puhi nasara dibu chuɣu
8Di saha ka maligumaana Jɔakim mini Izraɛl kpamba bɛn be Jɛrusalɛm daa kana ni bɛ ti di ti Duuma ni tum tuun’ viɛl’ shɛli ti Izraɛlnim’ maa shɛhira, ka nya Judit m-puh’ o viɛnyɛliŋga. 9Bɛ ni daa nya o, bɛ zaa daa naala noli suhi alibarika niŋ o ni ka yɛli, “A nyɛla Jɛrusalɛm jilima, ka nyɛ Izraɛl ni nyuri bara so zuɣu. A nyɛla ti zuliya ŋɔ ni nyuri bara so zuɣu. 10Amaŋmaŋ’ nuu ka a zaŋ tum dimbɔŋɔ zaa. A tum tuun’ karili ti Izraɛlnima, ka Naawuni nini tiɣi li. Ti Duuma Kpiɔŋlan’ Naa ŋɔ niŋm’ alibarika niŋ a ni sahakam!”
Ka niriba maa zaa daa yɛli, “Ami.”
11Biɛɣu pihita ka niriba maa zaa daa zaŋ di nɛma maa naai. Bɛ daa zaŋ Holɔfɛnɛs tanti suɣili la min’ o daanzinfa nɛma ni o gariti ni o lahi ni o kuɣisi min’ o teebuya ni neen’ shɛŋa din pahi zaa tila Judit. Ka o daa zaŋ li ʒil’ o buntaansi, ka va di shɛŋa pal’ o chɛchɛbun’ tɔrokɔnima. 12Ka Izraɛl paɣiba zaa daa kana ni bɛ ti nya Judit, ka suhi alibarika ti o, ka bɛ ni shɛb’ daa wa waa ti o jilima. Ka Judit daa ŋahi ti’ shɛli din vari nyɛlisira gbib’ o nuhi ni, ka pii li ti paɣiba bɛn daa be o sani. 13Ka o mini bɛn daa be o sani maa daa bo olivi tia vari bɔb’ bɛ zuɣuri, ka o daa gari niriba maa tooni waa maa ni n-daa mali paɣiba maa zaa wari waa. Ka Izraɛl dɔbba zaa daa gbibi bɛ bidibbina, ka bo vari bɔb’ bɛ zuɣuri, ka yiini yila doli ba.",https://www.bible.com/bible/2264/JDT.15.DBWDB
JUDIT 16,"Judit wumpaɣibo yilli
1Ka Judit daa yɛli,
Zaŋmiya chaɣisa chaɣisi,
ka yili yila paɣi Naawuni.
Zaŋmiya gbiŋgbarinlinsi kpahi taba
n-yili yila paɣi n Duuma.
Kpahimiya li yili yil’ palli paɣ’ o.
Duhimiy’ o ka jɛm o yuli.
2Dama ti Duuma nyɛla Naawuni ŋun tuhiri tɔbu naara.
O zal’ o sansan’ o niriba sunsuuni.
O tiligi ma bɛn kariti doli ma nuhi ni.
3Asirianim’ yila nuzaa polo zoya ni kana.
Bɛ ʒila tɔbbihi tusatusa shɛm na.
Bɛ tɔbbihi bɛn galisi pam ŋarila mɔɣa din be vinvama ni,
ka bɛ tɔbbi’ tinchandiba kul yɛrigi zoya zuɣu.
4Bɛ daa nyu bara ni bɛ ni nyo n tiŋgbɔŋ buɣim,
ka zaŋ takɔbi ku n nachimba,
ka zaŋ m biliɛri fiɛbi tiŋ’ ku,
ka gbahi m bihi chaŋ kaman bɛ ni di neen’ shɛŋa,
ka gbahi m paɣipiɛlisi gba chaŋ kaman bɛ ni di neen’ shɛŋa.
5Amaa ka ti Duuma Kpiɔŋlan’ Naa ŋɔ daa yɔhim ba
n-zaŋ paɣ’ nuu ku ba.
6Dama pa nachimba n-daa ku bɛ wɔɣirili maa,
bee Titannim’ bidibisi n-daa ku o,
bee tiyaawumyanima n-daa ku o;
amaa Mɛrari bipuɣiŋga Judit n-daa zaŋ
o ninni lihibu viɛlim ku o.
7Dama o daa pirigila o pakolim nɛma sɔŋ
ni o tiligi bɛn nyari nahiŋgu Izraɛl tiŋgbɔŋ ni.
O daa niŋla tulaale ʒe o ninni,
8ka bo mia lo o zabiri,
ka zaŋ liiga piɛl’ viɛlli ye ni o kpɛh’ o kɔre.
9Ka o namda viɛlim daa chɛ
ka o kɔŋ o nini ŋmaligibu,
ka o viɛlim daa gbaag’ o tɛha
ka takɔbi daa ŋmaag’ o nyiŋgoli!
10Ka Pɛriʒianim’ ni’ daa sɔhigi o suhukpeeni maa zuɣu.
Ka Miidianim’ kɔba ni daa chɔɣisi o suhukpeeni maa zuɣu.
11Di saha ka n niriba bɛn daa nya nahiŋgu maa daa tahi;
ka n niriba bɛn daa nyɛ ninvuɣ’ gbarima maa daa yɛri saɣi,
ka ti dimnim’ maa ni’ daa sɔhira;
ka bɛ daa duhi bɛ yee pam,
ka ti dimnim’ maa daa ŋmaligi zo.
12Ka dab’ bipuɣinsi bidibisi
daa zaŋ binyɛra kuhi ba pili yi,
ka ti ba dansi kaman bɛn tum taali tɔbu ni ŋme
ka zɔr’ ni bɛ tiligi la;
ka ti Duuma tɔbbihi daa ku ba.
13 “ N ni yili yil’ palli paɣi n Duuma:
Yaa n Duuma, a galisiya ka mali jilima.
A yaa mal’ alahiziba;
a nyɛla bɛ ni ku tooi nyaŋ so.
14Chɛ ka a binnamda zaa jɛm a,
dama a noli ni yɛtɔɣa ka a daa zaŋ nam ba;
A daa tim a shia na ka di namba
ka bɛ so ku tooi zaɣis’ a noli.
15Dama zoya ni ti sɔhigi hal ti ba di gbinni kom ni,
ka tampima ti nyɛligi a tooni kaman shigbana la,
ka a na bi lihi li.
Amaa ninvuɣ’ shɛb’ bɛn zɔr’ a,
a zɔri ba nambɔɣu.
16 Dama sara kam din be kaman tulaale la nyɛla din pɔra.
Ka bɛ ni zaŋ biŋkpam shɛli zaa nyo buɣim mali sara ti a nyɛla din bi yaɣi lala;
amaa ŋunkam zɔri ti Duuma kul nyɛla wɔɣirili sahakam.
17Mbusim be zuliya shɛb’ bɛn yiɣisi lu n niriba zuɣu!
Ti Duuma Kpiɔŋlan’ Naa ŋɔ ni bɔhi ba biɛri saria karibu dali.
O ni chɛ ka buɣim mini zunzuya kpe bɛ niŋgbuna ni.
Bɛ ni ti kum biɛrim zuɣu hal ni saha din ka bahigu.
Judit yuli dubu min’ o kum
18Bɛ ni daa ti paai Jɛrusalɛm, bɛ daa jɛmla Naawuni. Niriba maa ni daa kul mali bɛmaŋ’ naai, bɛ daa malila sara shɛli bɛ ni zaŋdi nyɔri buɣim la mini suhuyubu sara ni pini tibu. 19Ka Judit daa zaŋ Holɔfɛnɛs nɛma zaa din nyɛ niriba maa ni daa zaŋ shɛli ti o la zaŋ tabili tanti suɣ’ shɛl’ o ni daa kpuɣi Holɔfɛnɛs duu la ti Naawuni. O daa zaŋ li mi ti kaman pɔri sara. 20Chira ata ka niriba maa daa zaŋ puhi chuɣu Jɛrusalɛm Naawuni jɛmbu duu gbini, ka Judit daa na kpalim be bɛ sani.
21Dimbɔŋɔ nyaaŋa ka bɛ zaa daa labi bɛmaŋmaŋ’ biɛhigu shee. Ka Judit daa kuli Bɛtulia nti kpalim be o biɛhigu shee. Niriba daa ti o la jilima hal ni o nyɛvili tariga bɛ tiŋgbɔŋ maa ni. 22Niriba pam daa bɔri ni bɛ kpuɣ’ o o yidan’ Manaasa ni daa faai siɣi ka bɛ sɔɣ’ o pah’ o yaannim’ ni maa nyaaŋa, amaa ka o daa bi saɣi zaŋ omaŋ’ ti so. 23Ka o yuli daa kul duri pahira, ka o daa mali ti kurig’ o yidan’ yiŋ’ maa ni m-mali hal ti paai yuun’ kɔbiga ni anu. O daa ti o dab’ bipuɣinsi la yolisim. Ka o daa ti niŋ ŋun kani Bɛtulia maa, ka bɛ daa zaŋ o sɔɣi o yidan’ Manaasa siliga ni. 24Ka Izraɛlnim’ daa zaŋ daba ayopɔin kum o kuli. Pɔi ka o daa ti kani, o daa zaŋla o ni mali shɛlikam piri ti o yidan’ Manaasa dɔɣiriba min’ omaŋmaŋ’ dɔɣiriba. 25So daa bi lan zaŋ kpeengarigu niŋ Izraɛlnima Judit ni daa be o nyɛvili ni saha shɛli maa zaa bee di nyaaŋa zaŋ chani ka di yuui pam.",https://www.bible.com/bible/2264/JDT.16.DBWDB
ƐSTA GK PILIGU,"PILIGU
Ɛsta litaafi ŋɔ nyɛla bɛ ni sabi shɛli Giriikili ni ka di woligi biɛla ka chɛ bɛ ni sabi shɛli Hiburuli ni la. Giriikili litaafi ŋɔ sabbu nyɛla bɛ pahi shɛli galisim. Din pahi nyɛla, litaafi maa puuni yɛtɔɣ’ shɛŋa din ka Hiburuli litaafi la puuni bachinim’ pulimi dɔndoya. Yɛtɔɣ’ kpana din sabi di mini Hiburuli litaafi ni maa zaa nyɛla yim, amaa yɛtɔɣ’ kɔŋkɔba pam be di ni nti pahi yuya kɔŋkɔba, ka di daadiini kukoli lee mali yaa.
Yɛl’ shɛŋa din daa niŋ litaafi ŋɔ puuni daa niŋla Pɛriʒia naa kikaa saha yili puuni. Di zaa daa niŋla Yɛhudia paɣ’ suhukpeendan’ ŋun yuli daa booni Ɛsta kɔbili ni. O suhukpeeni min’ o puu ni daa biɛr’ o niriba zuɣu daa chɛ ka o tiligi ba bɛ dimnim’ bɛn daa bɔri ni bɛ kpihim bɛ zuliya maa birili la nuu ni.
Litaafi ŋɔ wuhiri Naawuni ni guli ka taɣir’ o niriba ka deeri bɛ suhigu shɛm yɛla, ka lan wuhir’ o ni darigiri bɛn zaŋ o niriba leei bɛ dimnim’ tibili shɛm yɛla. Di lan wuhiri Yɛhudianim’ puu ni biɛri bɛ zuliya zuɣu shɛm mini tinzun’ zuliya shɛb’ nim’ sunsuuni bɛ daa be ni lihi ʒiɛm ba shɛm yɛla.
Litaafi ŋɔ lan wuhiri Yɛhudianim chu’ shɛli bɛ ni booni Purim la puhibu daliri mini di gbinni ni nyɛ shɛm.
Bɛ daa sabi li la kaman yuun’ kɔbiga ni pihiyɔbu saha pɔi ka bɛ naanyi ti dɔɣi Masia.
Din be litaafi ŋɔ puuni
YƐTƆƔ’ SHƐŊA DIN DAŊ TOONI 1.1a-1ŋ
NAA HƐRIHƐS MINI VASHITI 1.1-22
MƆDƐKAI MINI ƐSTA 2.1—3.6
BARINA PAAI YƐHUDIANIMA 3.7—5.14
YƐHUDIANIM’ ZAB’ BƐMAŊ’ ZUƔU 6.1—9.19
PURIM
CHUƔU PUHIBU 9.20—10.3",https://www.bible.com/bible/2264/ESG.INTRO1.DBWDB
ƐSTA GK 1,"YƐTƆƔ’ SHƐŊA DIN DAŊ TOONI
Mɔdɛkai zahindi
1a Hɛrihɛs ŋun daa nyɛ na’ tital’ la nam dibu yuma ayi ni goli so ŋun yuli daa booni Nisan la dahin yini dali ka Mɔdɛkai daa zahim zahindi. O daa nyɛla Jair bia, ka Jair nyɛ Shimɛi bia, ka Shimɛi mi nyɛ Kish ŋun daa nyɛ Bɛnjamin daŋ ni nir’ la bia. 1bO daa nyɛla Yɛhudia ninvuɣ’ titali m-be tinzuɣu din yuli booni Susa la nayili dundɔŋ ni n-tumdi naa tuma. 1cO daa nyɛla Babilɔn Naa Nɛbukadnɛza ni daa gbahi shɛba mini Juda Naa Jɛkɔnia Jɛrusalɛm la ni yino. 1dO zahindi maa m-bɔŋɔ: O daa zahimmi ka vuri pam mini abirima ni saa tahibu ni tiŋgbani dambu ni suhu fuŋbu kul be dunia ni. 1eDi nyaaŋa ka waɣ’ biɛ’ titaŋa ayi daa yina m-mali shili ni bɛ zabi, ka kul ŋumdi pampam ka di mali dabiɛm. 1ɛKa ŋumbu maa zuɣu daa chɛ ka zuliya kam lo tɔbu ni bɛ tuhi wuntizɔriba zuliya. 1fDi daa nyɛla zibisim mini bumbɔni dabisili, ka nyɛ nahiŋgu mini nandahima ni wahala ni suhufuŋbo pam dabisili dunia ni. 1gKa di daa muɣisi wuntizɔriba zuliya maa zaa, ka zaɣ’ biɛɣu din daa yɛn niŋ maa daa gbahi ba dabiɛm ka bɛ mali shili ni bɛ kpi. Di saha ka bɛ daa kuhi niŋ Naawuni. 1ɣBɛ kuhigu maa saha ka di daa ŋmanila kulibɔmbila m-beni, ka mɔɣ’ titali daa yi di puuni na ka di kom galisi pam. 1hKa biɛɣu daa ti neei, ka wuntaŋ’ puhi; ka bɛ daa duhi tarimba ka bɛ nyaŋ bɛn mali kpiɔŋ.
1i Ka Mɔdɛkai daa nya o zahindi maa puuni Naawuni ni lo ni o niŋ shɛm. O ni daa neei gom ni ka o daa zaŋ li niŋ o suhu ni m-bɔr’ ni o baŋ di gbinni zaa ni nyɛ shɛm dabisi’ muni maa zaa.
Bɛ lo naa nia biɛɣu
1j Mɔdɛkai daa ti be nayili dundɔŋ ni luɣ’ shɛli Gabata mini Taara bɛn nyɛ namɔɣilisi la ni daa guli la vuhira. 1kKa o daa ti wum bɛ ni yɛri ŋumaŋuma, ka o daa gbilisi tibili wum ka bɛ lɔrila nia ni bɛ ku Naa Hɛrihɛs, ka o daa yɛli naa bɛ yɛla. 1lDi saha ka naa daa vihi namɔɣilisi ayi maa, ka bɛ zani yim saɣi; di nyaaŋa ka o daa chɛ ka bɛ zaŋ ba chaŋ ti ku. 1mKa naa daa chɛ ka bɛ sabi yɛlli maa sɔŋ, ka Mɔdɛkai gba daa sabi li sɔŋ. 1nKa naa daa chɛ ka bɛ ti Mɔdɛkai tuma kootu ni, ka daa ti o pina pam dimbɔŋɔ zuɣu. 1ŋAmaa Haman ŋun daa nyɛ Hamɛdata bia, ka yi Agag zuliya ni na la daa nyɛla ŋun mali jilima pam naa sani, ka o daa lo ni o tum Mɔdɛkai min’ o niriba zaɣ’ biɛɣu, o ni daa chɛ ka bɛ ku namɔɣilisi ayi la zuɣu.",https://www.bible.com/bible/2264/ESG.1.DBWDB
ƐSTA GK 1,"I: NAA HƐRIHƐS MINI VASHITI
Naa Hɛrihɛs suhupiɛlli chuɣu puhibu
1Dimbɔŋɔ nyaaŋa ka yɛla ŋɔ daa niŋ Naa Hɛrihɛs ʒiɛman’ ni. Ŋun’ Hɛrihɛs daa di nam maa n-sula tiŋgbana kɔbiga ni pisinaayopɔin. Ŋuna n-daa su India tiŋgbɔŋ zaŋ hal ni Itiɔpia. 2Di saha maa Naa Hɛrihɛs daa ʒila bɛ tinzuɣu din yuli daa booni Susa la.
3O nam dibu yuma ata saha ka o daa laɣim’ o Zɔnima min’ o tuma zuɣulaannim’ na ni bɛ ti puhi bindira dibu mini binnyura nyubu chuɣu. Pɛriʒia mini Miidia tɔbbihi zuɣulaannim’ gba daa beni nti pahi gomnanim’ mini tiŋgbana maa nabihi. 4Dimbɔŋɔ nyaaŋa o daa zaŋla azichi din be o nam puuni mini di jilima ni di dariza ni nyɛ shɛm zaa wuhi niriba maa ka puhi chuɣu maa viɛnyɛliŋga dabisa kɔbiga ni pihinii sunsuuni.
5Dimbɔŋɔ nyaaŋa ka naa maa daa zali binnyura chuɣu ti tinzunnim’ bɛn zaa daa be tiŋ’ maa ni. Daba ayɔbu ka bɛ daa puhi li nayili dundɔŋ puuni. 6Bɛ daa zaŋla bɛ ni zaŋ gumdi noli wuɣi chinchin’ shɛli ka di nyɛ zaɣ’ ʒiɛkpeein ka piɛlipiɛla n-yiliyili nayili maa zɔŋ ni n-dihi li nachiinsi. Ago piɛlli ka bɛ daa tɔhitɔhi n-zaŋ li tuntu anzinfa bansi din daa goligoli chinchini maa naŋgbambili n-zaŋ li lɔnlo kuɣ’ viɛla daantalisi din be zɔŋ maa ni. Ka salima min’ anzinfa gariti daa be zɔn shɛli bɛ ni zaŋ ɛmɛrald kuɣa mali di tiŋgbani. Kuɣ’ viɛla zaɣ’ piɛla mini zaɣ’ ʒiɛhi ni waya din nyɛlisira ni kuɣ’ sabilifaa ka bɛ daa zaŋ mali zɔŋ maa tiŋgban’ ni. 7Di pipihi daa nyɛla salima mini anzinfa, ka zaŋ kuɣ’ viɛl’ shɛli bɛ ni booni rubi mali pipi’ shɛli din paai laɣibaligu tuhi’ pihita. Wain nyaɣisili din nyɛ naa maŋmaŋ’ ni daa nyuri shɛli daa galisiya pam, ka naa maa daa chɛ ka bɛ zaŋ ti niriba maa ni bɛ nyu. 8Bɛ daa bi nyuri binnyura maa doli a zaligu ni wuhi shɛm; amaa naa ni daa bɔri li shɛm m-bala, ka daa pun yɛl’ o yiŋbihi ni bɛ tim’ sokam wain maa kaman bɛ ni bɔri li shɛm tariga.
9Di saha Napaɣ’ Vashiti gba daa laɣimla paɣiba na, ka bɛ ti be nayili maa puhiri binnyura nyubu chuɣu maa.
Bɛ yihi Napaɣ’ Vashiti o napaɣ’ nam ni
10Dabisi’ shɛli din pahir’ ayopɔin dali, ka naa maa suhu daa ti paligi yaɣi, ka o boli namɔɣilis’ ayopɔin bɛn daa kul be o san’ la na. Bɛ yuya m-bɔŋɔ: Haman mini Bazan ni Taara ni Bɔreezi ni Zatolita ni Abataza ni Taraba. 11Bɛ ni daa kana, ka o yɛli ba ni bɛ cham’ ti chɛ ka Napaɣ’ Vashiti zaŋ o napaɣ’ nam zuɣupiligu pili, ka bɛ zaŋ o na. Napaɣ’ maa daa nyɛla paɣ’ viɛlli, ka naa maa daa bɔri ni o zaŋ o viɛlim maa wuh’ o gomnanim’ min’ o saamba maa zaa. 12Amaa ka Napaɣ’ Vashiti bi deeg’ o noli ka zaɣisi ni o doli namɔɣilisi maa chaŋ. Ka di zuɣu daa chɛ ka Naa maa suhu yiɣisi pam.
13O daa yɛl’ o zɔnim’ maa, “Vashiti ni niŋ ma shɛm m-bala.” Dinzuɣu yɛlimiya ma yi ni tɛhi shɛm zaŋ chaŋ yɛlli ŋɔ polo. 14O ni daa yi niŋdi ninvuɣ’ shɛb’ saawara n-daa nyɛ: Arikɛsayus mini Sarisatayus ni Malɛsia bɛn daa nyɛ Pɛriʒia mini Miidia gomnanima. Bɛna n-daa nyɛ bɛn mir’ o pam. Arikɛsayus mini Sarisatayus ni Malɛsia bɛn daa ʒe zaashe’ kara ni daa ka o sanna 15nti yɛl’ o di ni simdi ni o niŋ Vashiti shɛm o ni daa zaɣisi naa boligu shɛli namɔɣilisi la ni daa bol’ o la.
16Di saha ka Mukaius daa yɛli naa min’ o gomnanim’ maa, “Pa naa kɔŋko ka Napaɣ’ Vashiti lihi ʒiɛm maa, amaa o gomnanim’ min’ o kpamba zaa. 17(dama o daa yɛli ba napaɣ’ maa ni yɛli shɛm min’ o ni ʒiɛm naa shɛm). “Ka o ni kul lihi ʒiɛm Naa Hɛrihɛs shɛm, 18lala ka paɣiba bɛn zaa nyɛ Pɛriʒia mini Miidia gomnanim’ paɣiba gba yɛn bɔri ni bɛ tu bɛ yidaannima bɛ yi wum o ni yɛli naa shɛm maa. Bɛ ni yɛli, ‘Naa Hɛrihɛs daa tim ti boli Napaɣ’ Vashiti ni o kana ka o zaɣisi.’ 19Dinzuɣu di yi tiɣi naa nini, ŋun’ zalim’ zaligu ka chɛ ka bɛ sab’ li pahi Pɛriʒianim’ mini Miidianim’ zaligunim’ ni, ka di leei din ku lan taɣi yaha, ka wuhi ni napaɣ’ maa di lan ka a sanna; amaa ka chɛ ka naa zaŋ o napaɣikpamli maa ti paɣ’ so ŋun so o. 20Ka chɛ ka di moli naa ni zali zaligu shɛlikam gil’ o nam sulinsi ni zaa, ka di zuɣu chɛ ka paɣiba zaa lu bɛ yidaannim’ sizuura bɛ yi nyɛla bundaannim’ bee faranima.”
21Ka naa min’ o gomnanim’ maa nini daa tiɣ’ o ni yɛli shɛm maa, ka naa maa daa shiri niŋ kaman Mukaius ni yɛli shɛm maa. 22Ka naa daa sab’ zaligu maa niŋ o nam sulinsi maa yaɣili kam zuliya yɛtɔɣa ni mini bɛ sabbu ni nyɛ shɛm puuni n-ti o tiŋgbɔŋ ni din ni chɛ ka bɛ lu yidan’ kam sizuura yili kam puuni.",https://www.bible.com/bible/2264/ESG.1_1.DBWDB
ƐSTA GK 2,"II: MƆDƐKAI MINI ƐSTA
Ɛsta leei napaɣa
1Dimbɔŋɔnim’ nyaaŋa, naa suhuyiɣisili maa daa ti maai, ka o bi lan zaŋ Vashiti yɛla muɣis’ omaŋa bee n-teeg’ o ni daa yɛli shɛm min’ o ni daa darig’ o tibili shɛm. 2Di saha ka naazɔnim’ daa yɛli, “Chɛliya ka di vihi nya paɣisar’ viɛla bɛn biɛhigu viɛl’ na ti ti naa. 3Naa ni pii kpambaliba o tiŋgbɔŋ ŋɔ yaɣili kam ni ka bɛ lihi gahim paɣisara bɛn nyɛ paɣipiɛlisi ka viɛl’ na nti niŋ o paɣiba yili din be Susa din nyɛ tinzuɣu ŋɔ la ni. Bɛ chɛ ka bɛ zaŋ ba niŋ naa namɔɣili so ŋun su o paɣiba lihibu fukumsi la nuu ni, ka chɛ ka bɛ ti ba kpam mini bɛ ni bɔri binshɛŋa zaa. 4Ka paɣisar’ so naa nini ni tiɣi ni leei napaɣa n-zani Vashiti zaashee.” Ka dimbɔŋɔ daa tiɣi naa nini ka o shiri niŋ lala.
5Yɛhudia do’ so daa be Susa din nyɛ tinzuɣu maa ni ka o yuli booni Mɔdɛkai. O ba yuli daa booni Jair ka o yaba nyɛ Shimɛi, ka o yab’ do’ kurili mi nyɛ Kish. 6 Mɔdɛkai daa nyɛla Naa Nɛbukadnɛza ni daa gbahi ninvuɣ’ shɛb’ leei daba n-ʒi n-yi Jɛrusalɛm kuli Babilɔn la ni yino. 7Mɔdɛkai n-daa wumsi Hadasa, bɛ ni daa lan booni Ɛsta la. O daa nyɛla o ba mabia Aminadab bipuɣiŋga. O ba min’ o ma zaa daa kpimi ka chɛ o, ka Mɔdɛkai zaŋ o n-wums’ o kaman omaŋmaŋ’ bipuɣiŋga la. O daa nyɛla paɣisar’ viɛlli. 8Dinzuɣu bɛ ni daa ti moli naa molo la gili, ka bɛ laɣim paɣisara pam tahi Susa din daa nyɛ tinzuɣu maa ni na nti zaŋ ba ti Gai la, bɛ daa zaŋ Ɛsta gba na ti niŋ Gai ŋun daa su paɣiba zaa fukumsi la nuu ni. 9O nini daa tiɣi Ɛsta, ka o bɔr’ o yɛla pam. Ka o daa niŋ yomyom bo kpaʒiɛrima mini bindirigu na ti ti o, ka pii nayili maa puuni paɣisara ayopɔin ti o. O daa niŋ o min’ o paɣisar’ tab’ maa nirilim pam. 10Ɛsta daa bi saɣi wuh’ o ni nyɛ zuliya shɛli bee o niriba ni nyɛ shɛba, dama Mɔdɛkai daa pun yɛl’ o ni o di niŋ lala.
11Mɔdɛkai daa yi kul chanimi nti be luɣ’ shɛli din miri napaɣiba yili maa dundɔŋ dabisili kam ni o nya din yɛn niŋ Ɛsta.
12Yuun’ muni ka paɣisara maa daa zaŋ ni bɛ mali bɛmaŋ’ niŋ viɛlim. Bɛ daa yi zaŋdila tulaale shɛli bɛ ni booni mɛɛr la kpam n-ʒe li chira ayɔbu, ka lan zaŋ tulaale shɛŋa mini paɣiba kpaʒiɛrima mi n-ʒe di gba chira ayɔbu pahi. Dimbɔŋɔ nyaaŋa ka bɛ daa naanyi zaŋdi paɣisara maa yinoyino kpɛhiri Naa Hɛrihɛs sani. 13Paɣisarili mi daa yi yɛn yi paɣiba yili maa ni kpe nayili maa, o ni yɛli ni o bɔri shɛlikam, dina ka bɛ tir’ o ka o zaŋdi mali kpɛra. 14Yuŋ mi ka o daa yi kpɛra, ka biɛɣu neei ka o lan labi paɣiba yil’ shɛli Gai ŋun daa nyɛ namɔɣili so ŋun su napaɣ’ bihi fukumsi ni daa lihiri ni. Ka ŋun’ ku lan kpe naa maa sani yaha, naɣila naa maa n-yur’ o pam ka wuh’ o yuli ka yɛli ni bɛ bolim’ o ti o na.
15Ka Ɛsta saha daa ti paai ni bɛ zaŋ o kpɛhi naa sani. Ɛsta daa nyɛla Mɔdɛkai bapir’ Aminadab bipuɣin’ so ŋun’ Mɔdɛkai ni daa zaŋ wumsi kaman omaŋmaŋ’ bia la. Ka ŋunkam daa nya Ɛsta nini daa tiɣ’ o pam. Di ni daa paag’ o saha ni o kpe naa sani maa, O daa bi bɔhi shɛli yɛla m-pahila Gai ŋun daa nyɛ namɔɣili so ŋun su paɣiba yili maa fukumsi la ni daa kul wuh’ o ni o zaŋm’ situr’ shɛli niŋ omaŋa. 16Naa Hɛrihɛs nam dibu yuun’ shɛli din daa pahira ayopɔin gol’ so ŋun pahi chir’ pinaayi ka bɛ boon’ o Ada la ni ka bɛ daa zaŋ Ɛsta kpɛh’ o sani nayili maa. 17Ka Naa Hɛrihɛs daa yu Ɛsta gari paɣiba maa zaa. Hal o nini daa tiɣ’ o ka o yur’ o gari paɣisar’ bɛn’ la zaa. Dinzuɣu ka o daa dii zaŋ nam zuɣupiligu pil’ o n-zaŋ o leei napaɣa n-zali Vashiti zaashee. 18Di saha ka Naa Hɛrihɛs daa zaŋ daba ayopɔin zali ni o puhi bindira dibu mini binnyura nyubu chuɣu o mini Ɛsta amiliya lɔbu zuɣu, ka daa laɣim’ o zɔnim’ mini tuma zuɣulaannim’ na, ka zali bɛn zaa be o sulinsi ni ni bɛ di yo farigu.
Mɔdɛkai yihi naa kubu ashili palo ni
19Mɔdɛkai daa tumdila tuma nayili dunol’ ni. 20Ka Ɛsta daa na kul bi saɣi wuh’ o ni nyɛ zuliya shɛli bee o niriba ni nyɛ shɛba kaman Mɔdɛkai ni daa pun yɛl’ o shɛm la. Ɛsta daa deei Mɔdɛkai noli yɛlli ŋɔ ni kaman o ni daa yi pun deer’ o noli shɛm saha shɛli o ni daa nyɛ bia be o sani ka o wumsir’ o la.
21Ka namɔɣilis’ ayi bɛn daa nyɛ bɛn guli naa la daa je suli Mɔdɛkai tooni chandi zuɣu ka lo ni bɛ sɔɣi ku naa di zuɣu. 22Ka Mɔdɛkai daa baŋ bɛ ni lo shɛm maa ka zaŋ li yɛli Napaɣ’ Ɛsta, ka o mi yɛli Naa Hɛrihɛs Mɔdɛkai ni wum shɛm ka yɛl’ o. 23Ka bɛ daa vihi yɛlli maa n-nya ka bɛ ni wum shɛm maa shiri nyɛla yɛlimaŋli, ka bɛ daa gbahi bɛ niriba ayi maa n-zaŋ ba yili dasara. Ka naa maa daa chɛ ka bɛ sab’ yɛlli maa yɛla niŋ bɛ tiŋgbɔŋ maa yɛlikura litaafi ni o ninni.",https://www.bible.com/bible/2264/ESG.2.DBWDB
ƐSTA GK 3,"Mɔdɛkai zaɣisiya ni o ku gbani
1Dimbɔŋɔnim’ nyaaŋa ka Naa Hɛrihɛs daa ti duhi Hamɛdata bia Haman ŋun daa yi Agag zuliya ni na la n-chɛ ka o gari naa Zɔnim’ zaa. 2Ka bɛnkam daa be zɔntua ni daa tir’ o jilima n-damdir’ o tiŋa. Amaa ka Mɔdɛkai ŋun’ daa zaɣisi ni o ku damd’ o tiŋa bee n-ti o jilima. 3Di saha ka naa maa tumtumdiba bɛn daa ʒe o yiŋ’ dunol’ ni daa bɔhi Mɔdɛkai, “Bɔ n-niŋ ka a zaɣisi naa zaligu dolibu?” 4Ka bɛ daa kul yɛr’ o di yɛla dabisili kam, ka o zaɣisi. Ka bɛ daa zaŋ yɛlli maa yɛli Haman ni bɛ nya Mɔdɛkai yɛligu maa ni zani, dama o daa pun yɛli ba ni o nyɛla Yɛhudia nira. 5Haman ni daa nya ka Mɔdɛkai zaɣisi ni o ku ti o jilima bee n-damd’ o tiŋ’ maa, ka o suhu yiɣisi pam. 6Ka bɛ ni daa lan yɛl’ o ni Mɔdɛkai nyɛla Yɛhudia nir’ la zuɣu chɛ ka o lo ni pa Mɔdɛkai kɔŋko ka o ni ku. Dinzuɣu ka Haman daa bo soli ni o ku Yɛhudianim’ zaa bɛn nyɛ Mɔdɛkai zuliya m-be Naa Hɛrihɛs nam sulinsi maa ni luɣilikam zaa.
III: BARINA PAAI YƐHUDIANIMA
Bɛ zali zaligu ni bɛ kpihim yɛhudianim’ birili
7Naa Hɛrihɛs nam dibu yuun’ pinaayi saha gol’ so ŋun daŋ tooni ka bɛ boon’ o Nisan la ni ka bɛ daa pihi kuɣa sɔŋ Haman tooni n-lihiri ni bɛ nya di ni ti yɛn lu dabisi’ shɛli dali ni gol’ so ni ka bɛ ku Mɔdɛkai zuliya niriba. Ka di daa ti lula gol’ so ŋun pahiri pinaayi ka bɛ boon’ o Ada la biɛɣu pinaanahi dali.
8Di saha ka Haman daa yɛli Naa Hɛrihɛs, “Naa, zuliya shɛli niriba m-beni n-kul yɛrig’ a tiŋgbɔŋ ŋɔ yaɣili kam ni. Bɛ dolila kal’ shɛŋa din bi ŋmani so kali. Ka din pahi nyɛla, bɛ bi dol’ a tiŋgbɔŋ ŋɔ zaligunima, dinzuɣu a yi chɛ ba, di ku sɔŋ a. 9Naa, a yi saɣi, nyin’ zalimi zaligu n-chɛ ka bɛ ku ba. A yi ni niŋ lala, n lo alikauli ni n ni tooi zaŋ anzinfa din sania zuɣu tibisim paai kilɔgiram tuhi’ kɔbisita ni pihinahi n-niŋ a liɣiri kpanjɔɣu ni.”
10Ka naa maa daa pirig’ o nintu’ shɛli o ni daa yi mali dihiri zaligu gbana zuɣu ka di leeri naa ni zali zaligu shɛli ti Haman ŋun daa nyɛ Yɛhudianim’ dim’ maa. Haman daa nyɛla Hamidata bia, ka lan nyɛ ŋun yi Agag zuliya ni na. 11Ka naa maa daa yɛli Haman, “Niriba maa mini bɛ liɣiri maa zaa nyɛla a dini, niŋm’ bɛ min’ li a ni yu shɛm.”
12Dinzuɣu goli ŋun daŋ tooni biɛɣu pinaata dali ka Haman daa boli naa gbaŋŋmariba na nti yɛli ba zaligu maa yɛla, ka yɛli ba ni bɛ lɛbigim’ li zuliya kam yɛtɔɣa ni. O daa yɛli ba ni bɛ sabimi li ka di doli bɛ tiŋgbɔŋ maa sabbu soya n-zaŋ li tim ti ti nanim’ mini gomnanim’ ni tuma zuɣulaannim’ zaa. Naa Hɛrihɛs yuli ka bɛ daa zaŋ sab’ zaligu gbaŋ maa, ka zaŋ o nintua dalinli dihi di zuɣu. 13Ka tuumba daa zaŋ zaligu gbana maa zo n-tahi bɛ tiŋgbɔŋ maa yaɣili kam ni. Yɛtɔɣ’ shɛŋa din daa be gbaŋ maa puuni daa wuhiya ni bɛ ni booni gol’ so Ada gol’ la biɛɣu pinaata dali, bɛ kum’ Yɛhudianim’ zaa. Di daa wuhiya ni bɛ kum’ bipola mini ninkura zaŋ tabili paɣiba ni bihi dahin yini. Di daa lan wuhi ni bɛ kum’ ba ka nambɔɣu zɔbu kani, ka zaŋ bɛ ni su shɛlikam.
13a Naa gbaŋ maa m-bɔŋɔ:
Man’ Hɛrihɛs ŋun nyɛ na’ titali ŋɔ n- sabiri gbaŋ ŋɔ tiri gomnanim’ bɛn be yaɣa kɔbiga ni pisinaayopɔin ni la mini bɛ kpambaliba bɛn be bɛ sulinsi ni, India zaŋ hal ni Itiɔpia. 13bN ni leei naa ŋun su tiŋgbana pam, ka leei dunia ŋɔ zaa dan’ ŋɔ, m bi zaŋ n yiko du m-ba so, amaa n kul tumdila din doli soli ka niŋdi nirilim. N loya ni n ni chɛ ka n ni su shɛba biɛhigu shee maha, din ni chɛ ka suhudoo be n nam sulinsi ni, ka gɔrim soya yooi, ka nir’ ni tooi go n-chaŋ luɣ’ shɛlikam, ka niriba ni bɔri suhudo’ shɛl’ la lan labina. 13cN ni daa bɔhi n saawaranim’ ti ni yɛn niŋ shɛm ka dimbɔŋɔ nani, ka Haman ŋun mali yɛm gari ti zaa ka nyɛ ti ni gahim so o nia viɛla din ka taɣibu min’ o ʒiɛyimtali zuɣu ka di zuɣu chɛ ka o nyɛ ŋun pa n zuɣu n nam ŋɔ ni la 13ddaa yɛli ti ni zuliya shɛb’ waliwali be dunia ŋɔ zuliya kam ni ka nyɛ gadamanima. Bɛ zaligunim’ kul bela di ko ka chɛ zuliya kam zaligunima, ka bɛ bi lihiri nyari nanim’ zaligunima, ka di zuɣu ni chɛ ka ti ni mali nia viɛl’ shɛli din nyɛ ti bo naŋgbanyini niŋ nam ŋɔ ni ŋɔ ku di nasara. 13eTi wumya ni niriba maa kɔŋko n-nyɛ zuliya shɛb’ bɛn mini zuliya kam bi taɣinda. bɛ nyɛla bɛn birigi doli biɛhigu shɛli mini kaya shɛŋa din nyɛ saani ti sani, ka nyɛ bɛn lɔri ti gomnanti ŋɔ nia biɛɣu, ka niŋdi zaɣ’ biɛ’ shɛli bɛ ni ni tooi niŋ din ni chɛ ka ti nam ku zani di naba zuɣu. 13ɛ“Dinzuɣu ti zali zaligu ni Haman ŋun su ti yɛlimaana, ka nyɛ tiŋgbɔŋ ŋɔ zuɣulaampaa la ni sabi shɛb’ yɛla o gbana ŋɔ ni maa dimnim’ zaŋmi takɔbiri ku bɛ mini bɛ paɣiba n-tabili bɛ bihi zaa, ka di zo ba nambɔɣu bee n-chɛ ba. Kumiya ba yuuni ŋɔ gol’ so ŋun pahiri pinaayi, ka bɛ boon’ o Ada la biɛɣu pinaanahi dali, 13fdin ni chɛ ka ninvuɣ’ shɛb’ bɛn nyɛ gadamanim’ ka di yuui ŋɔ zaa kpi gadama kum dahin yini n-chaŋ kpiimba biɛhigu shee, ka chɛ n nam fukumsi ŋɔ ka di ʒiɛya ka gadama kani pumpɔŋɔ kul mali chana.”
14Gbana maa lahibali ka bɛ daa zaŋ zo n-tahi yaɣili kam ni ka wuhi ni zuliya kam niriba malim’ shili gu dindali maa. 15Ka bɛ daa moli li gili Susa gba. Naa ŋun’ mini Haman ni daa ʒiya nyuri dam sahashɛli, Susa tiŋ’ puuninim’ zaa bɛn’ yɛma daa ŋmami.",https://www.bible.com/bible/2264/ESG.3.DBWDB
ƐSTA GK 4,"Mɔdɛkai bo Ɛsta sɔŋsim
1Mɔdɛkai ni daa baŋ dinkam zaa niŋ maa, ka o dar’ tɔh’ o situra, ka zaŋ buɣu pili, ka niŋ tampiligim puɣ’ o zuɣu n-yi n-kpe tiŋ’ puuni n-doli di palidahi kuhiri fabila kuhigu pampam ni suhusaɣiŋgu yɛra, “Bɛ saɣim tiŋgbɔn shɛli din ka taali!” 2O daa niŋla lala hal ti paai nayili samban’ dunol’ ni. O daa bi kpe nayili maa, dama bɛ daa bi saɣiri ka ninvuɣ’ so ŋun pili buɣu zaŋdi li kpɛri nayili. 3Naa zaligu lahibali maa ni daa paai bɛ tiŋgbɔŋ maa yaɣili kam ni, Yɛhudianim’ daa kul kuhirila fabila kuhigu pampam, ka pili buri ka niŋ tampiligim puɣi bɛmaŋa.
4Napaɣ’ Ɛsta duu bihi mini namɔɣilisi ni daa kana ti yɛl’ o, o ni daa wum yɛtɔɣ’ shɛli maa daa saɣim o suhu pam. Ka o daa bo binyɛra ni bɛ zaŋ ti ti Mɔdɛkai ka o ye ka chɛ buɣu maa; amaa ka o daa bi saɣi li. 5Di saha ka Ɛsta daa boli Hatak ŋun daa nyɛ nayili namɔɣili so ŋun sɔŋd’ o la na nti yɛl’ o ni o cham’ ti bɔhi Mɔdɛkai baŋ din tahi lala na.
7Ka Mɔdɛkai daa yɛl’ o dinkam niŋ o mini Haman ni daa lo alikauli ni o ni yo laɣ’ shɛli tariga ka bɛ zaŋ niŋ naa kpanjɔɣu ni, ka chɛ ka bɛ ku Yɛhudianim’ zaa la yɛla. 8O daa lan zaŋ zaligu gban shɛli bɛ ni daa sabi Susa n-wuhi ni bɛ kum’ Yɛhudianim’ maa ti Hatak ni o zaŋ li ti wuhi Ɛsta. O daa yɛl’ o ni o yɛli Ɛsta ka o chaŋ naa sani nti suh’ o ni o zo o niriba nambɔɣu. O daa yɛli Ɛsta, 8a“Teemi sahashɛli a ni daa nyɛ ŋun ka zaashee ka zooi n nuu ni la yɛla, dama Haman ŋun nyɛ ŋun pa naa zuɣu la tɔɣisiya jɛndi ti ka bɔri ti kum. 8bKummi boli ti Duuma; di nyaaŋa zanimi ti zaani tɔɣisi ti naa n-fa ti kum ni. 9Ka Hatak daa chaŋ ti zaŋ yɛla ŋɔ zaa yɛli Ɛsta. 10Ka Ɛsta daa yɛl’ o, “Cham’ Mɔdɛkai sani nti yɛl’ o, 11‘Zuliya kam niriba zaa bɛn be tiŋgbɔŋ ŋɔ yaɣili kam ni mi ni doo bee paɣa yi kpe naa sani o zɔntua ni ka pa ni ŋuna m-bol’ o, dilan’ ku tiligi. Naɣila naa ni kpuɣ’ o salima nam jaaŋgbee la tiri so n-ni tiligi. Goli muni mi n-kul bɔŋɔ ka naa bi lan boli ma ni n ka o sanna.’ ”
12Hatak ni daa zaŋ Ɛsta ni yɛli shɛm maa zaa yɛli Mɔdɛkai, 13Mɔdɛkai daa yɛl’ o ni o labimi ti yɛli Ɛsta: “Di tɛhiri ni a kɔŋko ni tiligi Yɛhudianim’ zaa sunsuuni. 14Dama a yi shini a noli saha shɛli ti ni be ŋɔ ni, sɔŋsim mini faako ni yi luɣ’ shɛl’ polo na nti tiligi Yɛhudianima, amaa ka nyin’ min’ a ba yiŋ’ zaa kpi. Bee ŋuni n-ni tooi baŋ ni pa lala saha ŋɔ zuɣu ka a daa lee napaɣa?”
15Ka Ɛsta daa zaŋ zilinli ŋɔ ti tumo maa ni o ti yɛli Mɔdɛkai: 16“Cham’ ti laɣim Yɛhudianim’ zaa bɛn be Susa ŋɔ n-chɛ ka yi lo noli n zuɣu. Di dinya bee n-nyu shɛli dabisi’ muna ata, wuntaŋ’ ni zaŋ tabili yuŋ zaa. Ka m mini n duu bihi gba ni lo noli maa. Di nyaaŋa n ni chaŋ naa sani hal lala ni kul nyɛ din chih’ o zaligu la zaa yoli, di yi ʒiɛmi ni n kpi gba.” 17Ka Mɔdɛkai daa chaŋ ti niŋ Ɛsta ni yɛl’ o ni o niŋ shɛlikam maa zaa.
Mɔdɛkai wunsuhigu
17a Di saha ka Mɔdɛkai daa suhi Naawuni n-teeri ŋun’ ti Duuma ni tum tuun’ shɛŋa zaa yɛla. O daa yɛlimi,
17b “Yaa ti Duuma, ti Duuma,
nyini n-nyɛ Naa n-su binshɛɣukam.
Dunia ŋɔ zaa bela a yiko ni,
ka a yi lo ni a tiligi Izraɛlnima,
so kani n-ni tooi ŋme a naŋgbankpeeni;
17c dama nyini n-nam zuɣusaa mini dunia
ni alahiziba binshɛɣukam din be dunia ni.
Nyini n-nyɛ binshɛɣukam Duuma,
ka so kani ŋun ni tooi gu a soli.
17d Yaa n Duuma, a mi binshɛɣukam;
a mi ni di pala ninʒeensi zuɣu bee karimbaani zuɣu
bee n daa bɔrimi ni bɛ tiri ma jilima zuɣu
ka n daa zaɣisi ni n ku damdi Haman ŋun nyɛ karimbaandan’ ŋɔ tiŋ’ maa.
Dama n daa naan yu ni n mɔɣis’ o napɔŋ puuni gba din ni chɛ ka n tiligi Izraɛlnima.
17e Amaa n daa niŋla lala
ni di chɛ ka n ku ti ninsal’ jilima n-gari Naawuni,
ka m mi ku damdi so tiŋa naɣila nyin ŋun nyɛ n Duuma ŋɔ.
Ka di mi pala karimbaani zuɣu ka n yɛn niŋ lala.
17ɛ Dinzuɣu, n Duuma Naawuni,
nyin’ ŋun nyɛ Naa,
ka nyɛ Ibrahimma Naawuni ŋɔ,
tiligim’ a niriba ŋɔ;
dama ti dimnim’ nina kul kpa ti mi ni bɛ kpihim ti birili,
ka lo ni bɛ ku ninvuɣ’ shɛb’ bɛn nyɛ a niriba
dunia piligu ni saha la hal ni zuŋɔ.
17f Di zaɣisi a ni daa tiligi ninvuɣ’ shɛb’ Ijipti tiŋgbɔŋ ni
n-zaŋ ba leeg’ amaŋmaŋ’ niriba la.
17g Wummi n suhigu ŋɔ ka zo a niriba nambɔɣu.
Yaa ti Duuma,
chɛ ka ti fabila ŋɔ leei chuɣu puhibu suhupiɛlli,
ka chɛ ka ti be,
ka yili yila paɣi a yuli.
Di chɛ ka bɛ ku ninvuɣ’ shɛb’ bɛn mali bɛ noya yiini yila paɣir’ a ŋɔ.”
17ɣ Ka Izraɛlnim’ zaa daa kuhi pam, dama bɛ kum maa daa kul nyola firila.
Ɛsta wunsuhigu
17h Ka bɛ kubu maa yɛla daa muɣisi Napaɣ’ Ɛsta pam ka o zo n-kpe ti Duuma yuli. 17iO daa yeela o jilima nɛma zaa, ka zaŋla nandahima mini kuyili situra ye. O daa bi zaŋ tulaale din mali shaara mih’ omaŋa, amaa o daa zaŋla tampiligim mini naɣibindi niŋ o zuɣu ni. O daa kul siɣisila omaŋ’ zaa. O ni daa yi dihir’ o luɣ’ shɛlikam nachiinsi, o daa chɛmi ka o zabiri yirimyirim lim li. 17jKa o daa suhi Izraɛlnim’ Duuma Naawuni yɛli,
“Yaa n Duuma,
a ko n-nyɛ ti naa; sɔŋm’ ma.
N nyɛla n ko ka ka sɔŋda naɣila nyini,
dama n yɛn kpɛla barina ni.
17k Bɛ ni daa dɔɣi ma saha shɛli zaŋ kana zuŋɔ,
n daa kul wumdi ka n daŋ niriba yɛra ni nyini,
Yaa n Duuma, n-daa pii Izraɛlnim’ zuliya pam puuni,
ka daa gahim ti yaannim’ leeg’ a niriba sahakam kurimbuni ha,
ka daa niŋ a ni daa lo alikauli
ni a ni niŋ shɛlikam zaa ti ba.
17l Ka pumpɔŋɔ ti tum alahichi a sani,
ka a zaŋ ti niŋ ti dimnim’ nuu ni,
dama ti tibigi bɛ wuna.
Yaa ti Duuma, a nyɛla ŋun be tibi!
17m Ka pumpɔŋɔ bɛ nini bi tiɣi
ti ni be dabitim shɛli ni ni tom maa,
amaa bɛ lan lo bɛ buɣa alikauli
ni bɛ kpihim a ni daa yaag’ a noli zali shɛl’ la,
ka ku a niriba,
ka gooi bɛn mali bɛ noya paɣir’ a la,
ka lala zuɣu chɛ ka bɛ kpihi
a sara maligu bimbini zuɣu buɣim,
ka saɣim a jɛmbu duu jilima;
17n din ni chɛ ka zuliya kam yaai
bɛ noya paɣi buɣa din ka buchi ŋɔ,
ka kul tibigir’ na’ so ŋun mali bahigu ŋɔ sahakam.
17ŋ “Yaa ti Duuma, di zaŋ a nam jaaŋgbee
ti binshɛli din ka nyɛvili;
di chɛ ka ti ti lu ka bɛ la ti,
amaa chɛ ka bɛ nia biɛɣu maa
ŋmaligi lu bɛmaŋmaŋ’ zuɣu.
Chɛ ka di daŋ lula
ŋun piligi nia biɛɣu ŋɔ
jɛndi ti maa zuɣu.
17o Yaa ti Duuma, teemi ti yɛla;
chɛ ka niriba baŋ a ti nahiŋgu ŋɔ saha.
Tim’ ma suhukpeeni,
nyin’ ŋun nyɛ wuna zaa Naa
mini yikonim’ zaa Duuma ŋɔ!
17ɔ Chɛ ka n ti zani gbuɣinli maa tooni n-tɔɣisi yɛtɔɣ’ viɛla,
ka a taɣ’ o suhu ka o leei ŋun je do’ so ŋun tuhiri ti ŋɔ,
din ni chɛ ka o mini bɛn ʒe o nyaaŋa naai.
17p Yaa n Duuma, zaŋmi a nuu tiligi ti ka sɔŋ ma,
dama n nyɛla n ko ka ka ŋun sɔŋdi ma, naɣila nyini.
17r A mi binshɛɣukam;
a mi ni n je ninvuɣ’ biɛri jilima,
ka je ni n dɔni bɛn nyɛ tinzunnim’
mini bɛn bi gundi ŋɔ so bindoo zuɣu.
17s A mi ni di niŋ ma la talahi,
ka bi bɔri n ni yi pili karimbaani zuɣupil’ shɛli chaŋ zama ni la.
N je li kaman binchɛr’ daɣiri la,
ka bi pindi li dabisa shɛŋa di ni bi kpa ma talahi ni m pil’ li.
17t Man’ ŋun nyɛ a dabili ŋɔ
na ʒi n-di Haman yiŋ’ bindirigu
bee n-chaŋ naa chuɣu puhibu ni
bee n-nyu bɛ ni zaŋ wain shɛli mali buɣili.
Yaa n Duuma ŋun nyɛ Ibrahimma Naawuni ŋɔ,
bɛ ni daa zaŋ ma kana kpe dahin shɛli hal ni zuŋɔ,
n na ka suhupiɛlli
naɣila a jɛmbu ni ka n naɣi mali suhupiɛlli.
17u Yaa n Duuma ŋun mali kpiɔŋ gari binshɛɣukam ŋɔ,
wummi ninvuɣ’ shɛb’ bɛn lan ka tahima ŋɔ suhigu,
ka tiligi ti tuumbiɛtumdiba ŋɔ nuu ni.
Tiligim’ ma n dabiɛm ŋɔ ni!”",https://www.bible.com/bible/2264/ESG.4.DBWDB
ƐSTA GK 5,"Ɛsta chaŋ naa sani
1a Ɛsta ni daa naag’ o wunsuhigu maa dabisi’ shɛli din pahiri ata dali, ka o daa yeeg’ o ni daa ye neen’ shɛŋa jɛm Naawuni maa ka zaŋ neen’ nyɛlisira ye. Ka o daa suhi Naawuni ŋun nyari binshɛɣukam, ka nyɛ Tiligira ŋɔ ni o sɔŋ o; di nyaaŋa ka o daa zaŋ nam nɛma niŋ omaŋa, ka zaŋ paɣisara ayi pa omaŋ’ zuɣu n-daa zaŋ omaŋ’ dalim paɣisar’ yino, ka paɣisar’ ŋun la doli nyaaŋa n-gbib’ o saalau wɔɣinli zuli din vuri tiŋa. 1bO viɛlim zuɣu daa chɛ ka o kul nyɛlisira, ka lihiri suhupiɛlli lihigu kaman paɣ’ yurigu la, amaa ka dabiɛm daa kul pal’ o suhu ni. 1cKa o daa doli dunoya maa zaa yi n-chaŋ ti zani naa tooni. O daa ʒila o nam ʒiishee, ka zaŋ o nam nɛma zaa ye, ka salima mini kuɣ’ viɛla daa kul pali di zaa ni. O daa mali dabiɛm pam. 1dKa naa daa ti kpuɣ’ o zuɣu lihi ka o ninni nyɛlisiri ni jilima, ka o lihi Ɛsta ni suhuyiɣisili pam. Ka napaɣ’ maa naba daa gabiri taba, ka o ninni lihigu taɣi, ka o kɔba ni chɔɣisi ka o zaŋ omaŋ’ dalim paɣisar’ so ŋun daa be o tooni maa. 1eAmaa ka Naawuni daa taɣi naa maa suhu ka di maai, ka o daa vaai yiɣis’ o nam ʒiishee maa n-chaŋ ti gbaag’ o niŋ o bɔɣu ni n-gbib’ o hal ka o ni ti maai. Ka o daa zaŋ zilimballi maag’ o suhu, ka bɔh’ o, 1ɛ“Ɛsta, bɔ n-lee bala? Mani n-nyɛ a yidana. Mali suhukpeeni. A ku kpi, dama ti zaligu maa dirila bɛn be ti sulinsi ni kɔŋko. Mirimina.” 2Di saha ka o daa kpuɣ’ o nam jaaŋgbee din daa nyɛ salima la zuɣusaa n-zaŋ li shihi Ɛsta nyiŋgoli, ka bɔb’ gbaag’ o ka yɛli, “Yɛlimi yɛtɔɣa garigi ma.” 2aKa o daa yɛl’ o, “N dana, n nya a ka a ŋmanila Naawuni malaika, ka a jilima maa chɛ ka dabiɛm gbaai ma ka n suhu zɔhira. Dama a yɛla mali alahiziba, n dana, ka a ninni lihibu mali kɔre. 2bO ni daa na kul yɛri maa ka tarigi lu. Di saha ka di daa niŋ naa maa yoli, ka o kpambaliba bɛn daa be o sani daa kpaŋ bɛmaŋa ni bɛ maai Ɛsta suhu.
3Ka naa bɔh’ o, “Napaɣ’ Ɛsta, wula? Bɔ ka a bɔra? N ni ti a a ni bɔri shɛli maa, hal di yi nyɛla n nam ŋɔ pirigili gba, n ni zaŋ li ti a.” 4Ka Ɛsta yɛl’ o, “Zuŋɔ nyɛla dabisi’ gahindili ti ma. Naa, a yi saɣi, nyin’ chɛ ka a mini Haman kana yuŋ’ ŋɔ nti di n ni yɛn duɣi bindiri’ shɛŋa zal’ a zuŋɔ dabisili ŋɔ.” 5Ka naa daa yɛli, “Chamiya ti boli Haman na yomyom ka ti niŋ Ɛsta ni bɔri shɛm maa.” Ka naa mini Haman daa chaŋ Ɛsta sani ni bɛ ti di ka nyu binnyura maa. 6Ka bɛ ni daa ti ʒiya nyuri wain, ka naa lan yɛli Ɛsta, “Bɔ ka a lee kul bɔra? N ni zaŋ li ti a, hal di yi nyɛla n nam ŋɔ pirigili gba, n ni zaŋ li ti a.” 7Ka Ɛsta yɛl’ o, “N ni bɔri shɛli mini n ni yɛn suh’ a shɛli nyɛla: 8Nyin’ naa, a yi shiri ni niŋ ma nirilim ka ti ma n ni bɔri shɛli, dindina m bɔri ni a mini Haman sa labina biɛɣuni nti di ka nyu binnyur’ shɛŋa n ni sa yɛn niŋ zali ya. Yi yi sa kana, n sa ni yɛl’ a n ni bɔri shɛli maa.”
Haman lo Mɔdɛkai nia biɛɣu
9Ka Haman daa yi naa sani ni suhupiɛlli ka o suhu maai. Amaa o ni daa ti nya Mɔdɛkai ŋun nyɛ Yɛhudia nir’ la ka o ʒi dundɔŋ ni, ka o suhu yiɣisi pam. 10Amaa di zaa yoli, o daa ŋmaligimi kul’ o yiŋa nti tim bol’ o zɔnim’ na, ka bol’ o paɣa Zɛrɛshi na ti pahi bɛ zuɣu. 11Ka ŋun’ Haman daa nyu bara o daazichi mini naa ni ti o jilima shɛli zuɣu ni ŋun’ naa ni duh’ o n-zaŋ o leei tiŋgbɔŋ maa zaa kpambal’ tuuli zuɣu. 12Ka Haman daa yɛli, “Napaɣ’ maa bi boli so pahi naa zuɣu ni bɛ kana ti di ka nyu m-pahila n kɔŋko; hal o lan bol’ ti ni ti sa labina biɛɣuni yaha. 13Amaa dimbɔŋɔnim’ zaa ha na kul bi bahi tiɣi n nini, ka di daliri nyɛla n ni na kul nyari Mɔdɛkai ŋun nyɛ Yɛhudia nir’ la dundɔŋ maa ni la.” 14Ka o paɣa Zɛrɛshi min’ o zɔnim’ maa daa yɛl’ o, “Chɛ ka bɛ sa gara ka di dubu nyɛ mita pisinaayi. Biɛɣuni asiba, ka a sa yɛli naa ka o chɛ ka bɛ zaŋ Mɔdɛkai yil’ li. Di nyaaŋa ka a mini naa sa chaŋ ti di ka nyu ni suhupiɛlli.” Ka bɛ ni daa yɛli shɛm maa tiɣi Haman nini, ka o chɛ ka bɛ sa gara maa.",https://www.bible.com/bible/2264/ESG.5.DBWDB
ƐSTA GK 6,"IV: YƐHUDIANIM’ ZAB’ BƐMAŊ’ ZUƔU
Naa duhi Mɔdɛkai
1Dindali maa yuŋ ti Duuma daa chɛmi ka naa nini gali, ka o chɛ ka o gbansabira zaŋ niriba dabisilikam tuma yɛla ni be litaafi shɛl’ ni la na ti karim ka o wum. 2Ka o daa karim di ni sabi shɛm zaŋ chaŋ Mɔdɛkai polo n-wuhi o ni daa yɛli naa nayili namɔɣilis’ ayi bɛn guli naa zɔntua dunol’ la ni daa lo nia ni bɛ sɔɣ’ ku Naa Hɛrihɛs shɛm. 3Ka naa daa bɔhi, “Ka bɔ ka ti lee niŋ ti Mɔdɛkai din ni ti o jilima bee n-tibig’ o?” Ka o naazɔnim’ garigi yɛl’ o, “A bi niŋ shɛl’ ti o.”
4Naa ni daa bɔhiri di ni simdi ni bɛ niŋ shɛm ti Mɔdɛkai sahashɛli, Haman daa bela dundɔŋ ni. Ka naa bɔhi, “Ka ŋuni n-lee be dundɔŋ ni?”
Di saha maa ka Haman mi daa kana ni o ti ti naa lahibali zaŋ chaŋ Mɔdɛkai zaŋ ti yili gar’ da’ shɛli o ni daa pun chɛ ka bɛ sa n-zal’ la. 5Ka nayili bihi maa daa yɛl’ o, “Haman m-be dundɔŋ ni.” Ka naa yɛli ba, “Yɛlimiy’ o ni o kpɛmina.”
6Ka naa daa bɔhi Haman, “Bɔ n-lee simdi ni n niŋ ti ninvuɣ’ so n ni bɔri ni n duhi?” Ka Haman daa yɛl’ o suhu ni, “Ŋuni ka naa lee lan yɛn bɔri ni o duhi pam ka pa ni mani?” 7Ka o yɛli naa, “Chɛ ka kpambaliba zaŋ amaŋmaŋ’ ago kpar’ shɛŋa a ni pun ye na, ka zaŋ amaŋmaŋ’ wɔribaro na, 9ka a zaŋ kpariti maa mini wɔhu maa ti naa zo so ŋun mali jilima n-chɛ ka o zaŋ nɛma maa bɔb’ nyin’ naa ni bɔri ni a ti ninvuɣ’ so jilima maa; ka a chɛ ka dilan’ ba wɔhu maa, ka bɛ zaŋ o doli tiŋ’ puuni solɔri, ka a kpambal’ maa be o tooni kuhiri yɛra, ‘Lala ka bɛ yɛn niŋ naa ni yu ni o duhi ninvuɣ’ so kam!’ ” 10Di saha ka naa daa yɛli Haman, “A ni wuhi shɛm maa viɛl’ pam! Niŋmi a ni kul yɛli shɛm maa ti Mɔdɛkai ŋun nyɛ Yɛhudia nira ka ʒi nayili dunol’ ni la, ka di niŋ shɛli pooi a ni wuhi shɛm maa.” 11Ka Haman daa zaŋ kpariti maa mini wɔhu maa chaŋ ti zaŋ kpariti maa yɛli Mɔdɛkai ka chɛ ka o ba wɔhu maa, ka ŋun’ Haman gari tooni zaŋ o doli tiŋ’ sunsuuni pal’ yaɣu ni, ka kuhiri yɛra, “Naa ni yɛn niŋ o ni yu ni o duhi so shɛm m-bɔŋɔ!” 12Dimbɔŋɔ nyaaŋa ka Mɔdɛkai daa lan lab’ ti ʒi nayili dundɔŋ maa ni yaha; ka Haman mi daa zaŋ bini pil’ o zuɣu tabil’ o nina ŋ-ŋmaligi kuli yomyom ni suhugarigu. 13Haman daa yɛl’ o paɣ’ Zɛrɛshi min’ o zɔnim’ la zaa dinkam niŋ o. Ka o zɔnim’ maa min’ o paɣ’ Zɛrɛshi yɛl’ o, “Mɔdɛkai yi nyɛla Yɛhudia nira ka a piligi nyari filiŋ o sani shɛm ŋɔ, biɛhiŋ kani, a ni lu. A kul ku tooi zab’ amaŋ’ zuɣu, dama Naawuni ŋun be ŋɔ be o sani.”
Haman chaŋ Ɛsta bindira chuɣu ni
14Bɛ ni daa na kul yɛr’ o lala saha shɛli maa, ka namɔɣilisi paana nti zaŋ Haman yomyom chaŋ Ɛsta ni daa pun duɣi bindiri’ shɛŋa la dibu.",https://www.bible.com/bible/2264/ESG.6.DBWDB
ƐSTA GK 7,"1Ka naa mini Haman daa chaŋ ni bɛ mini Ɛsta ti laɣim di. 2Ka bɛ daa ti nyuri wain dabisi’ shɛli din pahir’ ayi maa dali, ka naa lan bɔhi Ɛsta, “Napaɣ’ Ɛsta, bɔ ka a lee kul bɔra? Bee bɔ ka a yɛn suhi ma? N ni zaŋ li ti a, hal di yi nyɛla n nam ŋɔ pirigili gba, n ni zaŋ li ti a.” 3Di saha ka Napaɣ’ Ɛsta garigi yɛl’ o, “Naa, a yi saɣi ni a shiri ni ti ma n ni bɔri shɛli a sani, dindina n ni bɔri shɛli nyɛla, tiligim’ n nyɛvili, ka tiligi n niriba gba nyɛviya pahi. 4Dama bɛ zaŋla m mini n niriba kɔhi ni bɛ ku ti kpihim ti birili, ka zaŋ ti mini ti bihi bɛn nyɛ paɣiba ni dɔbba zaa leei daba. Di lahibali paai ma. Ti dindan’ ŋɔ bi simdi nayili dundɔŋ ni kpɛbu.
5Di saha ka naa daa bɔhi, “Ninvuɣ’ ŋuni n-lee buɣisi lala niŋbu maa?” 6Ka Ɛsta garigi yɛl’ o, “Ti dim’ maa n-nyɛ Haman ŋun nyɛ ninvuɣ’ biɛɣu ŋɔ!” Di saha maa ka dabiɛm daa gbaai Haman naa mini Ɛsta tooni. 7Ka naa daa yiɣisi bindira dibu mini binnyura nyubu duu maa ni n-kpe nayili tihi puu ni. Ka Haman daa piligi suhiri Napaɣ’ Ɛsta o nyɛvili zuɣu, dama o daa nyaya ni yɛl’ biɛɣu m-paag’ o maa. 8Naa ni daa ti yi nayili tihi puu maa ni n-lab’ kpɛna, Haman daa yiɣ’ lula Napaɣ’ Ɛsta ni daa ʒi gar’ bil’ shɛli zuɣu la ni o balim o. Ka naa daa yɛli, “Hal o yɛn bilila napaɣ’ maa n ninni n yili ŋɔ gba?” Haman ni daa kul wum lala, ka o ŋmalig’ o nini bahi kpaŋa. 9Di saha ka Bugatan ŋun daa nyɛ namɔɣilisi la ni yino daa yɛli naa, “Nyama, hal Haman sala gar’ dari o yiŋa ni o chɛ ka bɛ zaŋ Mɔdɛkai so ŋun daa tiligi nyin’ naa nyɛvil’ la yil’ li. Ka di dubu nyɛ mita pisinaayi.” Ka naa yɛli ba, “Zaŋmiya Haman ti yil’ li.” 10Ka bɛ daa zaŋ Haman ti yil’ o ni daa sa gar’ da’ shɛŋa ni o zaŋ Mɔdɛkai yil’ la. Di saha ka naa maa suhu daa naanyi maai.",https://www.bible.com/bible/2264/ESG.7.DBWDB
ƐSTA GK 8,"Bɛ bahi Yɛhudianim’ noli ni bɛ tuhi fa bɛmaŋa
1Dindali maa ka Naa Hɛrihɛs daa zaŋ Haman ŋun daa nyɛ alakaniŋda maa yiŋa n-ti Ɛsta. Ka naa daa tim boli Mɔdɛkai na, dama Ɛsta daa yɛl’ o ni o nyɛla o dɔɣim. 2Ka naa daa deeg’ o ni daa zaŋ nintu’ shɛli ti Haman la ti Mɔdɛkai; ka Ɛsta daa zaŋ Haman yili maa ti Mɔdɛkai ni o su di fukumsi.
3Ka Ɛsta daa lan chaŋ ti teei dɔni naa naba ni n-kuhiri ka suhir’ o ni o yiɣisim Haman ni daa lo nia biɛ’ shɛli zaŋ chaŋ Yɛhudianim’ polo la. 4Ka naa daa kpuɣ’ o salima jaaŋgbee la tir’ o. 5Ka Ɛsta yɛli, “Di yi tiɣ’ a nini, ka a lo ni a niŋ ma nirilim, nyin’ zalimi zaligu din ni yiɣisi Haman ni daa sabi gbana n-wuhi ni bɛ kum’ Yɛhudianim’ zaa bɛn be a sulinsi ŋɔ ni la. 6Dama wula ka n yɛn tooi ʒiya lihiri n niriba ni yɛn bahi yoli shɛm? Wula ka n yɛn tooi ʒiya ni alaafee bɛ yi kuri n yaannim’ zuliya niriba?” 7Ka naa daa yɛli Ɛsta, “Pumpɔŋɔ n zaŋ Haman ni su shɛlikam zaa ti a, ka yil’ o mia o ni daa lo nia biɛ’ shɛli zaŋ chaŋ Yɛhudianim’ polo la zuɣu, ka bo ka a lee lan bɔr’ yaha? 8Zaŋmi n yuli n-sab’ a ni tɛhi shɛm ka di viɛla, ka zaŋ n nintua dalim li; dama n ni chɛ ka bɛ sabi shɛlikam zaa ka n zaŋ n nintua dihi di gbaŋ zuɣu dalim li ku tooi lan taɣi.”
9Ka bɛ daa boli naa maa gbaŋŋmariba na di yuuni maa gol’ so ŋun daŋ tooni ka bɛ boon’ o Nisan la biɛɣu pisinaata dali; ka bɛ daa sabi naa ni daa yɛli shɛm zaa zaŋ chaŋ Yɛhudianim’ polo ti zuɣulaannim’ mini gomnanim’ zaa bɛn be bɛ tiŋgbɔŋ maa yaɣa kɔbiga ni pisinaayopɔin la ni. Bɛ daa tari li la India tiŋgbɔŋ ni zaŋ hal ni Itiɔpia tiŋgbɔŋ ni. Bɛ daa sabila gbana maa yaɣili kam polonim’ zuliya yɛtɔɣa ni. 10Naa fukumsi yiko ka bɛ daa zaŋ sab’ gbana maa, ka zaŋ ŋun’ naa nintua dihi dalim di zuɣu n-zaŋ li tim wɔribariba bɛn zɔri pam, ka bɛ zaŋ li tahi. 11O daa bahi Yɛhudianim’ bɛn be tiŋ’ kam ni noli ni bɛ gbibi bɛ zaligunima, ka tuhi fa bɛmaŋa, ka niŋ bɛ suhu ni yu shɛm zaa zaŋ chaŋ bɛn tuhiri ba mini bɛ dimnim’ polo. 12Gol’ so ŋun pahi pinaayi, ka bɛ boon’ o Ada la biɛɣu pinaata dali ka bɛ daa yɛn zaŋ zaligu maa tum tuma Naa Hɛrihɛs tiŋgbɔŋ maa zaa ni.
Naa zaligu din niŋ Yɛhudianim’ yubu
12a Bɛ ni daa sabi gban shɛli maa m-bɔŋɔ:
12b “Naa Hɛrihɛs ŋun nyɛ nazuɣu ŋɔ m-puhiri gomnanim’ bɛn be yaɣa kɔbiga ni pisinaayopɔin ni la ni bɛn zaa gbibi ti gomnanti fukumsi zaligunim’ la India zaŋ hal ni Itiɔpia. 12cNiriba pam beni, ka bɛn sɔŋdi ba yi ti lan ti ba jilima ti yaɣi ka niŋdi ba nirilim, bɛ leerila karimbaannima, ka lo ni bɛ nahim ninvuɣ’ shɛb’ bɛn be ti sulinsi ni. Amaa pa di ko; bɛ ni pa ninvuɣ’ shɛb’ bɛn ni tooi be tɔŋsim ni maa zuɣu, bɛ lɔrila nia biɛri jɛndiri bɛn nyɛ bɛn sɔŋdi ba maa. 12dBɛ bi paɣiri niriba bɛ ni niŋdi binshɛŋa tiri ba zuɣu, hal ka tɛhi ni bɛ ni tooi zo n-yi Naawuni ŋun je zaɣ’ biɛɣu ka nyɛ ŋun nyari binshɛɣukam ŋɔ saria karibu ni. Bɛ karimbaani maa zuɣu, bɛ wumdila yɛtɔɣa ninvuɣ’ shɛb’ bɛn bi mi zaɣ’ viɛlli sani. 12eWaawaayili niriba pam bɛn be zaashe’ kara ni nyɛla bɛn tahi bɛn ka taali ʒim yihibu na, ka bɛ zɔnim’ bɛn nyɛ bɛ ni zaŋ fukumsi niŋ shɛb’ nuhi ni kpaŋsir’ ba ka bɛ tahiri fitiina din ka lɔɣibu na. 12ɛBɛ zaŋdila bɛ ninvuɣ’ biɛtali ʒiri soya n-taɣi bɛ nanim’ nia viɛla. 12fKa zaŋ yiko tum din bi niŋ kamaata maa pala din daa niŋ daadaa ha ka bɛ sabi li sɔŋ, amaa ti vihigu puuni wuhiya ni di nyɛla binshɛli din kul niŋdi pumpɔŋɔ ti ʒiɛmani ŋɔ ni ka ti nyari li. 12gSaha din kanna puuni ti ni mali ti nam maa ka di zani dɛde, ka di kul be baalim ka suhudoo be di ni ka sokam beni, 12ɣdina n-nyɛ ti taɣi di gbibbu soya maa, ka maari ti ni n-vihiri bɛ ni zaŋdi yɛtɔɣ’ shɛŋa zaa tahiri ti tooni na. 12hDama Hamɛdata bia Haman ŋun daa nyɛ Masidɔnia nir’ la (ka o nyɛ sana ka nyɛ ŋun pa Pɛriʒianim’ ʒim, ka ti nirilim niŋbu biɛhigu ka o ni) amaa ka ti daa deeg’ o la, 12idaa nyɛla ti ni chɛ ka so di ti ni mali tɛhi’ viɛl’ shɛŋa zaŋ chaŋ zuliya kam san’ la nyaɣisim, ka o daa nyɛ ŋun pa naa zuɣu, ka niriba daa boon’ o bɛ ba ka kul damdir’ o tiŋa. 12jAmaa o ni daa bi tooi gbib’ o karimbaani maa zuɣu daa chɛ ka o tumdila tuun’ shɛli din ni chɛ ka ti kɔŋ ti nam ŋɔ mini ti nyɛviya, 12kka daa zaŋ bibiɛlim mini ʒiri soya n-yɛli ni ti kum’ Mɔdɛkai ŋun nyɛ ti tiligira, ka kul sɔŋdi ti sahakam ŋɔ mini Ɛsta ŋun nyɛ ti napaɣ’ ŋun ka galimi ti nam ŋɔ ni ŋɔ ni bɛ zuliya zaa. 12lO daa tɛhiya ni o yi niŋ lala bɛ ni kana ti gbahi ti ka ti ka ti ni yɛn niŋ shɛm, ka bɛ zaŋ ti Pɛriʒia nam ŋɔ fukumsi niŋ Masidɔnianim’ nuu ni.
12m“Amaa ti nyaya ni Yɛhudianim’ shɛb’ ŋun’ ŋun nyɛ ninvuɣ’ biɛɣu ʒiibuta zuɣu ŋɔ ni daa yɛli ni ti kum’ maa ti pala tuumbiɛtumdiba, amaa bɛ nyɛla bɛn doli wuntia zaligunim’ ni yɛlimaŋli, 12nka nyɛ Naawuni ŋun be ŋɔ bihi, ŋuna ŋun nyɛ Naawuni ŋun galisi ka mali yaa, ka nyɛ ŋun daa wuhi ti mini ti yaannima so’ shɛŋa ti ni doli ka ti nam ŋɔ biɛhigu viɛla ka chani viɛnyɛliŋga ŋɔ.
12ŋ “Dinzuɣu miriya ka yi zaŋ Hamɛdata bia Haman ni daa sabi gban’ shɛŋa maa tum tuma, dama ŋun’ ninvuɣ’ so ŋun daa niŋ lala maa nyɛla ti ni zaŋ so min’ o malibu zaa yili mihi Susa dunɔdali gbini. Dama Naawuni ŋun su shɛlikam zaa fukumsi chɛ ka tibidarigibo shɛli din simd’ o paag’ o yomyom. 12o“Dinzuɣu zaŋmiya gbana ŋɔ tabili zama laɣiŋgu shee luɣ’ shɛlikam, ka chɛliya ka Yɛhudianim’ maa doli bɛ zaligunima. Timiya ba sɔŋsim din ni chɛ ka bɛ ti yina zabi bɛmaŋ’ zuɣu goli so ŋun pahiri pinaayi ka bɛ boon’ o Ada la biɛɣu pinaata dali. 12ɔDama Naawuni ŋun su binshɛɣukam ŋɔ taɣi bɛ kubu dabisili maa n-chɛ ka di leela suhupiɛlli dabisili ti bɛna bɛn nyɛ o ninvuɣ’ gahinda maa. 12p“Dinzuɣu di simdi ni yi gbibi dabisili ŋɔ ni suhupiɛlli, ka zaŋ li leei dabisi’ titali pahi yi churi dabisa zuɣu, din ni chɛ ka di leei faako nyabu dabisili ti yi mini Pɛriʒianim’ bɛn doli zaligu zuŋɔ ni saha din na kanna, ka lan leei din teeri ya bɛn daa lɔnya zaɣ’ biɛɣu la ni daa kpi shɛm yɛla.
12r “Ka tinzuɣu shɛli nima bee tiŋgbɔn shɛli nim’ yi bi doli zaligu ŋɔ, ti ni zaŋ kpana mini buɣim wurim li ni suhuyiɣisili ka ku chɛ shɛli. Ka daadam ku lan tooi gari nimaani. Hal mɔɣu ni biŋkɔbiri mini noonsi zaa ti ku lan bɔri ni bɛ be nimaani sahakam.
13Chɛliya ka bɛ zaŋ yɛl’ shɛŋa din sab’ gbaŋ maa ni tabili tiŋgbɔŋ maa yaɣili kam ni ka bɛ baŋ di yɛla, ka chɛ ka Yɛhudianim’ mali shili gu nti tuhi bɛ dimnim’ di dabisili maa dali.” 14Ka tuumba bɛn nyɛ wɔribariba yi nini pɔbbu ni neebu nti niŋ naa ni zali shɛm maa yomyom. Ka bɛ daa zaŋ zaligu maa ni yɛli shɛm moli Susa puuni gba. 15Ka Mɔdɛkai daa ye nam kparibu, ka pili salima zuɣupiligu, ka vili bantabiga din nyɛ ago tan’ ʒiɛkpeein. Ka niriba bɛn be Susa daa nya o ka bɛ suhuri paligi. 16Ka di daa ti Yɛhudianim’ tahima mini suhupiɛlli 17bɛ ni daa karim zaligu maa bɛ tiŋgbɔŋ maa yaɣili kam ni mini tiŋ’ kam ni ni luɣ’ shɛlikam zaa; bɛ ni daa moli di yɛla luɣ’ shɛlikam zaa Yɛhudianim’ suhiri daa paligiya ka bɛ puhi di chuɣu ka vuhi dindali maa. Ka zuliya shɛb’ niriba pam daa guni ka zaŋ bɛmaŋ’ leei Yɛhudianima bɛ ni daa zɔri Yɛhudianim’ maa zuɣu.",https://www.bible.com/bible/2264/ESG.8.DBWDB
ƐSTA GK 9,"Yɛhudianim’ di nasara
1Ka gol’ so ŋun pahiri pinaayi ka bɛ boon’ o Ada la biɛɣu pinaata dali, din nyɛ dabisi’ shɛli dali naa zaligu la ni daa yɛn tum tuma daa ti paai. 2Dindali maa ka Yɛhudianim’ daa ku bɛ dimnim’ pam. So daa bi tooi zani bɛ tooni, dama bɛ daa zɔri ba mi. 3Hal bɛ tiŋgbɔŋ maa yaɣili kam gomnanim’ mini nabihi ni nam fukumsi niriba zaa daa tirila Yɛhudianim’ maa jilima, dama bɛ daa zɔrila Mɔdɛkai. 4Naa zaligu daa wuhiya ni di simdi ni bɛ tibigi Mɔdɛkai yuli nam sulinsi maa ni zaa. 5Lala zuɣu ka Yɛhudianim’ maa daa tooi zaŋ takɔbiri tuhi nyaŋ bɛ dimnim’ maa n-ku ba ka bahi ba yoli zaa, ka niŋ bɛn je ba maa bɛ ni bɔri shɛm.
6Susa din nyɛ bɛ tinzuɣu maa puuni, Yɛhudianim’ daa kula niriba kɔbisinu 7nti pahi Parisanɛsta mini Dɛlifɔn ni Fasiga 8ni Faradata ni Baria ni Saribaka 9ni Marimasima ni Arufayus ni Asayus ni Zabutayus 10bɛn’ zaa daa nyɛ Hamidata bia Haman la bidibisi pia la.
11Kulla dindali maa ka bɛ daa yɛli naa bɛ ni ku ninvuɣ’ shɛb’ Susa puuni kalinli. 12Ka naa mi daa yɛli Napaɣ’ Ɛsta, “Susa kɔŋko puuni Yɛhudianim’ kula ninvuɣ’ kɔbisinu. A tɛhiya ni wula ka bɛ lee niŋ tin shɛŋa din kpalim la puuni? Ka pumpɔŋɔ yɛlim’ ma a ni na bɔri shɛli yaha ka n ti a li.”
13Ka Ɛsta daa yɛli Naa, “A yi saɣi, nyin’ chɛ ka Yɛhudianim’ bɛn be Susa ŋɔ sa niŋ bɛ ni niŋ shɛm zuŋɔ ŋɔ biɛɣuni yaha; ka lan chɛ ka bɛ sa zaŋ Haman bidibisi pia la ti yili dari.” 14Ka naa daa bahi noli ni bɛ niŋm’ lala, ka daa shiri zaŋ Haman bidibisi maa niŋgbuna ti Yɛhudianim’ bɛn be tiŋ’ maa ni ka bɛ zaŋ ba yili gar’ dari. 15Ka Yɛhudianim’ bɛn be Susa maa daa lan laɣim tab’ goli maa biɛɣu pinaanahi dali n-lan ku ninvuɣ’ kɔbisita tiŋ’ maa puuni pahi. Amaa bɛ daa bi di bɛ nɛma.
16Yɛhudianim’ bɛn daa be yaɣ’ shɛŋa din pahi la ni gba daa laɣimmi tuhi fa bɛmaŋa. Bɛ daa tuhi nyaŋ bɛ dimnim’ bɛn je ba maa n-ku bɛ ninvuɣ’ tuhi’ pinaanu. Amaa bɛ daa bi di bɛ nɛma. 17Bɛ daa vuhiya goli maa biɛɣu pinaanahi dali; Bɛ daa zaŋ li leela Vuhim Dabisili suhupiɛlli chuɣu dabisili. 18Amaa Yɛhudianim’ bɛn daa be Susa din nyɛ tin’ zuɣu la puuni la gba daa laɣimya, amaa bɛn’ daa bi vuhi dindali maa. Biɛɣu pinaanu dali ka bɛ daa puhi chuɣu ni suhupiɛlli. 19Di zuɣu n-daa chɛ ka Yɛhudianim’ bɛn be tiŋkpansi zaŋla bɛ ni booni gol’ so Ada la biɛɣu pinaanahi dali leei suhupiɛlli vuhim mini chuɣu puhibu dabisili, ka daa niŋ bindira tari taba, 19aka bɛn be fɔntinsi la mi gba zaŋ goli maa biɛɣu pinaanu dali leei suhupiɛlli dabisili ka ti tab’ pina.
V: PURIM
CHUƔU PUHIBU
20Ka Mɔdɛkai daa sab’ yɛl’ shɛŋa din niŋ maa zaa litaafi, ka zaŋ li ti Yɛhudianim’ bɛn zaa be yoma mini katinsi Naa Hɛrihɛs tiŋgbɔŋ maa zaa ni 21n-yɛli ba ni bɛ zaŋm’ bɛ ni booni gol’ so Ada la biɛɣu pinaanahi mini biɛɣu pinaanu dabisa n-leei vuhim dabisa yuuni kam. 22Dama dabisa ŋɔ n-daa doli bɛ ni daa nyaŋ bɛ dimnim’ ka nya faako dahin shɛl’ la nyaaŋa. Goli so bɛ ni booni Ada ŋɔ n-daa nyɛ goli so puuni bɛ suhugarigu nyabu ni leei bɛ suhupiɛlli saha, ka bɛ nandahima dabisa mi leei churi puhibu ni bindira niŋ tari nandaamba mini bɛ tab’ saha.
23Dinzuɣu Yɛhudianim’ maa daa saɣi ti Mɔdɛkai ni sab’ yɛli ba shɛm maa zaa 24 n-wuhi Hamidata bia Haman ŋun daa nyɛ Masidɔnia nir’ la ni daa tuhi ba shɛm min’ o ni daa zali zaligu shɛli ka chɛ ka bɛ pihi kuɣa sɔŋ ni bɛ lihi nya, ka ku m-bahi ba yoli zaa shɛm 25ni ŋun’ Haman ni daa chaŋ ti yɛli naa ni o chɛ ka bɛ zaŋ Mɔdɛkai yili mia shɛm; amaa ka o ni daa lo nia biɛ’ shɛli zaŋ chaŋ Yɛhudianim’ polo maa ti ŋmaligi dila ŋuna, ka bɛ daa zaŋ o min’ o bidibisi yili gar’ dari. 26Dinzuɣu bɛ daa boli di dabisa maa la “Purim” bɛ ni daa pihi kuɣa sɔŋ ni bɛ lihi nya la zuɣu (dama bɛ yɛligu ni di gbinni nyɛla “Tɛte tɔbu”). Dinzuɣu yɛl’ shɛŋa din daa sabi niŋ gbaŋ maa ni zuɣu mini dinkam zaa daa paai ba maa zuɣu ka Mɔdɛkai daa zali chuɣu ŋɔ puhibu, 27ka Yɛhudianim’ maa daa zaŋ li leei bɛmaŋmaŋ’ mini bɛ zuliya ni ŋunkam yu ni o zaŋ omaŋ’ leei Yɛhudia nira kali din ku yiɣisi. Ka di saha daa yi ti paai yuuni kam puuni, bɛ puhirila di chuɣu maa kaman di ni wuhi shɛm. Purim dabisa simdi ni di nyɛla yɛla ŋɔ teebu dabisa ʒiɛmani kam ni, ka puhi li tiŋ’ kam puuni ni yili kam puuni tiŋgbɔŋ maa zaa ni. 28Bɛ daa zaliya ni di saha maa zaŋ chaŋ ʒiɛmana din kanna puuni, bɛ kul yɛn puhirila Purim dabisa chuɣu maa, ka kul niŋdi lala n-kul mali chana.
29Ka Napaɣ’ Ɛsta ŋun daa nyɛ Aminadab bipuɣiŋga la daa pahi Mɔdɛkai zuɣu ka bɛ sab’ gban zaŋ chaŋ Purim chuɣu puhibu maa yɛla polo n-chɛ ka di mali yaa. 30Ka bɛ daa sab’ gbana ti Yɛhudianim’ zaa bɛn daa be Naa Hɛrihɛs tiŋgbɔŋ maa yaɣa kɔbiga ni pisinaayopɔin la zaa ni. Gbaŋ maa puuni yɛtɔɣa daa nyɛla Yɛhudianim’ suhudoo mini yɛlimaŋli yɛtɔɣa. 31Ka Mɔdɛkai mini Napaɣ’ Ɛsta daa zaŋ bɛmaŋmaŋ’ fukumsi yiko n-wuhi di ni simdi ni bɛ niŋdi shɛm zaa, ka wuhi bɛ ni mali nia viɛl’ shɛŋa zaŋ chaŋ di tooni chandi polo. 32Napaɣ’ Ɛsta zaligu ŋɔ n-daa wuhi Purim chuɣu puhibu zaligunim’ ni nyɛ shɛŋa, ka bɛ daa sab’ di yɛla niŋ bɛ litaafi ni.
Naa Hɛrihɛs mini Mɔdɛkai wɔɣiritali biɛhigu",https://www.bible.com/bible/2264/ESG.9.DBWDB
ƐSTA GK 10,"1Naa Hɛrihɛs daa ti zal’ o niriba bɛn be o tiŋgbɔŋ ni yaɣ’ shɛŋa din daa be teeku polo zaŋ tabili bɛn daa be kukɔɣu polonim’ zaa ni bɛ yo farigu. 2Ka o ni daa tum yiko mini kpiɔŋ tuun’ shɛŋa zaa min’ o buni ni o jilima zaa, bɛ sab’ di yɛla niŋ Pɛriʒia mini Miidia nanim’ yɛlikura litaafi ni. 3Mɔdɛkai n-daa ʒe zaashe’ tital’ ni n-zaani naa Hɛrihɛs zaashee tumd’ o tuma tir’ o, ka Yɛhudianim’ daa tir’ o jilima pam. Ka o ni daa be viɛnyɛliŋga zuɣu daa chɛ ka tiŋgbɔŋ maa niriba zaa yur’ o.
Mɔdɛkai zahindi niŋ pali
3a Ka Mɔdɛkai daa yɛli, “Yɛla ŋɔ nyɛla din yi Naawuni sanna, 3bdama n teela n ni daa zahim zahindi shɛli zaŋ chaŋ yɛla ŋɔ polo la yɛla, ka di shɛli bi kɔŋ palibu. 3cKulibombil’ daa beni din daa ti leei mɔɣili, ka neesim mini wuntaŋa ni kom pam daa beni. Kulibombil’ maa n-nyɛ Ɛsta, naa ni daa kpuɣi so n-zaŋ o leei napaɣ’ la. 3dKa waɣ’ biɛ’ titaŋa ayi la mi nyɛ m mini Haman. 3eKa zuliya shɛb’ bɛn daa beni maa n-nyɛ ninvuɣ’ shɛb’ bɛn laɣim ni bɛ kpihim Yɛhudianim’ yul’ la. 3ɛKa n zuliya bɛn nyɛ Izraɛlnim’ ŋɔ n-nyɛ bɛn daa kuhi niŋ Naawuni, ka o tiligi ba la. Yawe n-tiligi o niriba, Yawe n-fa ti zaɣ’ biɛri ŋɔ ni zaa bahi; Naawuni tum shihira kara mini alahizib’ shɛŋa din na ʒi n-niŋ zuliya shɛb’ sani.
3f Yɛlli ŋɔ zuɣu, Naawuni zalila kpaashee diba ayi; o niriba zaɣ’ yini, zuliya kam zaa mi zaɣ’ yini. 3gKa kpaashee diba ayi ŋɔ daa kala dahin shɛli mini saha shɛli ni awa shɛli Naawuni ni daa zal’ li zuliya kam zaa sanna. 3ɣKa Naawuni daa teeg’ o niriba yɛla ka zaŋ o nuu pa o fali zuɣu. 3hDinzuɣu bɛ yɛn puhirila chuɣu ŋɔ Ada goli biɛɣu pinaanahi min’ o biɛɣu pinaanu dali, ka Izraɛlnim’ zaa laɣindi Naawuni tooni ni suhupiɛlli ʒiɛmani zaŋ ti kpa ʒiɛmani.”
Bɛ ni teei shɛli yɛla ka sabi li bahindi nyaaŋa
3i Tolɛmi mini Kiliɔpatira nam dibu yuma anahi ni ka Dɔsitius ŋun daa yɛli ni o nyɛla maligumaana, ka nyɛ Lɛvi zuliya ni nir’ la min’ o bia Tolɛmi daa zaŋ gban’ shɛli din dolina ka yɛri Purim yɛtɔɣa ŋɔ ka Ijipti na. Bɛ daa yɛliya ni di nyɛla yɛlimaŋli ka nyɛ Tolɛmi bia Lisimakus ŋun be Jɛrusalɛm la ni daa lɛbigi shɛli bɛ ya yɛligu ni.",https://www.bible.com/bible/2264/ESG.10.DBWDB
1 MAKABIIS PILIGU,"PILIGU
Makabiis Litaafi Din Daŋ Tooni ŋɔ wuhirila binshɛŋa din daa niŋ Yɛhudianim’ yɛlikura puuni Antiɔkus Ɛpifanɛs ʒiɛman’ ni zaŋ hal ti paai Jɔn Hɛrikanus ni daa ti yiɣisi saha shɛli la. Dimbɔŋɔ zaa daa niŋla yuun’ kɔbiga ni pisopɔinnaanu zaŋ hal ni yuun’ kɔbiga ni pihitanaanahi saha pɔi ka bɛ naanyi dɔɣi Masia la. Ka binshɛŋa din daa niŋ maa din niŋ nyaɣisim pam nyɛla di du n-tamla Hasimɔnia bee bɛ ni daa mi so Makabiis la min’ o malibu. Di ni kpaŋsiri shɛli nyɛla Naawuni n-daa pii ba ni bɛ tiligi Izraɛlnima. Litaafi maa lan mali adiini soli yɛlikpan’ kpeeni: Dina n-nyɛ: Naawuni kul tumdila tuma kurimbuni hal ni pumpɔŋɔ, ka tiri bɛn ʒe o yim laara din nyɛ nasaridibo.
Din be litaafi ŋɔ puuni
Alaka niŋbu mini Matatias duŋtaabo 1.1—2.70
Judas Makabius toondaantali 3.1—9.22
Jɔnatan toondaantali 9.23—12.53
Saimɔn toondaantali 13.1—16.24",https://www.bible.com/bible/2264/1MA.INTRO1.DBWDB
1 MAKABIIS 1,"Alikizanda ŋun nyɛ wɔɣirili
1Filip ŋun daa nyɛ Masidɔnia nir’ la bia Alikizanda ŋun daa yi Kitim tiŋgbɔŋ ni na n-daa ti nyɛ Giriis naa saha shɛli. O daa tuhi nyaŋ Darius ŋun daa nyɛ Pɛriʒia mini Miidia naa la ka deeg’ o nam maa di. 2O daa tuhi tɔbiri pam, ka tuhi deei bɛ ni daa me goma gili tin’ shɛŋa, ka ku dunia ŋɔ nanima. 3Ka o daa zaŋ o zuɣu ʒi ni o paai dunia ŋɔ tariga, ka daa ŋme n-di zuliya pam nɛma. Ka o ni daa ti nyaŋ dunia zaa, ka bɛ tibig’ o, ka karimbaani daa kpe o suhu ni; 4ka o daa laɣim tɔbutuhiri’ biinsi, ka leei ŋun su tiŋgbɔna mini zuliya ni nabihi ka chɛ ka bɛ yɔri farigu.
5Dimbɔŋɔ nyaaŋa ka dɔro daa ti gbaag’ o ka o baŋ ni o ni kpi. 6Dinzuɣu ka o daa bol’ o sapashin’ kpamba, o mini bɛn daa nyɛ salalaan’ yinsi bɛ bipolitali saha la na nti pirig’ o nam maa ti ba o ni daa na be o nyɛvili ni maa. 7Alikizanda nam dibu yuun’ pinaayi nyaaŋa ka o daa kpi. 8Di nyaaŋa ka o sapashin’ kpamba maa daa piligi diri nam bɛ yaɣa ni. 9Bɛ zaa daa pindila nam zuɣupila o kum maa nyaaŋa. Ka bɛ kalinsi nyaaŋa bɛ bihi gba daa pindi nam zuɣupila maa yuun’ gbaliŋ, ka bɛ daa tum zaɣ’ biɛɣu pam dunia ŋɔ ni.
Antiɔkus Ɛpifanɛs mini Yɛhudianim’ bɛn zo n-kpe ba
(2 Makabiis 4.7-17)
10 Bɛ zuliya ni ka Antiɔkus Ɛpifanɛs ŋun daa nyɛ Naa Antiɔkus bia, ka nyɛ alahichilan’ la daa yina. O daa nyɛla bɛ ni gbaai so kuli Rom. O daa piligi nam dibu la Giriikinim’ nam yuun’ kɔbiga ni pihitanaayopɔin ni.
11Di saha maa ka ninvuɣ’ shɛb’ bɛn bi doli zaligu daa yi Izraɛl kana ti birigi niriba pam n-yɛr’ ba, “Chɛliya ka ti mini Chɛfirinim’ bɛn gili ti ŋɔ lo tab’ alikauli, dama ti ni woligi timaŋ’ ka chɛ ba maa di nyɛla din tahi zaɣ’ biɛɣu pam na ti sani. 12Ka yɛligu maa daa tiɣi bɛ nini. 13Ka niriba maa shɛb’ daa dii niŋ yomyom n-chaŋ naa sani ka o ti ti ba soli ni bɛ doli Chɛfirinim’ kaya. 14Ka bɛ daa me diɛma du’ titali zali Jɛrusalɛm kaman Chɛfirinim’ kaya ni nyɛ shɛm, 15 ka bɛ daa kpihim bɛ gunibu shihira bɛ niŋgbuna ni, ka daa bi lan doli alikauli kasi la. Bɛ daa zaŋ bɛmaŋ’ kɔhi ti Chɛfirinima, ka pahi bɛ zuɣu n-tumdi tuumbiɛri.
Antiɔkus liri Ijipti
16Antiɔkus ni daa nya ka o nam maa ba n-zani, ka o daa lo nia ni o leei Ijipti naa, din ni chɛ ka o su tiŋgbɔna ayi maa. 17Dinzuɣu ka o daa bo tɔbutuhiri’ biinsi mini wɔbiri ni chɛchɛbunsi ni tɔbbihi bɛn chani tiŋa ni ŋarima pam chaŋ ti kpe Ijipti. 18Ka o mini Ijipti Naa Tolɛmi daa gbaai tab’ tuhibu. Ka Tolɛmi daa ŋmaligi guui, ka o tɔbbihi pam daa lu tɔb’ maa ni. 19Ka bɛ daa ŋme n-deei bɛ ni daa me goma gili fɔntin’ shɛŋa Ijipti tiŋgbɔŋ maa ni, ka di Ijipti tiŋgbɔŋ maa nɛma.
Antiɔkus niŋ Yɛhudianim’ alaka
20Antiɔkus ni daa tuhi nyaŋ Ijiptinim’ maa nyaaŋa, ka o daa labina yuun’ kɔbiga ni pihinahinaata saha. Ka o daa kana ni o ti tuhi Izraɛlnima, ka daa zaŋ tɔbutuhiri’ biinsi chaŋ Jɛrusalɛm. 21Ka o daa niŋ karimbaani n-kpe Naawuni jɛmbu duu nti kpuɣi salima sara maligu bimbini mini firila tamdisi ni di taha zaa. 22O daa lan kpuɣi ti Duuma biɛhigu shee bɔrɔbɔro la teebuli mini di binnyura sara maligu pipihi ni lahi. O daa lan kpuɣi salima tulaale tuɣindi duɣubihi ni pateesanima ni nam zuɣupila ni bɛ ni zaŋ salin’ shɛli dihi Naawuni jɛmbu duu maa tooni nachiinsi la; o daa yihi di zaa. 23O daa va anzinfa mini salima ni duɣ’ shɛŋa din mali shaara ni azichi din daa sɔɣiya ka o nya li. 24O daa zaŋ di zaa kuli omaŋmaŋ’ tiŋgbɔŋ ni.
O daa ku niriba pam,
ka tɔɣisi yɛtɔɣa ni karimbaani pam.
25Ka Izraɛlnim’ daa kum pam bɛ biɛhigu shee kam zaa,
26ka nanim’ mini kpamba daa kuhira,
ka paɣisara mini nachimba tarigi,
ka paɣiba viɛlim kpaai.
27Aŋgo kam daa fabindi mi,
ka amiliya shɛb’ bɛn be amiliya lɔbu duu gba kumda.
28Hal tiŋgbani maa daa sɔhirimi di niriba zuɣu,
ka Yaakubu zuliya zaa daa di vi.
29Yuma ayi nyaaŋa, ka naa maa daa tim o farigu deeriba kpɛma Juda fɔntinsi ni, ka o daa zaŋ tɔbbihi pam pa omaŋ’ zuɣu. 30Ka o daa yɔhindi ba n-tɔɣisiri ba suhudoo yɛtɔɣa, ka bɛ daa niŋ o yɛda, amaa ka o daa ti dii zaŋ tɔbbihi yim ti lu bɛ zuɣu n-daa dam bɛ suhuri pam, ka daa ku Izraɛlnim’ pam. 31O daa di fɔntinsi maa nɛma, ka nyo li buɣim, ka wurim bɛ yiya, ka daai bɛ ni daa me goon’ shɛŋa gili tinsi maa luhi. 32Bɛ daa gbahi paɣiba mini bihi daba, ka gbahi bɛ binnɛma zaa.
33Di nyaaŋa ka bɛ daa me goma din mali yaa mini binwɔɣila din mali yaa n-lan kpaŋsi Dauda tiŋ’ la ka di leei bɛ tinzuɣu. 34Ka bɛ daa zaŋ ninvuɣ’ shɛb’ bɛn nyɛ alahichitumdiba mini bɛn bi doli zaligu ti ʒili nimaani. Bɛna n-nyɛ Yɛhudia ninvuɣ’ shɛb’ bɛn daa zo n-kpe ba la. Ka dimbɔŋɔ daa chɛ ka bɛ niŋ yaa pam nimaani. 35Ka bɛ daa zaŋ bidibbina mini bindira ni bɛ ni daa ŋme n-di binshɛŋa zaa Jɛrusalɛm maa nti zali nimaani.
36Ka tinzuɣu maa daa leei din doya gu Naawuni jɛmbu duu maa,
ka lan nyɛ Izraɛlnim’ dima ŋun bie pam sahakam.
37Bɛ daa ku bɛn ka taali Naawuni jɛmbu duu maa ni luɣilikam;
hal bɛ daa tala Naawuni jɛmbu duu maa daɣiri.
38Bɛ zuɣu ka Jɛrusalɛmnim’ daa zo ka chɛ o;
ka o leei saamba biɛhigu shee,
ka leei sana o zuliya sani,
ka o bihi maa zaɣis’ o.
39Ka o jɛmbu duu leei dabari kaman tiŋgban’ nɛl’ la;
ka o churi puhibu leei kuli kumsi;
ka o vuhim dabisa leei turi,
ka o jilima leei bɛ ni maani shɛli ansarisi.
40Pumpɔŋɔ o jilima kɔŋbu ŋɔ galisimi kaman o jilima ni daa galisi shɛm la,
ka omaŋ’ duhibu daa leei kuli kumsi.
41Di saha ka naa daa sabi gbaŋ ti o nam maa sulinsinim’ zaa ni bɛ leemi ninvuɣ’ yinsi, 42dinzuɣu ni sokam chɛl’ o kaya. 43Ka Chɛfirinim’ zaa daa saɣi naa zaligu maa. Hal Izraɛlnim’ pam daa deeg’ o daadiini maa ni suhupiɛlli. Ka bɛ daa maani buɣa ka saɣim bɛ vuhim dabisa. 44Ka naa daa sabi gbana ti tuumba ka bɛ zaŋ li tahi Jɛrusalɛm mini Juda fɔntinsi ni. O daa zali ba ni bɛ doli kaya shɛŋa din daa nyɛ saani bɛ tiŋgban’ maa ni 45din wuhiri ni di chihira ni nir’ mali bɛ ni zaŋdi sara shɛli nyɔri buɣim la mini sara maligunima ni binnyura sara maligunima Naawuni jɛmbu duu. O daa zali ba ni bɛ saɣimmi vuhim dabisa mini bɛ churi puhibu. 46Ka saɣim Naawuni jɛmbu duu mini maligumaaniba, 47ka me sara maligu bimbina mini di zaashee ni buɣa jɛmbu shee n-zaŋdi kuruchunim’ mini biŋkɔb’ shɛb’ bɛn ka nyam maani sara, 48ka chɛ bɛ bihi gunibu. O daa lan zali ba ni di simdi ni bɛ zaŋdi binshɛŋa din nyɛ daɣiri mini din chihiri niŋdi bɛmaŋa, 49din ni chɛ ka bɛ tam Naawuni zaligu yɛla ka taɣi bɛ kaya zaa. 50O daa lan yɛli yaha, “Ka ŋunkam zaɣisi naa zaligu maa bɛn kum’ o.” 51O daa sabi yɛtɔɣa maa ti o nam sulinsi maa nim’ zaa, ka daa pii kpamba ni bɛ lihiri niriba maa zaa, ka daa zali Judanima ni bɛ malimi sara fɔntinsi maa ni tiri taba. 52Ka niriba maa pam bɛn daa zaɣisi Naawuni zaligu la daa pahi bɛ zuɣu ka bɛ tumdi tuumbiɛri tiŋgbɔŋ maa ni. 53Ka bɛ kari Izraɛlnim’ kpɛhi yɔɣu ka bɛ zo nti sɔɣi bɛ ni ni tooi sɔɣi luɣ’ shɛlikam.
54 Goli so bɛ ni booni Kisilɛv la biɛɣu pinaanu dali, yuun’ shɛli din daa nyɛ yuun’ kɔbiga ni pihinahinaanu la ni ka bɛ daa zaŋ binshɛli din mali dabiɛm ka nyɛ binshɛli din chihira Naawuni sani n-zali bɛ ni daa nyɔri sara buɣim sara maligu bimbini shɛli zuɣu la. Bɛ daa lan me maligu bimbina zalizali fɔn’ shɛŋa din daa gili Juda la ni zaa. 55Ka bɛ daa tuɣindi tulaale zim yiya dunoya ni mini pala zuɣu. 56Bɛ daa yi kul nya zaligu litaafi bɛ chɛhiri li mi n-zaŋ li nyo buɣim. 57Naa ni daa zali shɛm zuɣu daa chɛ ka bɛ yi kul nya so ka o mali alikauli litaafi bee ka o doli zaligu, bɛ kur’ o mi. 58Goli kam ni bɛ daa yi kul nya Izraɛl nir’ kam fɔntinsi ni, bɛ zaŋdila kiŋkansi nahind’ o. 59Ka goli biɛɣu pinaanu dali kam bɛ daa yi maanila maligu bɛ ni daa me maligu bimbini shɛli tam bɛ ni daa nyɔri sara maligu buɣim sara maligu bimbini shɛli zuɣu la. 60Zaligu maa ni daa wuhi shɛm zuɣu daa chɛ ka bɛ kula paɣ’ shɛb’ bɛn chɛ ka bɛ guni bɛ bihi 61mini bɛ yinsinima ni bɛn daa guni ba maa, ka zaŋ bihi maa n-lo n-yili bɛ manim’ nyiŋgoya ni.
62Amaa Izraɛlnim’ pam daa kul ʒiɛla diŋdiŋ bɛ suhuri ni ni bɛn’ ku di bindiri’ shɛŋa din bi be nyam. 63Bɛ daa paɣiya ni bɛ kpi n-gari bɛ zaŋ bindira saɣim bɛmaŋa bee bɛ saɣim alikauli kasi la, ka bɛ daa shiri ku ba. 64Naawuni suhu daa yiɣisiya pam bahi Izraɛlnim’ zuɣu.",https://www.bible.com/bible/2264/1MA.1.DBWDB
1 MAKABIIS 2,"Matatias ʒiɛyimtali
1Di dabisa maa ni ka Jɔn bia Matatias ŋun daa nyɛ Simiɔn yaaŋa, ka daa nyɛ maligumaana ŋun nyɛ Jɛhoyarib zuliya ni nir’ la daa yi Jɛrusalɛm chaŋ ti ʒini Mɔdɛin. 2O daa malila bidibisi anu. Bɛ yuya m-bɔŋɔ: Jɔn, bɛ ni daa lan booni so Gadi la mini 3Saimɔn, bɛ ni daa lan booni so Taasi la ni 4Judas, bɛ ni daa lan booni so Makabius la ni 5Ɛliɛza bɛ ni daa lan booni so Avaran la ni Jɔnatan, bɛ ni daa lan booni so mi Affus la. 6O daa nyala bɛ ni tumdi alahichi shɛŋa Juda mini Jɛrusalɛm, 7ka yɛli,
“Mbaye! Bɔzuɣu ka bɛ daa dɔɣi ma ni n nyari yɛla ŋɔ,
ka nyari n niriba ni bahi yoli,
ni tin’ kasi la saɣimbu,
ka n ti be di ni saha shɛli bɛ ni zaŋ li ti ti dimnima,
ka zaŋ Naawuni jɛmbu duu la ti tinzunnima?
8Di Naawuni jɛmbu duu la ŋmanila
ninvuɣ’ so ŋun ka jilima.
9Di jilima duɣuri la zaa,
bɛ ŋme n-di li kuli tinduya ni.
Bɛ daa ku o bilɛri sɔŋ pala zuɣu,
ka o dimnim’ zaŋ takɔbiri ku o bipola.
10Tin’ din’ nim’ n-na ʒi n-di o nam yiya fali
ka di o nɛma?
11Bɛ va o nachiinsi nɛma zaa chaŋ;
o bi lan su omaŋa,
o leela dabili.
12Nyama, ti luɣ’ kasi shee la mini
ti luɣ’ viɛlli shee la
ni ti jilima leela dabari doya.
Chɛfirinim’ saɣim di zaa.
13Bɔzuɣu ka ti lee lan be?
14Di saha ka Matatias min’ o bihi maa daa darigi chɛhi bɛ situra, ka so buri n-kum pam.
15Ka naa kpambaliba bɛn daa chɛ ka niriba doli naa zaligu la daa ka Mɔdɛin na ni bɛ ti chɛ ka bɛ maani maligu tiri buɣa. 16Ka Izraɛlnim’ pam daa chaŋ bɛ sani, ka Matatias min’ o bidibisi maa daa laɣim zani. 17Di saha ka naa kpambaliba maa daa yɛli Matatias, “A nyɛla toondana, ka nyɛ ninvuɣ’ titali ŋun mali jilima tiŋ’ ŋɔ ni, ka a bidibisi min’ a mabihi ʒe a nyaaŋa. 18Dinzuɣu leemi ninvuɣ’ so ŋun yɛn gari tooni saɣi naa zaligu maa kaman Chɛfirinim’ maa mini Judanim’ ni Jɛrusalɛm ninvuɣ’ shɛb’ bɛn kpalim la ni niŋ shɛm maa. Di nyaaŋa bɛ ni kal’ a min’ a bidibisi pahi naa zɔnim’ ni. Di saha bɛ ni ti a min’ a bidibisi ŋɔ jilima, ka tin ya anzinfa mini salima ni pina pam.”
19Amaa ka Matatias daa garigi yɛli pam, “Hal zuliya shɛb’ bɛn zaa be naa sulinsi ni maa yi deei naa noli ka saɣi ni bɛ ni dol’ o zaligunima, ka bɛ sokam zaɣis’ o yaannim’ daadiini, 20man’ mini m bidibisi ni m mabihi kul ni dolila ti yaannim’ daalikauli. 21Dinkariya, ka ti ti zaɣisi zaligu kpana la mini zaligu shɛŋa din pahi la. 22Ti ku doli naa zaligu maa ka ŋmaligi kpa ti nudirigu polo bee ti nuzaa polo ka chɛ ti daadiini.
23O ni daa kul tɔɣisi yɛtɔɣa ŋɔ naai, ka Yɛhudia ninvuɣ’ so tɔhi zanna bɛ zaa ninni ni o ti mali maligu sara maligu bimbini maa zuɣu Mɔdɛin fɔŋ ni kaman naa ni daa zali shɛm maa. 24Matatias ni daa nya lala maa, ka di daa dam o pam o suhu ni, ka o chɛ ka wuntitali suhuyiɣisili yina; ka o daa dii zo n-chaŋ ti ku o sara maligu bimbini maa zuɣu. 25Di saha ka o daa lan ku naa kpambala ŋun daa muɣisiri ba ni bɛ mali maligu maa, ka daa wurim maligu bimbini maa. 26 Lala ka o daa wuh’ o puu’ ni biɛri zaligu zuɣu kaman Finɛhas puu’ ni daa biɛri di zuɣu ka o ku Salu bia Zimiri shɛm la.
Matatias ashilɔni tɔb’ tuhibu
27Di nyaaŋa ka Matatias daa kuhi pam tiŋ’ maa puuni n-yɛli, “Bɛnkam puu’ biɛri zaligu ŋɔ zuɣu ka nyɛ bɛn ʒe alikauli la nyaaŋa bɛn’ yim’ na pahi n zuɣu. 28Di saha ka o min’ o bihi maa daa zo n-chaŋ zoya ni ka chɛ binshɛɣukam zaa fɔŋ maa ni.
29Di nyaaŋa ka bɛnkam daa bɔri wuntitali mini zaligu soli daa zo n-chaŋ ti be tiŋgban’ nɛli ni, 30bɛ mini bɛ paɣiba mini bɛ bihi ni bɛ biŋkɔbiri, dama zaɣ’ biɛɣu daa mii taɣi ba pam. 31Ka bɛ daa yɛli naa kpambaliba mini tɔbbihi bɛn daa be Jɛrusalɛm, Dauda tiŋ’ la ni ni bɛn zaɣisi naa zaligu la zo n-chaŋla tiŋgban’ nɛli ni nti sɔɣi nimaani. 32 Ka tɔbbihi pam daa biɛhi bɛ naba nti paai ba n-gari bɛ tooni ti dɔni n-lo tɔbu ni bɛ tuhi ba Vuhim Dabisili dali. 33Bɛ daa yɛli ba mi, “Di saɣiya lala. Yimiyana ti niŋ naa ni zali shɛm maa ka ti chɛn ya.” 34Amaa ka bɛ daa yɛli, “Ti ku yina bee n-niŋ naa ni zali ni ti niŋ shɛm maa n-saɣim Vuhim Dabisili maa. 35Ka bɛ dimnim’ maa daa dii liri ba. 36Amaa bɛ daa bɛ garigi ba bee m-pii kuɣili lab’ ba bee n-gu ba soli ni bɛ di kpe bɛ sɔɣibu shee maa na; 37dama bɛ daa yɛlimi, “Chɛliya ka ti kpi ti ka taali kum; alizanda mini dunia ŋɔ di ti shɛhira ni yi kuri ti mi ka di bi doli yɛlimaŋli soli. 38Di zuɣu ka bɛ daa liri ba Vuhim Dabisili maa dali n-daa ku bɛ mini bɛ paɣiba ni bɛ bihi ni bɛ biŋkɔbiri, ka bɛ kalinli daa yiɣisi niriba tuhili.
39Matatias min’ o zɔnim’ maa ni daa wum li, bɛ daa kumiya pam bɛ zuɣu. 40Ka Matatias min’ o zɔnim’ maa daa yɛli taba, “Ti zaa yi niŋ kaman ti mabihi maa ni niŋ shɛm maa ka zaɣisi ni ti ku tuhi Chɛfirinim’ maa n-tiligi ti nyɛviya mini ti zaligunima, bɛ ni ku ti zaa dunia ŋɔ ni.” 41Dindali ka bɛ daa gbaai ka saɣi ti dimbɔŋɔ, “Ŋunkam kana ti liri ti Vuhim Dabisili dali yi n-chɛliya ka ti tuh’ o. Miriya ka yi chɛ ka ti zaa kpi kaman ti mabihi maa ni daa kpi shɛm bɛ sɔɣisili shee maa.”
42Di saha ka Hasidinim’ bɛn daa nyɛ Izraɛl tɔbutuhiri’ biinsi, ka nyɛ bɛn daa lo ni bɛ ni doli zaligu maa bɛ suhu yubu ni la daa pahi bɛ zuɣu. 43Ka bɛnkam zaa daa zɔri ni bɛ yi alaka maa ni la daa pahi bɛ zuɣu ka bɛ daa niŋ yaa. 44Ka bɛ laɣisi tɔbutuhiriba n-daa ku alahichinim’ bɛn daa be bɛ sani bɛ suhuyiɣisili maa saha, ka ku Yɛhudianim’ bɛn daa zo n-kpe Chɛfirinim’ maa ni suhuyiɣisili pam. Ka bɛ ni daa bi tooi ku shɛb’ daa zo n-chaŋ Chɛfirinim’ maa sani bɛ nyɛviya tiligibu zuɣu. 45Ka Matatias min’ o zɔnim’ maa daa chaŋ gili n-wurim buɣa maligu bimbina, 46ka zaŋ kiŋkansi guni bidibisi bɛn zaa daa be Izraɛl tiŋgbɔŋ maa ni. 47Ka bɛ daa ku gadamanim’ maa, ka bɛ tuma maa daa di nasara. 48Ka bɛ daa deei Zaligu Kundinim’ maa Chɛfirinim’ maa mini bɛ nanim’ maa nuu ni, ka daa bi lan chɛ ka alahichinim’ maa nya yaa yaha.
49Matatias ni daa ti saɣi kpibu ka o daa yɛli o bidibisi maa, “Pumpɔŋɔ gadama mini ansarisi malibu nyɛla din niŋ yaa. Di nyɛla saɣiŋgu mini suhuyiɣisili saha. 50Dinzuɣu, m bihi, chɛliya ka yi puu’ biɛri fukumsi zaligu maa zuɣu, ka yi zaŋ yi nyɛviya pa talima ti yaannim’ daalikauli ŋɔ zuɣu. 51Teemiya yi yaannim’ ni daa niŋ shɛm bɛ ʒiɛman’ ni la yɛla, ka nya jilima pam ka yi yuli kul ni beni sahakam. 52 Naawuni ni daa zahim Ibrahimma la o daa bi nya ka o nyɛla ŋun ʒe yim, ka lala zuɣu daa chɛ ka bɛ kal’ o pahi wuntizɔriba ni? 53 Ka Yisifu gba daa nyɛla ŋun gbibi Naawuni zaligu o nandahima ni ka di zuɣu chɛ ka o leei Ijiptinim’ zuɣulana. 54Finɛhas ŋun nyɛ ti yab’ la gba puu’ ni daa biɛri Naawuni zaligu zuɣu maa n-daa chɛ ka bɛ lo o alikauli ni o zuliya kul yɛn su maligumaanitali sahakam. 55 Ka Jɔshua gba ni daa doli zaligu zuɣu n-daa chɛ ka o leei zuɣulana. 56Kalɛb gba ni daa ʒi lahibal’ suŋ labina ti yɛli niriba maa zuɣu n-daa chɛ ka bɛ ti o tarili tiŋgbɔŋ maa ni la. 57 Dauda ni daa nyɛ nambɔzɔr’ la zuɣu n-daa chɛ ka o di nam din ka bahigu. 58 Ilaija puu’ ni daa biɛri Naawuni zaligu zuɣu la n-daa chɛ ka bɛ kpuɣ’ o kpɛhi alizanda ni. 59 Ka Hanania mini Azaria ni Mishɛl daa niŋ yɛda, ka Naawuni tiligi ba buɣim niɛm ni. 60 Daniɛl ni daa nyɛ ŋun ka taali la zuɣu n-daa chɛ ka Naawuni tilig’ o gbuɣima noya ni la. 61Dinzuɣu yulimiya, ʒiɛmani zaŋ ti kpa ʒiɛmani ninvuɣ’ shɛb’ bɛn niŋ Naawuni naani na ʒi n-kɔŋ yaa. 62Miriya ka yi zɔri alahichinim’ yɛligu dabiɛm, dama bɛ jilima viɛlim maa yɛn leela bindi ka zunzuya wɔɣi di ni. 63Zuŋɔ bɛ ni duhi ba, amaa biɛɣu ni bɛ sa ku lan nya ba, dama bɛ ni labi taŋkpaɣu ni, ka bɛ nianim’ zani tariga. 64M bihi, chɛliya ka yi suhuri kpɛma ka yi gbibi zaligu maa ni yaa, dama di gbibbu puuni ka yi ni nya jilima. 65Yi biɛli Simiɔn m-bɔŋɔ. O nyɛla ŋun mali yɛm pam. Wummiya o yɛligu. Ŋuna n-ni ti leei yi ba. 66Judas Makabius nyɛla tɔbutuhiri’ biiŋa o bipolitali ni hal ni zuŋɔ, o ni ti gari yi tooni n-zaŋ tɔbbihi tuhi niriba maa. 67Yinim’ bɛn zaa doli zaligu ŋɔ, laɣimmiya taba m-bɔhi bɛ ni niŋ yi niriba zaɣ’ biɛ’ shɛŋa la biɛri. 68Bɔhimiya Chɛfirinim’ maa biɛri zaa, ka doli zaligu ni wuhi shɛm.
69Di nyaaŋa ka bɛ daa zaŋ o tah’ o yaannim’ sani. 70O daa kpila yuun’ shɛli din pahiri yuun’ kɔbiga ni pihinahinaayɔbu la ni, ka bɛ daa sɔɣ’ o o yaannim’ siliga ni Mɔdɛin. Ka Izraɛlnim’ zaa daa kum o kuli maa ka fabili pam.",https://www.bible.com/bible/2264/1MA.2.DBWDB
1 MAKABIIS 3,"Judas ni daŋ di nasara shɛŋa
(2 Makabiis 8.1-7)
1Dimbɔŋɔ nyaaŋa ka o bia Judas, bɛ ni daa lan booni so Makabius la daa zan’ o zaani n-leei toondana. 2Ka o mabihi zaa mini bɛn zaa daa pahi bɛ ba zuɣu la daa sɔŋ o ka bɛ tuhi Izraɛlnim’ zuɣu ni suhupiɛlli.
3O daa chɛ ka o niriba nya jilima pahi.
O daa zaŋla nyɔtaɣirigu niŋ omaŋ’ kaman tiyaawumya la.
O daa zaŋla o tɔbutuhiri’ gbaɣino ye n-tuhi tɔburi,
ka zaŋ o takɔbi guli sansani.
4O daa ŋmanila gbuɣinli o tuma ni,
ka ŋmani gbuɣimbil’ ŋ-ŋumdi bɔr’ o ni yɛn gbaai bin’ so.
5O daa bo n-nya bɛn birigi Naawuni zaligu la
n-kari doli ba;
o daa nyo ninvuɣ’ shɛb’ bɛn muɣisir’ o niriba la buɣim.
6Zaligubirigiriba daa zɔr’ o mi
ka tirisir’ labiri bɛ nyaaŋa.
Tuumbiɛtumdiba zaa suhiri daa fuŋmi,
ka o daa zaŋ o nuu tahiri faako na.
7O daa chɛ ka nanim’ pam noya ni niŋ tom,
amaa o tuma daa chɛ ka Yaakubu zuliya suhu paligi;
ka o yɛla teebu mali alibarika sahakam.
8O daa chaŋ gili Juda fɔntinsi ni,
n-ku ninvuɣ’ shɛb’ bɛn bi jɛmdi Naawuni tiŋgbani maa ni;
ka lala daa chɛ ka o vuui Naawuni suhuyiɣisili Izraɛl tiŋgbɔŋ maa ni.
9Ka o yuli daa du dunia ŋɔ luɣilikam;
ka o daa laɣim ninvuɣ’ shɛb’ bɛn daa yɛn kpi la na.
10Di saha ka Apolɔnius laɣim Chɛfirinim’ mini Samaria tɔbbihi pam ni o tuhi Izraɛlnima. 11Ka Judas daa baŋ di yɛla ka yi n-chaŋ ti lir’ o n-nyaŋ o ku o. Niriba pam daa nya dansi ka lu tɔb’ maa ni, ka bɛn kpalim daa ŋmaligi guui. 12Di saha ka bɛ daa di bɛ nɛma; ka Judas daa kpuɣi Apolɔnius takɔbi n-zaŋ li tuhi tɔbu hal ni o nyɛvili tariga.
13Sɛrɔn, ŋun daa nyɛ Siria tɔbbihi sapashin’ kpɛm’ la ni daa wum ni Judas laɣimla tɔbbihi pam, ka tɔbbihi bɛn daa be ŋun Judas sani maa ʒe o yim, ka o mini ba chani ti tuhiri tɔbu, 14o daa yɛliya, “N ni zali yuli ti mmaŋa, ka chɛ ka ti tuhi Judas min’ o niriba bɛn daa zaɣisi naa zaligu la.” 15Ka Chɛfirinim’ maa daa lan laɣim pam ni bɛ sɔŋ o ka o bɔhi biɛri. 16Bɛ ni daa ti paai Bɛtihɔrɔn Zoli gbini ka Judas daa zaŋ tɔbbihi biɛla chaŋ ni o ti tuhi ba. 17Amaa bɛ ni daa ti nya ka tɔbbihi maa kanna ka bɛ yɛli Judas, “Wula ka niriba biɛla ŋɔ lee yɛn tooi tuhi ninvuɣ’ gbaliŋ bɛn mali yaa ŋɔ? Ti mi tarigimi, dama ti bi di shɛli zuŋɔ.” 18Ka Judas daa garigi yɛli ba, “Di pala din to ni niriba biɛla nyaŋ ninvuɣ’ gbaliŋ, dama Naawuni ŋun sani di kul nyɛla yim ni o zaŋ niriba biɛla bee niriba pam tiligi shɛba. 19Tɔbu tuhibu nasara bi dolila tɔbbihi galisim ni nyɛ shɛm, amaa yaa yirila alizanda ni na. 20Bɛ kana ni bɛ ti tuhi ti ka kul turi ti, ka bi doli Naawuni zaligu. Bɛ bɔri ni bɛ ku ti mini ti paɣiba ni ti bihi ka di ti nɛma. 21Amaa tinim’ yɛn tuhila ti nyɛviya mini zaligunim’ zuɣu. 22Naawuni maŋmaŋ’ ni naai ba ti ti. Yinim’ dee miriya ka yi zɔri ba.” 23O ni daa kul tɔɣisi yɛtɔɣa maa naai, o daa dii kabimi chaŋ ti liri Sɛrɔn min’ o tɔbbihi maa n-daa nyaŋ ba. 24Ka bɛ daa kari doli ba hal ti sirigi Bɛtihɔrɔn zolɔŋni nti paai bɔpiɛligu ni; ka bɛ niriba kɔbisinii daa lu tɔb’ maa ni, ka bɛn kpalim daa zo n-kul Filistianim’ tiŋgbɔŋ ni. 25Di saha ka niriba maa daa piligi zɔri Judas min’ o mabihi maa, ka dabiɛm daa gbaai Chɛfirinim’ bɛn zaa daa gili ba maa. 26Ka Judas yuli daa du hal ka naa daa ti wum o yɛla, ka Chɛfirinim’ daa tɔɣisiri o ni tuhi tɔb’ shɛŋa yɛla.
Naa zaŋ Lisias leei Gomna
27Naa Antiɔkus ni daa wum yɛla ŋɔ ka o suhu yiɣisi pam; ka o daa tim ka bɛ ti laɣim o nam maa ni tɔbbihi zaa na. Bɛ daa galisiya pam. 28Ka o daa yoog’ o liɣiri kpanjɔɣu n-daa yihi liɣiri yo o tɔbbia kam yuun’ muni yɔri, ka yɛli ba ni bɛ kul malimi shili gu saha shɛli kam bɛ yi ti bɔri ba. 29Di nyaaŋa ka o daa nya ka liɣiri kpanjɔɣu maa ni liɣiri zaa naai, ka farigu shɛŋa bɛ ni daa yɔri tiŋgbɔŋ maa ni daa bi lan galisi, ka di nyɛla o ni daa tahi gadama mini ashaara shɛŋa tiŋgbɔŋ maa ni na, ka ŋme n-kpihim fukumsi zaligu shɛŋa din daa pun beni la zuɣu. 30O daa zɔrila dabiɛm ni o ti bi lan nya liɣiri kaman o ni daa pun mali shɛm la, din ni sɔŋ o zaŋ chaŋ o laɣidibo polo min’ o pina tibu polo, dama o daa nyɛla ŋun tiri pina pam n-gari na’ shɛb’ bɛn daa daŋ o tooni la. 31Di daa nyɛla din muɣis’ o pam o suhu ni; di nyaaŋa ka o daa ti lo nia ni o chaŋ Pɛriʒia ti deei farigu yaɣa maa polo din ni chɛ ka o nya liɣiri pam.
32Ka o daa chɛ Lisias, ŋun daa nyɛ asanza nira, ka lan nyɛ ŋun yi nam zuliya ni na la ʒili ni o nyɛ o yɛlimaana, zaŋ Yufretiiz mɔɣili duli hal ni Ijipti tintariga. 33Lisias n-daa lan nyɛ ŋun yɛn lihiri nabia Antiɔkus hal ka o ti labina. 34Ka o daa zaŋ o tɔbbihi pirigili mini wɔbiri niŋ Lisias nuu ni, ka zal’ o o ni bɔri ni o tum tuun’ shɛli kam zaa. Zaŋ chaŋ Judianim’ mini Jɛrusalɛmnim’ polo, 35o daa yɛli Lisias ni o chɛ ka tɔbbihi chaŋ ti tuhi naai bɛ balibu n-gbarigi Izraɛlnim’ mini Jɛrusalɛmnim’ bɛn kpalim yaa, ka so ti ku lan teei bɛ yɛla nimaani, 36ka zaŋ saamba ʒili bɛ yaɣili maa ni zaa; ka chɛ ka bɛ pihi kuɣa sɔŋ lihi nya ka pirigi bɛ tiŋgbɔŋ maa ti taba. 37Di nyaaŋa ka naa daa zaŋ tɔbbihi pirigili bɛn kpalim la n-yiɣisi Antiɔk din daa nyɛ o tinzuɣu la ni, yuun’ shɛli din daa pahiri yuun’ kɔbiga ni pihinahinaayopɔin la puuni. O daa chaŋ ti gbaai Yufretiiz mɔɣili du n-tim Nuzaa polo yaɣa ni gari chaŋ.
Judas nasara dibu
(2 Makabiis 8.8-29, 34-36)
38Ka Lisias daa pii Dɔrimɛnɛs bia Tolɛmi mini Nikano ni Gɔrigias, bɛn daa nyɛ naa zɔnima, ka nyɛ bɛn mali yaa la, 39n-tim ba ni bɛ zaŋ tɔbbihi bɛn nyɛ tinchandiba tuhi’ pihinahi mini wɔribariba tusaayopɔin chaŋ Juda tiŋgbɔŋ ni nti wurim li kaman naa ni daa zali shɛm. 40Ka bɛ daa zaŋ bɛ tɔbbihi zaa yi n-chaŋ. Bɛ ni daa ti paai bɛ daa dɔni mirila Ɛmaus din daa be bɔpiɛligu ni la. 41Ka yaɣili maa polo daabihi daa wum bɛ yɛla, ka bo anzinfa mini salima pam ni zoligɔnim’ chaŋ bɛ sansan’ maa ni ni bɛ ti da Izraɛlnim’ niŋ bɛ daba. Ka Siria mini Filistia tɔbbihi daa yina ti pahi bɛ zuɣu.
42Di saha ka Judas min’ o mabihi maa daa nya ka bɛ zuɣubiɛɣu lan pahi, dama tɔbbihi daa kana ti dɔni bɛ tiŋgban’ ni. Bɛ daa lan wum ni naa zaliya ni bɛ kum bɛ zaa, ka di leei bɛ kubu kpaliŋkpaa. 43Di saha ka bɛ daa yɛli taba, “Chɛliya ka ti lab’ me ti niriba dabari, ka zabi ti niriba mini ti Naawuni Jɛmbu Duu ŋɔ zuɣu.” 44Di saha ka niriba maa zaa daa laɣim ni bɛ ti mali tɔbu tuhibu shili, ka suhi Naawuni ka o zo ba nambɔɣu.
45Jɛrusalɛm daa kpalimla tinvuɣu kaman tiŋgban’ nɛl’ la,
ka o puuni ninvuɣ’ so bi lan kpɛrina bee n-yira.
Bɛ no n-taai Naawuni jɛmbu duu la,
ka tinzunnim’ kpalim su tiŋ’ guliba zaashee la,
ka di leei Chɛfirinim’ biɛhigu shee.
Yaakubu zuliya daa lan ka suhupiɛlli;
bɛ daa bi lan piɛbiri yua,
ka mɔɣilo ŋmɛbu gba chɛ.
46Di saha ka bɛ daa laɣim taba n-chaŋ Mizipa din be Jɛrusalɛm tooni polo la, dama Izraɛlnim’ daa yi malila Naawuni suhibu shee Mizipa maa. 47Bɛ daa lola noli dindali maa, ka so buri, ka niŋ tampiligim buɣi bɛ zuɣuri ka chɛhi bɛ situra. 48Ka bɛ daa vii Zaligu litaafi ni bɛ bɔhi Naawuni baŋ bɛ ni yɛn niŋ shɛm zaŋ chaŋ yɛla maa polo kaman Chɛfirinim’ ni daa yi bɔhiri bɛ buɣa zaŋ chaŋ lala yɛla polo shɛm. 49Bɛ daa lan zaŋ maligumaaniba binyɛra mini puri ni bindiri’ daŋda ni pirigibu bupia puuni yim zuɣu na, ka daa yirigi Nazarinim’ la bahi saha shɛli bɛ ni daa paai bɛ ni zaŋ bɛmaŋ’ ti Naawuni maa dabisa tariga; 50ka bɛ daa kuhi pam bahi alizanda ni ka yɛli,
“Wula ka ti lee yɛn niŋ yɛla ŋɔ?
Ya ka ti lee yɛn zaŋ li chaŋ?”
51Bɛ no n-taai a jɛmbu duu la ka ta li daɣiri;
ka a maligumaaniba kumda
bɛ ni dihi ba vi shɛli zuɣu.
52Chɛfirinim’ laɣimla kpe na ti liri ti ni bɛ ku ti.
A mi bɛ ni lo ni bɛ niŋ shɛm.
53A yi bi sɔŋ ti
wula ka ti yɛn niŋ zaŋ ti nyɔɣu yo ba?
54Di saha ka bɛ daa piɛbi kikahi, ka tahi pam. 55Dimbɔŋɔ nyaaŋa ka Judas daa pii toondaannim’ ti tɔbbihi maa; ka shɛb’ daa su niriba tuhilituhili, ka shɛb’ su kɔbigakɔbiga, shɛb’ pihinunu, shɛb’ mi piapia. 56 Ninvuɣ’ shɛb’ bɛn daa mɛri yiya bee bɛn daa yɛn kpuɣi paɣiba bee bɛn daa kɔri wain tihi puri bee dabiɛm ni daa mali shɛba, o daa yɛli ba ni bɛ lab’ kuli yiŋa kaman zaligu ni daa wuhi shɛm. 57Di nyaaŋa ka tɔbbihi maa daa pie taba n-doli yi n-chaŋ ti dɔni Ɛmaus nudirigu polo.
58Ka Judas daa yɛli ba, “Kpuɣimiya yi bidibbina ni suhukpeeni. Malimiya shili, biɛɣuni asibaasi ka ti sa tuhi Chɛfirinim’ bɛn laɣimna ti liri ti ni bɛ ku ti ka saɣim ti jɛmbu duu ŋɔ. 59Ti yi lu tɔbu ni di so ni ti lihiri yɛlibiɛ’ shɛŋa din yɛn paai ti zuliya ŋɔ mini Naawuni jɛmbu duu ŋɔ. 60Amaa o yubu ni nyɛ shɛm alizanda ni, ka o yɛn niŋ.”",https://www.bible.com/bible/2264/1MA.3.DBWDB
1 MAKABIIS 4,"1Di saha ka Gɔrigias daa zaŋ tɔbbihi bɛn nyɛ tinchandiba tusaanu mini tɔbutuhiri’ biinsi bɛn nyɛ wɔribariba tuhili yi yuŋ 2n-chaŋ ni bɛ ti liri Yɛhudianim’ sansan’ maa libigi ba. Ka tɔbbi’ shɛb’ bɛn daa be tiŋguliba ni daa zani luɣ’ shɛl’ la daa nyɛ bɛn wuhir’ o soli. 3Amaa ka Judas daa wum bɛ yɛla, ka o min’ o tɔbbihi maa yi bɛ sansan’ maa ni chaŋ ni o ti liri naa tɔbbihi bɛn be Ɛmaus maa 4saha shɛli bɛn’ la ni daa na bi labi bɛ sansan’ maa ni na la. 5Gɔrigias ni daa kpe Judas sansan’ maa ni yuŋ maa, o daa bi nya so di ni. Di saha ka o daa gbaai bɛ shee bɔbu zoya maa ni, dama o daa yɛlimi, “Niriba maa zɔrimi ni bɛ yi ti nuu ni.”
6Biɛɣu ni daa ti neei, ka Judas daa zaŋ niriba tusaata yi bɔpiɛligu maa ni na, amaa bɛ daa ka gbaɣinɔnim’ mini takɔbiri kaman bɛ ni daa bɔri shɛm. 7Ka bɛ daa nya Chɛfirinim’ maa sansan’ maa ni ka di mali yaa pam. Ka tɔbbihi bɛn nyɛ wɔribariba daa gili di zaa, ka bɛ zaa daa nyɛla bɛn bɔhim tɔb’ tuhibu. 8Amaa ka Judas daa yɛli ninvuɣ’ shɛb’ bɛn be o sani maa, “Di zɔriya dabiɛm bɛ galisim maa zuɣu bee n-chɛ ka dabiɛm mali ya saha shɛli bɛ yi ti liri ya. 9Teemiya ti yaannim’ la ni daa tiligi shɛm Teeku Ʒiɛɣu ni saha shɛli Firawuna min’ o tɔbbihi ni daa kari doli ba la yɛla. 10Dinzuɣu pumpɔŋɔ chɛliya ka ti kuhi niŋ ti Duuma n-nya o ni niŋ ti nirilim ka teei o ni daa lo ti yaannim’ alikauli shɛl’ la yɛla ka ku ti dim’ ŋun be ti sani ŋɔ zuŋɔ. 11Din ni chɛ ka Chɛfirinim’ maa zaa baŋ ni Izraɛlnim’ mali ŋun faari ba bahira ka nyɛ ŋun tiligir’ ba.”
12Tinzunnim’ maa ni daa nya ba ka bɛ kanna ni bɛ ti tuhi ba, 13ka bɛ daa yi bɛ sansan’ maa ni na ni bɛ ti tuhi ba. Di saha ka ninvuɣ’ shɛb’ bɛn daa be Judas sani maa daa piɛbi bɛ kikahi, 14ka kpe tɔbu tuhibu ni. Ka bɛ daa nyaŋ Chɛfirinim’ maa, ka bɛ zo n-kpe bɔpiɛligu maa ni. 15Ka bɛ daa zaŋ bɛ takɔbiri ku bɛn daa be tɔb’ maa tooni zaa. Ka Izraɛlnim’ maa daa kari doli ba hal ni Gazara, n-doli ba hal ni Idumia bɔpiɛligu ni n-zaŋ ba hal ni Ashidɔd nti paai Jamnia n-daa ku niriba tusaata laasabu.
16Ka Judas min’ o tɔbbihi maa daa yi bɛ karibu maa yɔɣu labina, 17ka Judas daa yɛli ba, “Miriya ka yi zaŋ diribarilim kpɛhi yi kɔbili ni m-bɔr’ ni yi di nɛma, dama tɔb’ na be ti tooni. 18Gɔrigias min’ o tɔbbihi la be yoma zoya ŋɔ ni. Amaa lomiyala kpara ka ti tuhi ti dimnim’ maa, di nyaaŋa yi ni tooi di nɛma ni barinyubo.”
19Judas ni daa kul tɔɣisiri yɛtɔɣa ŋɔ naari saha shɛli, ka tɔbbihi pirigibu gbilli yim zuɣu daa yi zoya polo kanna, 20ka daa nya ka Yɛhudianim’ kari bɛ tɔbbihi maa bɛ sansan’ maa ni ka bɛ zo ka chɛ li ka bɛ nyɔri li buɣim, dama bɛ ni daa nya nyɔ’ shɛli n-daa wuhi binshɛli din niŋ maa. 21Bɛ ni daa nya lala, ka dabiɛm gbahi ba pam. Ka bɛ ni daa lan nya ka Judas tɔbbihi maa lo kpara yina bɔpiɛligu maa ni ni bɛ ti tuhi ba maa, 22ka bɛ zaa daa ŋmaligi guui n-zo nti kpe Filistianim’ tiŋgbɔŋ ni. 23Dimbɔŋɔ nyaaŋa ka Judas daa labina ni o ti di nɛma sansan’ maa ni, ka bɛ daa va salima mini anzinfa pam m-pahi situra din shi ka nyɛ zaɣ’ sabilifaa mini zaɣ’ ʒiɛhi ni azichi pam. 24Bɛ ni daa yi ni labi kuna, bɛ daa yilila wumpaɣibo yila paɣi Naawuni, dama o nyɛla ŋun viɛla, ka o nambɔzɔbo bi naara. 25Ka Izraɛlnim’ daa nya faako titali dindali.
Bɛ nyaŋ Lisias
(2 Makabiis 11.1-12)
26Ka tinzunnim’ bɛn daa zo n-tiligi daa chaŋ ti yɛli Lisias dinkam zaa daa niŋ maa. 27O ni daa wum li, o yɛm daa ŋmami, ka o kɔba ni chɔɣisi, dama bɛ daa bi niŋ Izraɛlnim’ maa kaman o ni bɔri shɛm bee kaman naa ni daa zali ba shɛm. 28Amaa yuun’ shɛli din paya ni, o daa lan laɣimla tɔbutuhiri’ biinsi tuhi’ pihiyɔbu bɛn nyɛ tinchandiba mini bɛn nyɛ wɔribariba tusaanu ni bɛ chaŋ ti nyaŋ ba. 29Ka bɛ daa chaŋ ti kpe Idumia n-chaŋ ti dɔni Bɛtizur. Ka Judas daa zaŋ tɔbbihi tuhi’ pia chaŋ ni o ti tuhi ba.
30Judas ni daa nya ka bɛ tɔbbihi maa nyɛla bɛn mali yaa pam maa, ka o daa suhi Naawuni yɛli, “Ti paɣir’ a, nyin’ ŋun nyɛ Izraɛlnim’ tiligir’ ŋɔ. A daa chɛ ka a dabili Dauda zaŋ o nuu nyaŋ tɔbutuhiri’ wɔɣirili ŋun daa liri ba la, ka daa lan zaŋ Filistianim’ sansan’ la niŋ Sool bia Jɔnatan mini ŋun daa ʒir’ o tɔbutuhiri’ nɛma la nuhi ni. 31 Zaŋmi tɔbbihi ŋɔ kpib’ a niriba Izraɛlnim’ nuu ni, ka chɛ ka vi gbahi ba bɛ tɔbbi’ shɛb’ bɛn galisi ŋɔ mini bɛ wɔribariba ŋɔ zuɣu. 32Zaŋmi dabiɛm kpɛhi ba. Chɛ ka bɛ ni mali bɛ ya’ shɛli ŋmɛri nyɔɣu ŋɔ gbarigi. Chɛ ka bɛ niŋgbuna sɔhira bɛ ni yɛn ku ba kuri shɛli ŋɔ zuɣu. 33Chɛ ka bɛn yur’ a ŋɔ zaŋ takɔbiri ku ba, ka chɛ ka bɛn mi a yuli ŋɔ yili wumpaɣibo yila paɣ’ a.”
34Di nyaaŋa ka bɛ yaɣa ayi maa daa zaŋ nya taba, ka bɛ daa ku Lisias tɔbbihi tusaanu. Bɛ daa lula tɔb’ maa ni. 35Lisias ni daa nya din paag’ o tɔbbihi maa, ka nya ka Judas tɔbbihi maa bɛn’ kul malila suhukpeeni ni bɛ beni bee bɛ kpi ni yudua maa, ka o daa zo n-kuli Antiɔk nti da tɔbbihi din ni chɛ ka o lan zaŋ tɔbbihi bɛn galisi pam labina ti liri Judianima.
Naawuni jɛmbu duu malibu
(2 Makabiis 10.1-9)
36Di nyaaŋa ka Judas min’ o mabihi maa daa yɛli, “Nyamiya, ti nyaŋ ti dimnim’ maa. Chɛliya ka ti chaŋ ti mali Naawuni jɛmbu duu la ka zaŋ li labisi ti Naawuni.” 37Dinzuɣu ka tɔbbihi maa zaa daa laɣim chaŋ Ziɔn Zoli zuɣu. 38Nimaani maa ka bɛ daa nya ka Naawuni jɛmbu duu maa leela dabɔɣu, ka sara maligu bimbini la bela daɣiri ni, ka dunɔdaya la di buɣim. Ka bɛ daa nya ka tuturi puhila dundɔŋ maa ni kaman nyɔŋ ni la bee kaman zo’ shɛli zuɣu la. Bɛ daa lan nya ka maligumaaniba duri la gba wurim mi. 39Di saha ka bɛ daa dari chɛhi bɛ situra, ka kum ka fabili pam; ka daa niŋ tampiligim buɣi bɛmaŋa, 40ka dɔni zaŋ bɛ nina kpa tiŋa. Ka bɛ ni daa ti piɛbi kikahi wuhi ba shihirili, ka bɛ daa kum pam niŋ Naawuni.
41Di nyaaŋa ka Judas daa tim tɔbbi’ shɛba ni bɛ cham’ ti tuhi bɛn be tiŋguliba zaashee la ni, ka o bahi mali Naawuni jɛmbu duu maa naai. 42Ka o daa pii maligumaaniba bɛn ka galimi ka nyɛ bɛn doli zaligu viɛnyɛliŋga, 43ka bɛ daa mali Naawuni jɛmbu duu maa, ka yihi bɛ ni daa ta kuɣ’ shɛŋa daɣiri la ti sɔŋ tampuli zuɣu. 44Ka bɛ daa gbaai saawara, bɛ ni yɛn niŋ bɛ ni daa yi nyɔri sara buɣim sara maligu bimbin’ shɛli zuɣu, ka bɛ daa ta li daɣiri la shɛm. 45Ka bɛ daa tɛhi ni di veeni ni bɛ wurim li, din ni chɛ ka di ku nyɛ vi bɛ sani sahakam ni Chɛfirinim’ daa ta li daɣiri. Dinzuɣu ka bɛ daa wurim sara maligu bimbini maa, 46ka va di kuɣa maa ti sɔŋ luɣ’ shɛli din niŋ kamaata Naawuni jɛmbu duu maa daboli zuɣu hal ka anabi ti kana ti wuhi bɛ ni yɛn zaŋ li niŋ shɛli. 47 Di nyaaŋa ka bɛ daa zaŋ bɛ ni bi kpe kuɣ’ shɛŋa kaman zaligu ni wuhi shɛm n-lan me sara maligu bimbin’ palli kaman zaɣ’ kurili la ni daa kul be shɛm maa. 48Bɛ daa lan mali me Naawuni jɛmbu duu maa nyaaŋa mini di puuni zaa, ka daa zaŋ di dundɔna la ti Naawuni. 49Ka bɛ daa lan me la’ pala din nyɛ kasi, ka daa zaŋ firilatamdigu la mini tulaale zim tuɣilibu sara maligu bimbini la ni teebuli la kpɛhi Naawuni jɛmbu duu. 50Di nyaaŋa ka bɛ daa tuɣili tulaale zim sara maligu bimbini maa zuɣu, ka nyo firilanim’ tam firilatamdigu maa zuɣu, ka di daa neei Naawuni duu jɛmbu maa puuni. 51Ka bɛ daa zaŋ bɔrɔbɔro ti tam teebuli maa zuɣu, ka zaŋ pateesanim’ yiliyili. Lala ka bɛ daa niŋ naai bɛ ni daa tumdi tuun’ shɛli maa zaa.
52 Yuun’ shɛli din pahiri yuun’ kɔbiga ni pihinuayika la ni goli so ŋun pahiri awɛi, ka bɛ booni li Kisilɛv la biɛɣu pisinaanu dali asibaasi 53ka bɛ daa yiɣisi mali sara bɛ ni daa me bɛ ni zaŋdi sara shɛli nyɔri buɣim la bimbin’ pal’ shɛli maa zuɣu kaman zaligu ni daa wuhi shɛm. 54Di daa lula saha shɛli ni dabisi’ shɛli Chɛfirinim’ ni daa ta li daɣiri la, ka bɛ daa zaŋ li ti Naawuni, ka yili yila ka ŋme mɔɣilɔnima, ka piɛbi kalambuhi, ka ŋme guŋgombihi. 55Ka niriba zaa daa dɔni tiŋa n-zaŋ bɛ nina kpa tiŋa n-jɛm ti Duuma ŋun daa ti ba tɔŋsim maa.
56Ka bɛ daa zaŋ daba anii m-puhi sara maligu bimbini maa zaŋ ti Naawuni maa chuɣu, ka daa mali bɛ ni zaŋdi sara shɛli nyɔri buɣim la ni suhupiɛlli. Bɛ daa lan mali biɛhi’ suŋ mini wumpaɣibo sara. 57Ka bɛ daa zaŋ salima nam zuɣupila mini salima nyɔtaɣiribihi n-dihi Naawuni jɛmbu duu maa tooni nachiinsi; ka daa mali dunɔdaya la mini puuni duri la ti maligumaaniba, ka niŋ pundi kpɛhi li. 58Niriba maa daa mali suhupiɛlli pam bɛ ni daa vuui Chɛfirinim’ la ni daa tahi vidibo shɛl’ na la zuɣu.
59Ka Judas min’ o mabihi maa ni Izraɛlnim’ zaa daa zali ni yuuni kam sara maligu bimbini zaŋ ti Naawuni dabisili maa saha yi ti paai, bɛn’ zaŋ daba anii puhi di chuɣu maa ni suhupiɛlli pam; di piligu dali ni ti nyɛla Kisilɛv biɛɣu pisinaanu dali.
60Di saha ka bɛ daa me goma mini binwɔɣila din mali kpiɔŋ gili Ziɔn Zoli maa zaa, din ni gu Chɛfirinim’ maa soli ka bɛ ku lan kpɛna ti no n-taai ba kaman bɛ ni pun niŋ shɛm la. 61Ka Judas daa ʒili tɔbbihi nimaani ni bɛ gul’ li. O daa lan ʒili tɔbbihi Bɛtizur ni bɛ gul’ li, din ni chɛ ka niriba maa yaa ni be luɣ’ shɛli kpa Idumia polo.",https://www.bible.com/bible/2264/1MA.4.DBWDB
1 MAKABIIS 5,"Bɛ tuhi zuliya shɛb’ bɛn ʒi m-baɣi ba
(2 Makabiis 10.14-33; 12.10-45)
1Chɛfirinim’ zaa bɛn daa gili ba ni daa wum ni Yɛhudianim’ lan mɛla sara maligu bimbini, ka lan zaŋ Naawuni jɛmbu duu la ti Naawuni, ka bɛ suhu daa yiɣisi pam 2hal ka bɛ zali ni bɛ ni ku Yɛhudianim’ bɛn be bɛ sani. Di saha ka bɛ daa piligi kuri bɛn be bɛ sani maa.
3Amaa ka Judas daa lo tɔbu n-tuhi Iso zuliya bɛn daa be Idumia din be Akarabatɛni yaɣili ni la, dama bɛ daa sɔɣirimi dooni guri Izraɛlnim’ soli, ka o daa nyaŋ ba ka filim ba, ka di bɛ nɛma. 4O daa lan teei Baiyan bihi ninvuɣ’ biɛtali la yɛla, bɛn daa nyɛ tɔŋ mini zana n-do n-gu Izraɛlnim’ solɔri zuɣu la. 5Ka o daa chaŋ ti yo ba niŋ bɛ kpiɔŋ ni be luɣ’ shɛl’ la, ka dɔni gu ba, ka po pɔri ni o ni ku bɛ zaa, ka nyo bɛ kpiɔŋ ni be luɣ’ shɛŋa maa zaa buɣim n-tabili bɛn be di puuni maa zaa. 6Di nyaaŋa ka o daa baai du n-chaŋ ni o ti liri Ammɔnnima. Nimaani ka o daa ti kpa tɔbbihi bɛn galisi ka mali yaa, ka bɛ toondan’ yuli daa booni Timoti. 7Ka o mini ba daa tuhi tɔbu paai bushɛm, ka o daa ti nyaŋ ba n-ku ba. 8O daa lan ŋme n-deei Jaza mini di tiŋkpansi zaa; di nyaaŋa ka o daa lan labi Judia.
9Di saha ka Chɛfirinim’ bɛn daa be Giliad daa laɣim jɛndi Izraɛlnim’ bɛn be bɛ tiŋgbɔŋ maa ni, ka gbaai saawara ni bɛ kum’ ba, 10ka bɛ daa zo n-chaŋ Datɛma, bɛ kpiɔŋ ni daa be luɣ’ shɛl’ la, ka daa sabi gbaŋ ti ti Judas min’ o mabihi la n-yɛli ba, “Chɛfirinim’ bɛn gili ti la laɣim taba ni bɛ ku ti. 11Bɛ maanila shili ni bɛ kana ti ŋme n-deei ti ni zo n-ti be luɣ’ shɛli ti kpiɔŋ ni be la, ka Timoti n-nyɛ bɛ sapashin’ kpɛma. 12Dinzuɣu kamina pumpɔŋɔ ti fa ti bɛ nuu ni, dama bɛ pun ku ti niriba pam, 13ka ku ti dɔɣiriba bɛn be Tɔb tiŋgbɔŋ ni la zaa; ka ti dimnim’ maa gbahi bɛ paɣiba mini bɛ bihi ka va bɛ nɛma. Bɛ ni ku ti ninvuɣ’ shɛb’ nimaani paai niriba tuhili.”
14Bɛ ni daa na kul karindi gbaŋ maa saha shɛli maa ka tuumba shɛb’ daa dii lan paana ka bɛ situra chɛhichɛhi. Bɛ daa yila Galili na ni lahibali yini maa tatabo. 15Bɛ daa yɛlimi, “Tolɛmaisinim’ mini Taainim’ ni Sidɔnnim’ ni Chɛfirinim’ zaa bɛn be Galili la laɣimla taba ni bɛ kpihim ti birili.”
16Judas mini niriba maa ni daa wum lahibaya maa, bɛ daa bolila laɣiŋgu titali ni bɛ gbaai saawara nya bɛ ni yɛn niŋ shɛm zaŋ chaŋ bɛ mabi’ shɛb’ bɛn dimnim’ liri ba ka bɛ be nandahima ni maa polo. 17Di saha ka Judas daa yɛl’ o mabia Simɔn, “Piimi niriba shɛba ka yi chaŋ ti fa yi mabihi bɛn be Galili maa bahi. Ka m mini m mabia Jɔnatan mi chaŋ Giliad.” 18Amaa ka o lee chɛ Zakaria bia Yisifu mini Azaria ŋun daa nyɛ niriba maa toondan’ la ni tɔbbihi bɛn kpalim niŋ Judia ni bɛ gul’ li, 19ka daa zali ba zaligu ŋɔ n-yɛli ba, “Gbibiya niriba maa, amaa miriya ka yi tuhi Chɛfirinim’ maa hal ka ti ti labina.” 20Di saha ka bɛ daa zaŋ tɔbbihi tusaata ti Simɔn ni o zaŋ ba chaŋ Galili, ka zaŋ tɔbbihi tusaanii ti Judas ni o zaŋ ba chaŋ Giliad.
21Ka Simɔn daa chaŋ Galili nti tuhi Chɛfirinim’ maa bushɛm, ka daa nyaŋ ba 22n-kari doli ba hal ni Tolɛmais dunɔdali shee, ka Chɛfirinim’ niriba tusaata laasabu daa lu, ka o daa di bɛ nɛma. 23Di nyaaŋa ka o daa zaŋ Yɛhudianim’ bɛn daa be Galili mini Aribata la mini bɛ paɣiba ni bɛ bihi ni bɛ nɛma zaa kuli Judia ni suhupiɛlli pam.
24Ka Judas Makabius min’ o mabia Jɔnatan daa gbaai Jɔɔdɛn mɔɣili du n-chaŋ daba ata chandi nti kpe tiŋgban’ nɛl’ ni. 25Ka bɛ daa ti chirigi Nabatinima, ka bɛ deei ba ni suhudoo, ka yɛli ba din kam daa niŋ bɛ mabihi bɛn daa be Giliad la. 26Bɛ daa yɛli ba ni bɛ gbahi bɛ mabihi pam kpɛhi duu; shɛb’ daa bela Bɔzira mini Bɔsɔri ni Alɛma ni Chasifo ni Makɛd ni Karinaim. Tinsi ŋɔ zaa daa nyɛla tin’ kara, ka di niriba mali yaa; 27ka zaŋ shɛb’ mi kpɛhi duu Giliad fɔntinsi ni. “Yi dimnim’ maa maanila shili ni bɛ sa liri yi yaa ni be luɣ’ shɛl’ la biɛɣu ni n-ŋme n-deei li, ka ku niriba maa zaa dahin yini.”
28Di saha ka Judas min’ o tɔbbihi maa daa ŋmaligi yomyom doli tiŋgban’ nɛli maa ni soli chaŋ ti liri Bɔzira n-ŋme n-deei li, ka zaŋ takɔbiri ku di dɔbba zaa, ka va bɛ nɛma zaa n-zaŋ li nyo buɣim. 29Ka bɛ daa yiɣisi nimaani yuŋ n-chaŋ hal ni Datɛma kpiɔŋ ni be luɣ’ shɛli polo la. 30Ka biɛɣu daa ti neeri ŋaraŋara ka bɛ lihi nya tɔbbihi pam bɛn ka kalinli, ka bɛ gbibi darisi mini tɔbutuhiri’ maʒina ni bɛ ŋme n-deei yaa ni be luɣ’ shɛli maa ka liri Yɛhudianim’ bɛn be tiŋ’ maa puuni. 31Ka Judas daa wum kuhigu mini tahigu pampam ni kikahi piɛbbu tiŋ’ maa ni, ka o daa baŋ ni tɔb’ maa piligiya, 32ka o daa yɛl’ o tɔbbihi maa, “Tuhimiya sɔŋ yi mabihi maa zuŋɔ.”
33Di saha ka o daa pirig’ o tɔbbihi maa ʒiibuta zuɣu n-yi bɛ nyaaŋa polo na ti liri ba ka piɛbiri kikahi, ka suhiri Naawuni pampam. 34Timoti niriba maa ni daa baŋ ni Makabius m-bala, ka bɛ daa ŋmaligi guui, ka o daa ku ba pam. Bɛ niriba kaman tusaanii n-daa lu dindali maa.
35Di nyaaŋa ka Judas daa ŋmaligi chaŋ ti liri Maafa ŋ-ŋme n-deei li, ka ku di dɔbba zaa, ka di di nɛma ka nyo li buɣim. 36Ka o daa yi nimaani chaŋ ti ŋme n-deei Chasifo mini Makɛd ni Bɔsɔri ni Giliad fɔntin’ shɛŋa din kpalim.
37Dimbɔŋɔ nyaaŋa ka Timoti daa lan laɣim tɔbbi’ shɛba ka bɛ chaŋ ti dɔni Rafɔn din be kulibɔŋ dul’ la. 38Ka Judas daa tim ninvuɣ’ shɛba ka bɛ chaŋ ti puɣisi kaai bɛ sansan’ maa ka labina ti yɛl’ o, “Chɛfirinim’ bɛn gili ti ŋɔ zaa laɣimla o sani. Bɛ nyɛla tɔbbihi bɛn galisi pam. 39Bɛ lan dala Laribunima ni bɛ sɔŋ ba. Bɛ dola kulibɔŋ duli n-niŋ shili ni bɛ kana ti tuh’ a.” Ka Judas daa chaŋ ni o ti tuhi ba.
40Judas min’ o tɔbbihi maa ni daa ti miri kulibɔŋ din mali kom maa shee, ka Timoti daa yɛl’ o sapashin’ kpamba min’ o tɔbbihi maa, “Bɛ yi daŋ ti baai duna ni bɛ ti tuhi ti, ti ku tooi mo ba. Biɛhiŋ kani bɛ ni nyaŋ ti. 41Amaa dabiɛm yi mal’ o ka o pooi dɔni duli maa ha, ti ni baai du n-chaŋ ti tuhi nyaŋ o. 42Judas ni daa ti miri kulibɔŋ maa ni, ka o daa zali sapashin’ kpamba kulibɔŋ maa duli ka yɛli ba, “Miriya ka yi chɛ ka so dɔni, amaa chɛliya ka bɛ zaa chaŋ ti kpe tɔb’ tuhibu ni. 43Di saha ka o daa baai du n-chaŋ ni o ti tuhi ba, ka tɔbbihi maa zaa daa dol’ o, ka o daa nyaŋ Chɛfirinim’ maa zaa, ka bɛ daa zaŋ bɛ bidibbina bahi, ka zo n-kpe bɛ jɛmbu duri din daa be Karinaim la puuni. 44Ka o daa deei tiŋ’ maa, ka nyo bɛ jɛmbu duri maa mini bɛn zaa daa be di puuni maa zaa. Lala ka bɛ daa nyaŋ Karinaim, ka bɛ daa bi lan tooi tuhi Judas yaha.
45Di nyaaŋa ka Judas daa laɣim Izraɛlnim’ bɛn daa be Giliad maa, ka nyɛ wɔɣira mini tarimba zaa ni bɛ paɣiba ni bɛ bihi ni bɛ daaʒiya ni o zaŋ ba kuli Judia tiŋgban’ ni. Bɛ daa galisiya pam. 46Ka bɛ daa kana ti paai Ɛfurɔn, din daa nyɛ fɔntin’ titali, ka di niriba mali yaa ka di be soli maa zuɣu la. Ka bɛ daa naan ku tooi lɔɣi li doli nudirigu bee nuzaa polo gari. Di daa kul kpami ni bɛ tim tiŋ maa ni gari. 47Amaa ka tiŋ’ maa nim’ daa kparikpari bɛ dunɔdaya ka zaŋ kuɣa guŋgu dunɔdaya maa ni. 48Ka Judas daa tim ni bɛ chaŋ ti zaŋ zɔsimdi yɛtɔɣa ŋɔ yɛli ba, “Chɛliya ka ti kpe yi tiŋgbani ŋɔ ni gari kuli ti tiŋgbɔŋ ni.” Amaa ka bɛ daa zaɣisi ni bɛ ku yooi ka o gari.
49Di saha ka Judas daa chɛ ka bɛ moli tɔbbihi maa ni bɛ zaa dɔnimi bɛ ni be luɣ’ shɛli maa. 50Ka tɔbbihi maa daa dɔni sansan’ ni, ka bɛ daa tuhi tiŋ’ maa nim’ dindali maa wuntaŋ’ ni zaa mini yuŋ zaa nti ŋme n-deei tiŋ’ maa. 51Ka o daa zaŋ takɔbi ku dɔbba zaa ka di nɛma, ka nyo tiŋ maa buɣim. di nyaaŋa ka bɛ daa tim tiŋ’ maa ni n-no kpiimba maa gari. 52Di nyaaŋa ka bɛ daa gbaai Jɔɔdɛn mɔɣili du n-chaŋ bɔpiɛligu din palo galisi, ka di be Bɛtishan tooni polo la ni. 53Ka Judas daa kul laɣindi bɛn bi tooi chan’ la, ka kpaŋsiri niriba maa kɔba ni sol’ ni hal ka bɛ ti paai Judia tiŋgbɔŋ ni. 54Di nyaaŋa ka bɛ daa du Ziɔn Zoli ni suhupiɛlli nti mali bɛ ni zaŋdi sara shɛli nyɔri buɣim la bɛ ni daa labina ni alaafee maa zuɣu, dama bɛ ni so daa bɛ lu.
55Saha shɛli Judas mini Jɔnatan ni daa be Giliad, ka bɛ mabia Simɔn mi be Galili din be Tolɛmais tooni polo la, 56ka Zakaria bia Yisifu mini Azaria bɛn daa nyɛ sapashin’ kpamba la daa wum bɛ ni tum suhukpeeni tuun’ shɛŋa, ka tuhi tɔb’ shɛŋa di nasara maa, 57di saha ka bɛ daa yɛli, “Chɛ ka ti gba zali yuli ti timaŋa. Chɛ ka ti chaŋ ti tuhi Chɛfirinim’ bɛn gili ti ŋɔ.” 58Dinzuɣu ka bɛ daa zali tɔbbihi bɛn be bɛ sani maa ka bɛ daa yina ka bɛ chaŋ ti liri Jamnia. 59Ka Gɔrigias min’ o tɔbbihi daa yi tiŋ’ maa ni na ti lu bɛ zuɣu 60n-daa nyaŋ Yisifu mini Azaria n-kari doli ba hal ni Judia tintariga, ka Izraɛlnim’ niriba paai tusaayi daa lu dindali maa. 61Ka niriba maa di wahala pam bɛ nyaŋbu maa zuɣu, dama bɛ ni daa tɛhiri ni bɛ tum suhukpeeni tuma maa zuɣu, bɛ daa bi deei Judas min’ o mabihi maa yɛligu. 62Amaa bɛ daa pala bɛn yi Naawuni ni daa chɛ ka ninvuɣ’ shɛb’ tahiri faako na Izraɛl la zuliya ni na.
63Bɛ daa yi boli Judas min’ o mabihi maa yuli, Izraɛlnim’ mini Chɛfirinim’ maa zaa tiri ba jilima pam. 64Ka niriba daa laɣindi chani bɛ sani ti paɣiri ba.
65Ka Judas min’ o mabihi maa daa yi n-chaŋ ti tuhi Ɛdomnim’ bɛn daa be nudirigu polo tiŋgbɔŋ ni la. Bɛ daa liri Hiburɔn mini di tiŋkpansi n-wurim yaa ni be luɣ’ shɛŋa la, ka nyo di binwɔɣila din daa be di luɣilikam la zaa buɣim. 66Di nyaaŋa ka o daa yi nimaani ni o chaŋ Filistianim’ tiŋgbɔŋ ni, ka daa tim Marisa tiŋ’ puuni chaŋ. 67Dindali maa maligumaaniba shɛb’ bɛn daa bɔri ni bɛ tum suhukpeeni tuma daa nyɛla bɛn lu tɔb’ maa ni, dama bɛ daa bi doli yɛm soli kpe tɔb’ maa ni. 68Amaa Judas daa ŋmaligi chaŋ Azɔtus din daa be Filistianim’ tiŋgbɔŋ ni la nti wurim bɛ maligu bimbina, ka nyo bɛ buɣili binnana buɣim, ka va fɔntinsi maa nɛma labi kuli Judia tiŋgban’ ni.",https://www.bible.com/bible/2264/1MA.5.DBWDB
1 MAKABIIS 6,"Antiɔkus ŋun pahi anahi kum yɛla
(2 Makabiis 1.11-17; 9.1-29; 10.9-11)
1Naa Antiɔkus daa ti bela tudu polo yaɣa ni chana ka daa ti wum ni Ɛlimais din be Pɛriʒia tiŋgbɔŋ ni la nyɛla tin’ shɛli din yuli du pam di daazichi mini di daanzinfa ni di salima zuɣu. 2Ka azichi pam daa be di jɛmbu duu puuni. Ka Filip bia Alikizanda ŋun daa nyɛ Masidɔnia naa, ka nyɛ ŋun tuui su Giriiki nanim’ la daa zaŋ salima nyɔtaɣirigu mini parantɛnima ni bidibbina niŋ di puuni. 3Dinzuɣu ka o daa kana ti bɔri ni o ŋme n-deei tiŋ’ maa ka di nɛma din be di di. Amaa o daa bi tooi niŋ lala, dama tiŋ’ maa nim’ daa daŋ baŋla o ni lo nia shɛli maa, 4ka bɛ daa yina ti tuhi nyaŋ o. Di nyaaŋa ka o daa yi nimaani zo n-labi Babilɔn ka o laasabu parigi pam.
5Di nyaaŋa ka so daa kana o sani Pɛriʒia ti yɛl’ o ni bɛ nyaŋ o ni daa tim tɔbbi’ shɛb’ Judia la. 6O daa yɛl’ o ni Lisias daa daŋ zaŋla tɔbbihi bɛn mali yaa chaŋ, amaa ka bɛ daa ŋmaligi guui ka chɛ Yɛhudianim’ maa, ni pumpɔŋɔ Yɛhudianim’ maa niŋ yaa pam, bɛ ni daa fa tɔbutuhiri’ neen’ shɛŋa mini bindiri’ shɛŋa ni neen’ gbaliŋ shɛŋa bɛ ni daa ŋme n-di maa zuɣu; 7 ka lan yɛl’ o ni bɛ wurim o ni daa me binshɛli din chihiri zali sara maligu bimbini zuɣu Jɛrusalɛm la; ni bɛ mɛla goon’ wɔɣila gili Naawuni jɛmbu duu la kaman di ni daa pun be shɛm la, ka lan me n-gili Bɛtizur din nyɛ o tiŋ’ la.
8Naa ni daa wum lahibali ŋɔ di daa gar’ o pam, ka dam o suhu, ka o kpe duu ti dɔni ka dɔro gbaag’ o o laasabu ni daa parigi shɛm maa zuɣu, dama di daa bi niŋ kaman o ni daa lo shɛm maa. 9O daa dɔniya niŋ dabisa gbaliŋ, ka laasabu parigibu maa daa kul nyɛ din gbarigir’ o ka o ti baŋ ni o ni kpi. 10Di saha ka o daa bol’ o zɔnim’ zaa na ti yɛli ba, “Gom yi n ninni, ka yɛlimuɣisira paai ma n suhu ni. 11Ka n daa yɛli mmaŋa, ‘Bɔ suhusaɣiŋgu lee paai ma ŋɔ? Ka bɔ kɔgban’ kara lee lim ma ŋɔ? Dama n daa nyɛla ŋun niŋdi nirilim, ka sokam yuri ma n nam ŋɔ ni.’ 12Amaa pumpɔŋɔ n teei n ni daa tum gala shɛli Jɛrusalɛm la yɛla. N daa va Naawuni jɛmbu duu puuni anzinfa lahi mini salima lahi zaa, ka tim tɔbbihi ni bɛ chaŋ ti ku Judianima ka ka daliri viɛlli. 13M mi ni dimbɔŋɔ zuɣu n-chɛ ka yɛlibiɛɣu ŋɔ ti paai ma maa. Pumpɔŋɔ mani m-be tinzun tiŋgbɔŋ ni, ka n laasabu parigi pam ka n yɛn kpi ŋɔ.”
14Di saha ka o daa boli o zɔnim’ ni yino, ŋun yuli daa booni Filip la na nti zaŋ nam maa zaa sulinsi niŋ o nuu ni. 15O daa zaŋ o nam zuɣupiligu ti o, ka zaŋ o nam kparibu ti o, ka zaŋ o nam nintu’ shɛli o ni daa mali dihiri binyara zuɣu la ti o ni o wuhi o bia Antiɔkus soli, ka wums’ o ka o ti leei naa. 16Ka naa Antiɔkus daa kpi nimaani yuun’ kɔbiga ni pihinuyinika puuni.
17Lisias ni daa wum ni naa kpiya, ka o daa zaŋ naa bia Antiɔkus leei naa. Lisias n-daa wums’ o o bilim ni, ka bol’ o yuli Yupato.
Antiɔkus ŋun pahi anu mini Lisias ni laɣim tuhi tɔbu shɛŋa
(2 Makabiis 13.1-26; 11.22-26)
18Di saha ka tɔbbihi bɛn daa be kpiɔŋ ni be luɣ’ shɛl’ la daa nahindi Yɛhudianim’ bɛn daa ʒi m-miri Naawuni jɛmbu duu la. Bɛ daa kul kpaŋdila bɛmaŋ’ soya balibu pam puuni ni bɛ gbarigi ka chɛ ka Chɛfirinim’ nya yaa. 19Dinzuɣu ka Judas daa lo ni o ku ba, ka daa laɣim niriba maa zaa ni bɛ chaŋ ti teei gili ba. 20Ka bɛ daa chaŋ ti teei gili bɛ kpiɔŋ ni be luɣ’ shɛli maa yuun’ kɔbiga ni pihinu sunsuuni. Ka bɛ daa me teei gili binwɔɣila mini tɔb’ tuhibu binyar’ shɛŋa. 21Amaa ka tɔbbihi maa shɛb’ daa sɔɣi yi n-zo, ka Izraɛlnim’ bɛn pa Naawuni jɛmdiba la daa pahi bɛ zuɣu. 22Ka bɛ daa chaŋ ti yɛli naa, “A yɛn kɔŋla ti mabihi ŋɔ zaligu soli wuhibu mini biɛri bɔhibu hal ni saha yuusim wula? 23Ti daa nyɛla bɛn jɛmd’ a ba, ka deer’ o yɛligu, ka dol’ zaligunim’ ni suhupiɛlli. 24Dimbɔŋɔ zuɣu ka ti niriba maa kana ti teei gili ti kpiɔŋ ni be luɣ’ shɛl’ la, ka niŋdi ti fitiina pam. ka din pahi nyɛla bɛ gbahi ti niriba pam ku ba, ka fa ti nɛma. 25Ka di pala ti kɔŋko ka bɛ nahinda; bɛ lan lirila tiŋgban’ shɛŋa din be bɛ tarisi la zaa. 26Nyama, zuŋɔ bɛ dola sansani gu Jɛrusalɛm ni bɛ ŋme n-deei li. Bɛ mɛla goma gili Naawuni jɛmbu duu la mini Bɛtizur. 27Ka pa ni a kana yomyom ti gooi ba, bɛ ni niŋ bin’ kara din gari dimbɔŋɔnima, ka a ti ku lan tooi gooi ba.”
28Naa ni daa wum yɛlli ŋɔ o suhu daa yiɣisiya pam. Ka o daa laɣim o zɔnim’ min’ o sapashin’ kpamba ni bɛnkam su fukumsi. 29Ka bɛ daa da tɔbbihi nanim’ shɛb’ tiŋgbɔna ni mini teeku kom ni gili tiŋgbɔn shɛŋa la ni na ti pahi. 30O tɔbbihi bɛn daa nyɛ tinchandiba kalinli daa nyɛla tuhi’ kɔbiga, ka wɔribariba nyɛ tuhi’ pisi, ka wɔbiri bɛn mi tɔb’ tuhibu mi nyɛ pihitanaayi. 31Bɛ daa timla Idumia gari n-kana ti teei gili Bɛtizur, ka bɛ mini ba daa tuhi dabisa gbaliŋ, ka bɛ daa me tɔb’ tuhibu binyara zali, amaa ka Yɛhudianim’ maa daa tuhi ba ni suhukpeeni, ka daa yina ti nyo bɛ tɔb’ tuhibu binyara maa buɣim.
32Di nyaaŋa ka Judas daa zaŋ o tɔbbihi ka bɛ yi Jɛrusalɛm bɛ kpiɔŋ ni daa be luɣ’ shɛl’ la chaŋ ti dɔni Bɛtizakaria, naa tɔbbihi sansan’ maa tooni polo. 33N-daa yi biɛɣu asibaasi ka naa daa yina ti zaŋ o tɔbbihi ni yaa n-lu Bɛtizakaria polo. Ka tɔbbihi maa daa mali tɔb’ tuhibu shili, ka piɛbi kikahi. 34Ka bɛ daa niŋ wain tiwala mini sinsaba wala kom nyuhi wɔbiri maa ni bɛ nini du ka bɛ kpe tɔb’ ni. 35Ka bɛ daa piripir’ wɔbiri maa ti tɔbbihi bɛn nyɛ tinchandiba. Wɔb’ yino kam sani tɔbbihi tuhili bɛn nyɛ tinchandiba ka nyɛ bɛn ye kuriti gbaɣinɔnima, ka pili kuriti zuɣupila n-daa beni, ka bɛ daa lan chɛ ka tɔbutuhiri’ biinsi kɔbisinu bɛn nyɛ wɔribariba doli wɔbigu kam nyaaŋa. 36Ka wɔbigu maa daa yi kul be luɣ’ shɛlikam bɛn pun yɛn ʒiɛla bɛ zaashee. Wɔbigu maa daa yi kul chani luɣ’ shɛlikam bɛ dol’ o mi chana. Bɛ daa bi zɔri ka chɛr’ o. 37Ka bɛ daa zaŋ dari mali dubihi tamtam wɔbiri maa yaansi zuɣu, ka zaŋ pubɔbiri gahinda lo li tabili. Ka tɔbbihi anahi bɛn gbibi bidibbina daa be dubil’ yini kam puuni tuhira m-pahi India do’ so ŋun daa mali wɔbigu maa chani zuɣu. 38Ka tɔbbihi bɛn kpalim ka nyɛ tinchandiba la daa be tɔbbihi maa yaɣ’ ayi polo m-be tɔbbihi maa luɣa ni nahindi bɛ dimnima, ka tɔbbihi balibu buyi maa daa nyɛ bɛn taɣiri ba ka barina ku paai ba.
39Wuntaŋ’ ni daa ti nyeei kpe bɛ nyɔtaɣirisi din nyɛ salima mini daanya la ka di nyaɣisibu daa deei daboya zuɣu zaa, ka di daa nyaɣisiri kaman buɣim mokpala la. 40Ka naa tɔbbihi maa shɛb’ daa teei daboya din du polo, ka shɛb’ mi daa teei bɔpiɛligu polo ka bɛ kul kabiri kanna sariasaria. 41Ka bɛnkam zaa daa wum bɛ salo maa ni chani ka vu’ shɛli vura ka tɔb’ nɛma maa sɔri taba ka vuri shɛm maa, bɛ ni daa sɔhigimi, dama tɔbbihi maa daa galisiya pam ka mali yaa.
42Amaa Judas min’ o tɔbbihi maa daa chaŋ ti kpe tɔb’ maa ni, ka naa tɔbbihi maa kɔbisiyɔbu daa lu tɔb’ maa ni. 43Di saha ka Ɛliɛza, bɛ ni daa lan booni so Avaran la daa nya ka bɛ zaŋ nayili gbaɣino niŋ wɔbiri maa yino. Ŋuna n-daa du n-gari o tab’ maa zaa, ka o daa tɛhi ni naa n-ʒi o zuɣu maa. 44Dinzuɣu ka o daa zaŋ o nyɛvili pa talima ni o tiligi o niriba ka zali yuli din ku lan kpihim ti omaŋa. 45Ka o daa dii niŋ suhukpeeni guui chaŋ ti kpe tɔbbihi bɛn chani tiŋ’ maa sunsuuni ni o paai wɔbigu maa, ka kul kuri niriba nudirigu mini nuzaa polo zaa, ka bɛ daa ti o soli yaɣa ayi zaa. 46Ka o daa zo n-ti kpe wɔbigu maa lɔŋni n-kuh’ o sua ku o, ka o lu m-marig’ o ka o kpi. 47Yɛhudianim’ maa ni daa nya ka tɔb’ maa kpaɣimii, ka nya ka tɔbbihi kul kabirina ni nimmoo maa, ka bɛ daa ŋmaligi guui.
48Ka naa tɔbbihi maa daa chaŋ Jɛrusalɛm ti liri ba, ka naa daa dɔni Judia Ziɔn Zoli gbini. 49Ka o daa chɛ ka o mini Bɛtizurinim’ ku bɛ zabili maa. Bɛn daa pun nyɛla bɛn yi n-zo ka chɛ bɛ tiŋ’ maa, bɛ ni daa ka bindirigu din ni saɣi ba ka bɛ be tiŋ’ maa ni ka diri saha shɛli bɛ ni yɛn teei gili bɛ tiŋ’ maa zuɣu, dama di daa nyɛla yuun’ shɛli din pahiri yuma ayopɔin tiŋgban’ maa ni. 50Dinzuɣu ka naa daa deei Bɛtizur, ka zali tɔbbihi nimaani ni bɛ gul’ li. 51Di nyaaŋa ka o daa dɔni Naawuni jɛmbu duu maa tooni n-niŋ dabisa gbaliŋ. Ka o daa me teei gili binwɔɣila mini tɔbutuhiri’ maʒina din ni tɔri piɛma ni taayanima. 52Ka Yɛhudianim’ maa gba daa mali tɔbutuhiri’ nɛma lala tatabo n-daa tuhi ba dabisa gbaliŋ. 53Amaa bɛ daa bi zali bindirigu pam, dama di daa nyɛla yuun’ shɛli din pahiri yuma ayopɔin, ka ninvuɣ’ shɛb’ bɛn daa zo n-tiligi Chɛfirinim’ maa nuu ni Judia maa daa di bɛ bindira zaa naai. 54Niriba biɛla n-daa kpalim be Naawuni jɛmbu duu maa ni, ka bɛn kpalim daa wurim kuli bɛ yinsi, dama kum maa daa kpaɣimii ba pam.
55Ka Lisias daa ti wum ni Naa Antiɔkus ni daa na be o nyɛvili ni, ka pii Filip so ni o wumsi o bia Antiɔkus ka o ti leei naa la 56mini tɔbbihi bɛn daa doli naa chaŋ la yi Pɛriʒia mini Miidia labina ka o ti maani shɛli ni o deei Gomnanti sulinsi. 57Di saha ka Lisias daa bahi noli yomyom ni bɛ zoma; ka daa yɛli naa mini sapashin’ kpamba ni tɔbbihi maa zaa ni o niriba maa, “Biɛɣukam ti kul gbarigirimi, ka ti bindirigu bi lan zooi, ka ti ni tuhiri ninvuɣ’ shɛb’ maa nyɛla bɛn mali yaa, ka ti nam maa puuni yɛla nyɛla din bɔri maligu yomyom. 58Dinzuɣu pumpɔŋɔ chɛliya ka ti mini niriba ŋɔ tɔɣisi, ka ti chɛ ka suhudoo niŋ ti mini bɛ tiŋgbɔŋ ŋɔ nim’ sunsuuni. 59Chɛliya ka ti saɣi ka chɛ ba ka bɛ doli bɛ zaligunim’ kaman bɛ ni daa pun dol’ li shɛm; dama ti ni daa ŋme n-kpihim bɛ zaligunim’ maa zuɣu n-daa chɛ ka bɛ suhu yiɣisi ka bɛ ti niŋdi dimbɔŋɔnim’ maa.”
60Ka o yɛtɔɣa maa daa paligi naa min’ o sapashin’ kpamba maa suhuri ka o daa tim ka bɛ zaŋ suhudoo yɛtɔɣa chaŋ ti yɛli Yɛhudianim’ maa, ka bɛ daa saɣi li. 61Ka naa min’ o sapashin’ kpamba maa daa po ba pɔri. Ka dimbɔŋɔ zuɣu daa chɛ ka Yɛhudianim’ maa daa yi bɛ kpiɔŋ ni daa be luɣ’ shɛli maa ni na. 62Amaa naa ni daa ti kpe Naawuni jɛmbu duu ni be luɣ’ shɛli polo Ziɔn Zoli zuɣu maa ka o daa nya bɛ ni me goon’ kpɛma gil’ li shɛm, ka o daa saɣim o pɔri maa, ka daa zali ni bɛ wurimmi bɛ ni me goon’ shɛli gili maa zaa. 63Di nyaaŋa ka o daa niŋ yomyom labi Antiɔk nti nya ka Filip n-leei ŋun su tiŋ’ maa, amaa ka o daa ŋme o tɔbu n-fa tiŋ’ maa ka chɛ o.",https://www.bible.com/bible/2264/1MA.6.DBWDB
1 MAKABIIS 7,"Maligumaaniba zuɣulana Alisimus mini Nikano soya bɔbu
(2 Makabiis 14.1-36; 15.1-36)
1Yuun’ kɔbiga ni pihinu ni yini puuni ka Sɛliukus bia Dɛmitirius daa yiɣisi Rom n-zaŋ niriba biɛla pa omaŋ’ zuɣu ka bɛ duhi ŋariŋ chaŋ tiŋ’ shɛli din be teeku noli, ka o daa ti piligi nam dibu nimaani. 2O ni daa ti yɛn kpe nayili din nyɛ o yaannim’ yili la ni, ka o tɔbbihi daa gbahi Antiɔkus mini Lisias ni bɛ zaŋ ba tahi naa sani. 3Amaa ka naa daa wum di yɛla ka yɛli, “Di chɛliya ka n nini nya ba.” 4Di saha ka tɔbbihi maa daa ku ba; di saha ka Dɛmitirius daa di nam ʒin’ o nam kuɣu zuɣu.
5Di nyaaŋa ka Alisimus ŋun daa bɔri ni o leei maligumaana la daa zaŋ Izraɛlnim’ bɛn zo n-kpe Chɛfirinim’ la pa omaŋ’ zuɣu ka o sanna. 6Bɛ daa zaŋla Izraɛlnim’ maa taali ka naa sanna ti yɛl’ o, “Judas min’ o mabihi maa ku a zɔnim’ la zaa, ka kari ti yihi ti tiŋgbɔŋ maa ni. 7Dinzuɣu timmi a ni dihi ninvuɣ’ so tabili na ka o ti nya bahiyoli shɛli Judas ni tahi na ti luhi ti zuɣu ni naa tiŋgbani maani, ka chɛ ka o darigi bɛ mini bɛn sɔŋdi ba maa zaa tibili.
8Di saha ka naa daa tim Bakidɛs ŋun daa nyɛ naa zɔnim’ ni yino, ka lan nyɛ mɔɣili duli polo gomna la. O daa nyɛla ninvuɣ’ titali nam maa ni, ka lan nyɛ ŋun ʒe naa yim. 9Ka o daa chɛ ka o mini Alisimus, o ni daa zaŋ so leei maligumaaniba zuɣulana ka o pa ŋun jɛmdi Naawuni la chaŋ; ka o daa bah’ o noli ni o bɔhi Izraɛlnim’ maa biɛri. 10Di saha ka bɛ daa doli tab’ yi n-chaŋ ti zaŋ tɔbbihi pam chaŋ Judia tiŋgbɔŋ ni. Ka o daa ti tim tuumba Judas min’ o mabihi maa sani ni bɛ ti zaŋ suhudoo yɛtɔɣa yɛli ba, amaa ka di daa leei nyɛla yɔhiŋ yɛtɔɣa. 11Amaa ka Judas min’ o mabihi maa daa zaŋ bɛ yɛtɔɣa maa niŋ bɛ baɣaka, dama bɛ daa nyaya ka bɛ zaŋla tɔbbihi pam kana.
12Di saha ka zaligubaŋdiba shɛb’ daa ka Alisimus mini Bakidɛs sanna ti yɛli ba ni bɛ yɛlim’ ba yɛlimaŋli yɛtɔɣa. 13Hasidianima n-daa nyɛ Izraɛlnim’ bɛn daŋ chaŋ ti bɔri suhudoo yɛtɔɣa bɛ sani; 14dama bɛ daa yɛlimi, “Maligumaana ŋun yi Aduna zuliya ni na n-zaŋ tɔbbihi maa kana ŋɔ, o ku niŋ ti zaɣ’ biɛɣu.” 15Ka Alisimus daa tɔɣisi ba suhudoo yɛtɔɣa, ka po pɔri yɛli, “Ti bi bɔri ni ti niŋ yi mini yi zɔnim’ maa zaɣ’ biɛɣu.” 16Di saha ka bɛ daa dihi bɛ yɛligu maa tabili; amaa ka o daa gbahi bɛ ninvuɣ’ pihiyɔbu n-ku bɛ zaa dahin yini kaman di ni sabi yɛli shɛm la,
17 “Bɛ ku yi ninvuɣ’ shɛb’ bɛn ʒe yim,
ka chɛ ba sɔŋ Jɛrusalɛm luɣilikam,
ka so kani ŋun ni sɔɣi ba.”
18Di saha ka bɛ yɛla daa gbaai niriba maa zaa dabiɛm ka bɛ yɛli, “Bɛ bi gbibi yɛlimaŋli bee zaligu. Dama bɛ saɣim ti ni daa lo alikauli shɛl’ la mini bɛ ni daa po pɔri shɛl’ la.” 19Di saha ka Bakidɛs daa yi Jɛrusalɛm chaŋ ti dɔni sansani Bɛtizaiti. Di nyaaŋa ka o daa chɛ ka bɛ chaŋ ti gbahi bɛn daa zo nti pahi bɛ zuɣu la mini niriba maa shɛb’ na nti ku ba n-zaŋ ba ti niŋ bɔɣ’ titali ni. 20Di nyaaŋa ka o daa zaŋ Alisimus leei tiŋgbɔŋ maa zuɣulana, ka chɛ tɔbbihi shɛb’ ti o ni bɛ sɔŋd’ o, ka daa labi naa sani.
21Ka Alisimus daa kpaŋd’ omaŋa ni o maligumaanitali maa zani di naba zuɣu. 22Ka bɛn zaa daa nyɛ bɛn nahindi bɛ niriba la chaŋ ti pah’ o zuɣu. Ka bɛ daa deei Judia tiŋgbɔŋ maa su, ka daa tum barina pam Izraɛl tiŋgbɔŋ ni. 23Ka Judas daa nya zaɣ’ biɛ’ shɛli Alisimus mini bɛn be o sani maa ni tum Izraɛlnim’ maa ka di galisi gari Chɛfirinim’ la ni daa tum shɛm la. 24Di saha ka o daa gili Judia tiŋ’ kɔɣa ni n-daa bɔhiri ninvuɣ’ shɛb’ bɛn daa zo nti pahi Alisimus zuɣu, ka guri bɛn be fɔntiŋ’ maa ni soli ni bɛ di yi n-chaŋ luɣ’ shɛli la biɛri. 25Alisimus ni daa nya ka Judas mini bɛn be o sani maa kul niŋdi yaa pahira, ka o baŋ ni o ku tooi tuhi ba, ka o daa zo n-labi naa sani nti ŋma ʒi’ biɛri pam pa ba.
Nikano be Judia
(2 Makabiis 14.15—15.19)
26Di saha ka naa daa tim Nikano, o sapashin’ kpamba bɛn mali jilima pam la ni yino, ŋun daa kul je Izraɛlnima ka zaɣisi ba zaa la, ka zal’ o ni o kum niriba maa zaa. 27Ka Nikano daa zaŋ tɔbbihi pam pa omaŋ’ zuɣu n-ka Jɛrusalɛm na nti zaŋ ʒiri soli tim Judas min’ o mabihi la sani ni suhudoo lahibali ŋɔ, 28“Di chɛliya ka zabili be m mini ya sunsuuni. N ni zaŋ niriba biɛla pa mmaŋ’ zuɣu ka ti kana ti nyan ya ni suhudoo.” 29Di saha ka o daa ka Judas sanna ka bɛ ti puhi tab’ ni suhudoo, amaa dim’ maa ŋun daa maanila shili ni o puɣisi gbaai Judas. 30Ka bɛ daa yɛli Judas ni marisa soya ka Nikano zaŋ kana ni o ti gbaag’ o maa, ka dabiɛm daa gbaag’ o ka o daa zaɣisi ni o ku lan chɛ ka o min’ o ʒini. 31Nikano ni daa baŋ ni nia biɛɣu maa yi palo, ka o daa yina chaŋ ti tuhi Judas luɣ’ shɛli din miri Kafarisalama la. 32Ka Nikano tɔbbihi maa kɔbisinu laasabu daa lu, ka bɛn kpalim daa zo nti kpe Dauda tiŋ’ la ni.
33Dimbɔŋɔ nyaaŋa ka Nikano daa du Ziɔn Zoli zuɣu. Ka maligumaaniba shɛba mini niriba maa kpamba shɛb’ daa ti puh’ o ni suhudoo, ka wuh’ o bɛ ni maani sara shɛli bɛ ni zaŋdi nyɔri buɣim shɛm tiri naa. 34Amaa ka o daa maani li ansarisi, ka lari li, ka ta li daɣiri, ka tɔɣisi ba karimbaan’ yɛtɔɣa, ka po pɔri 35ni suhuyiɣisili yɛli, “Naɣila Judas min’ o tɔbbihi maa zaŋla bɛmaŋ’ ti ma pumpɔŋɔ, di yi pa lala n yi ti labina ni alaafee n ni nyo yi Naawuni jɛmbu duu ŋɔ buɣim.” Di saha ka o daa yi ni suhuyiɣisili pam.
36Dimbɔŋɔ zuɣu ka maligumaaniba maa daa kpe nti zani sara maligu bimbini mini Naawuni jɛmbu duu maa tooni n-kumdi, ka yɛra, 37“Ti Duuma, nyini n-daa pii jɛmbu duu ŋɔ leeg’ a dini, ka zaŋ li leeg’ a niriba suhigu mini fabila duu. 38Bɔhimi doo ŋɔ min’ o tɔbbihi ŋɔ biɛri, n-chɛ ka bɛ zaŋ takɔbiri ku ba. Teemi bɛ ni tu a turi shɛli ŋɔ yɛla, ka di lan chɛ ka bɛ beni.”
39Ka Nikano daa yi n-chaŋ ti dɔni Bɛtihɔrɔn, ka Siria tɔbbihi daa pah’ o zuɣu. 40Ka Judas daa zaŋ tɔbbihi tusaata chaŋ ti dɔni Adasa. Ka Judas daa suhi Naawuni yɛli, 41 “Naa tuumba la ni daa tɔɣisi yɛtɔɣa tu a la, a malaika n-daa chaŋ ti ŋme n-ku Asirianim’ tɔbbihi tuhi’ kɔbiga ni tuhi’ pihinunaanu. 42Lala ka di lan simdi ni a ku tɔbbi’ shɛb’ bɛn be ti sani ŋɔ zuŋɔ. Chɛ ka bɛn kpalim baŋ ni Nikano nyɛla ŋun tɔɣisi yɛtɔɣ’ biɛri jɛndi Naawuni jɛmbu duu, ka darigi o tibili o ninvuɣ’ biɛtali maa zuɣu.”
43Ka tɔbbihi maa daa lu tab’ zuɣu Ada goli biɛɣu pinaata dali. Ka bɛ daa nyaŋ Nikano tɔbbihi maa nimaani. 44Nikano tɔbbihi maa ni daa nya ka o lu maa, ka bɛ daa zaŋ bɛ bidibbina bahi ka ŋmaligi guui. 45Ka Yɛhudianim’ maa daa kari doli ba hal ni dabisi’ muni chandi tariga, zaŋ Adasa hal ni Gazara. Ka bɛ daa kul doli ba ka piɛbiri tɔbutuhiri’ kikahi. 46Ka niriba daa yi Judia tiŋkpaŋ’ kɔɣa maa ni na ti gu ba soli n-taɣi ba labisi bɛn kari doli ba na maa sani, ka bɛ daa zaŋ takɔbiri ku bɛ zaa, ka bi chɛ hal ninvuɣ’ yino gba.
47Ka Yɛhudianim’ maa daa di bɛ nɛma ka ŋmaai Nikano zuɣu min’ o nudirigu shɛli o ni daa teeri tiriti ni karimbaani la n-zaŋ li na ti sɔŋ palo ni Jɛrusalɛm samban’ ni. 48Ka niriba maa suhiri daa paligi pam, ka bɛ daa puhi chuɣu dindali maa n-wuhi ni di nyɛla suhupiɛlli pam dabisili. 49Ka bɛ daa zali ni di simdi ni bɛ puhiri dabisili maa chuɣu yuuni kam Ada goli biɛɣu pinaata dali. 50Di saha ka Judia tiŋgbani maa ni nim’ daa nya vuhim daba ayi.
Bɛ mini Romnim’ lo alikauli",https://www.bible.com/bible/2264/1MA.7.DBWDB
1 MAKABIIS 8,"1Ka Judas daa wum Romnim’ yuli ni du shɛm ni bɛ nyɛla bɛn mali yaa pam, ka nyɛ bɛn teei bɛ nuhi ni bɛ deei bɛnkam zaŋ bɛmaŋ’ na ti pahi bɛ zuɣu, ka lan nyɛ bɛn lɔri bɛnkam ka bɛ sanna zɔsimdi alikauli, 2ka nyɛ bɛn mali yaa pam. Bɛ daa yɛl’ o bɛ ni tuhi tɔb’ shɛŋa mini bɛ ni daa tumdi suhukpeeni tuun’ shɛŋa Gaulnim’ sani, bɛ ni daa tuhi nyaŋ ba shɛm ka muɣisiri ba ka bɛ yɔri farigu la 3ni bɛ ni daa niŋ shɛm Speen n-deei anzinfa mini salim’ bɔɣa nimaani la 4ni bɛ ni daa lan niŋ shɛm deei yaɣili maa polo zaa bɛ shili malibu mini bɛ suɣilo dibu ni, hal bɛ mini ba shee ni daa wɔɣa ni tab’ maa zaa yoli. Bɛ daa lan nyaŋ na’ shɛb’ bɛn yi luɣilikam kana ti liri ba ka ku ba pam, ka daa chɛ ka bɛn kpalim yɔri farigu yuuni kam. 5Bɛ daa tuhi Filip n-nyaŋ o, ka daa nyaŋ Naa Pɛrisius ŋun daa nyɛ Masidɔnianim’ naa la mini ninvuɣ’ shɛb’ bɛn daa yiɣisi tuhi ba zaa. 6Bɛ daa lan tuhi Antiɔkus Wɔɣirili, ŋun daa nyɛ Siria naa, ka daa zaŋ wɔbiri kɔbiga ni pisi mini wɔribariba ni chɛchɛbunsi ni tɔbbihi pam kana ti tuhi ba la. Bɛ daa nyaŋ o, 7ka gbaag’ o zaɣ’ nɛɔŋ n-zal’ o mini bɛn ti yɛn di nam o kalinsi nyaaŋa zaa ni bɛ yom’ farigu pam, ka zaŋ bɛ ni gbahi ninvuɣ’ shɛb’ zaa ti ba, ka lan zaŋ tiŋgbɔŋ maa ni yaɣ’ shɛŋa din mali azichi pam ti ba. 8Tinsi maa n-daa nyɛ India mini Miidia ni Lidia. Tinsi ŋɔ ka bɛ daa deeg’ o sani n-zaŋ li ti Naa Yumɛnɛs.
9Ka Giriikinim’ daa lo nia ni bɛ kana ti liri ba, 10amaa ka Romnim’ maa daa baŋ di yɛla, ka tim sapashin’ kpɛma ka o chaŋ ti liri Giriikinim’ maa n-ku bɛ niriba pam, ka gbahi bɛ paɣiba mini bɛ bihi, ka di bɛ nɛma, ka deei bɛ tiŋgbɔŋ maa, ka wurim bɛ kpiɔŋ ni be luɣ’ shɛŋa zaa, ka zaŋ ba leei daba hal ni zuŋɔ. 11Ka tiŋgbɔn shɛŋa din kpalim mini kom ni gili tiŋgbɔn shɛŋa zaa, bɛnkam daa bi saɣi bɛ zaligu bɛ daa wurim bɛ tinsi maa ka zaŋ ba leei daba, 12amaa bɛ zɔnim’ mini bɛn daa zaŋ bɛmaŋ’ tabili ba, bɛ daa gbibi bɛ mini bɛ zɔsimdi maa. Bɛ daa nyaŋ nanim’ bɛn be yoma mini katinsi zaa. Ka dabiɛm daa gbahi niriba bɛn daa wum bɛ yuli ni du shɛm yɛla. 13Bɛ ni daa bɔri ni bɛ sɔŋ shɛb’ ka zaŋ ba leei nanima, bɛ daa zaŋ ba leei nanima, ka daa yihi bɛ ni bɔri ni bɛ yihi na’ shɛba, ka bɛ yuli daa du pam. 14Amaa dimbɔŋɔnim’ zaa yoli bɛ ni so daa bi pili nam zuɣupiligu bee n-ye nam kparibu, bɛ ni yɛn mali shɛli ŋmɛri nyɔɣu. 15Amaa bɛ daa naɣi mɛla bɛ jina tɔbu duu, ka jintɔriba kɔbisita ni pisi daa kul ʒiini di ni biɛɣu kam n-tɔri jina zaŋ chaŋ bɛ niriba maa polo, bɛ ni yɛn niŋ shɛm n-su ba viɛnyɛliŋga. 16Yuuni kam bɛ daa piirila ninvuɣ’ yino ka o su ba, ka su bɛ tiŋgbɔŋ maa zaa, ka kparima ni ŋumbu bee nyuli zabbu daa ka bɛ sunsuuni.
17 Di saha ka Judas daa pii Jɔn bia Yupolɛmus, ŋun daa nyɛ Akɔs nir’ la mini Ɛliɛza bia Jeesɔn n-tim ba Rom ni bɛ ti bo zɔsimdi mini laɣim be ni tab’ soya, 18din ni chɛ ka bɛ paai dapuhi maa ka chɛ ba, dama bɛ daa nyaya ka Giriikinim’ nam yɛn zaŋla Izraɛlnim’ zaa leei daba. 19Ka bɛ daa chaŋ Rom. Di daa wɔɣa pam. Ka bɛ daa chaŋ ti kpe bɛ jina tɔbu duu n-yɛli ba yɛtɔɣa din dolina ŋɔ: 20“Judas so bɛ ni lan booni Makabius la min’ o mabihi ni Yɛhudianima n-tim ti yi sanna ni ti ti bo naŋgban’ yini mini suhudoo biɛhigu yi sani, ka yi sabi ti yuli, din wuhiri ni ti mini ya mali naŋgban’ yini ka ti nyɛ yi zɔnima. 21Ka bɛ ni daa tahi tɛhi shɛli na maa daa niŋ ba nyaɣisim. 22 Bɛ ni daa sabi sabbu shɛli garigi bɛ yɛtɔɣa maa m-bɔŋɔ, ka bɛ daa sabi li pa tahiʒiɛɣu zuɣu ni bɛ zaŋ li kuli Jɛrusalɛm ka di ti nyɛ din ni teeri ba suhudoo mini naŋgban’ yini maa yɛla: 23“Chɛ ka binshɛɣukam chani viɛnyɛliŋga Romnim’ mini Yɛhudianim’ sunsuuni teeku puuni mini tiŋgbani zuɣu, ka chɛ ka takɔbi mini tɔbu niŋ katiŋ’ ka chɛ ba. 24Ka tɔbu yi ti daŋ lula Romnim’ zuɣu bee bɛ mini bɛn niŋ naŋgban’ yini bɛ sulinsi luɣ’ shɛlikam nim’ zuɣu, 25Yɛhudianim’ bɛn’ pahimi bɛ zuɣu ni bɛ suhu zaa kaman bɛ mini ba nyɛla bɛn niŋ naŋgban’ yini kaman yɛlli maa ni wuhi shɛm. 26Ka ti dima ŋun tuhiri ti maa, di bi simdi ni ti ti ba bindirigu bee bidibbina bee liɣiri bee ŋarima kaman Romnim’ ni zali shɛm. Ka di simdi ni bɛ tum tuuni maa ka bi bɔri ni bɛ deei binshɛli di zuɣu. 27Lala n-lan yɛn nyɛ li, tɔb’ yi ti daŋ lula Yɛhudianim’ zuɣu, Romnim’ ni sɔŋ ba ni bɛ suhu zaa kaman bɛ mini ba nyɛla bɛn mali naŋgban’ yini kaman yɛlli maa ni wuhi shɛm. 28Ka di bi simdi ni bɛ ti bɛ dimnim’ maa bindirigu bee bidibbina bee liɣiri bee ŋarima kaman Romnim’ ni zali shɛm. Ka di simdi ni bɛ gbibi zaligu ŋɔ ka tum tuma maa ka yɔhiŋ ku beni. 29“Yɛtɔɣa ŋɔ ka Romnim’ mini Yɛhudianim’ daa zaŋ lo tab’ alikauli. 30Ka yɛtɔɣa ŋɔ yi ti pili tumdi tuma, yaɣa ayi maa nim’ ni tooi naai noli m-pahi shɛli bee n-yihi shɛli dini, bɛ ni tooi niŋ lala kaman bɛ ni nyɛ li shɛm, ka bɛ yi pahi shɛli bee n-yihi shɛli, di nyɛla din ni tum tuma.
31“Ka zaŋ chaŋ Dɛmitirius ni niŋdi ba zaɣ’ biɛ’ shɛŋa la polo, ŋ-ŋɔ ka ti sabi yɛl’ o, ‘Bɔzuɣu ka a zaŋ a dapua din tibisi pam marigi Yɛhudianim’ bɛn nyɛ ti zɔnima ka ti mini ba mali naŋgban’ yini la? 32Pumpɔŋɔ bɛ yi lan fabili niŋ ti zaŋ chaŋ a polo, ka bɔri sɔŋsim, ti ni zabi bɛ yɛlimaŋli zuɣu, ka yina ti tuh’ a teeku ni mini tiŋgbani zuɣu zaa.’ ”
Judas kpiya",https://www.bible.com/bible/2264/1MA.8.DBWDB
1 MAKABIIS 9,"1Dɛmitirius ni daa wum ni Nikano min’ o tɔbbihi maa lu tɔb’ maa ni, ka o daa lan tim Bakidɛs mini Alisimus Judia tiŋgbɔŋ maa ni m-pahi buyi, ka bɛ daa zaŋ tɔbbihi shɛb’ bɛn daa be nudirigu polo la mali chaŋ. 2Bɛ daa dolila pal’ shɛli din kuni Giligal la chaŋ ti dɔni jɛndi Mɛsalɔt din be Aribɛla la n-daa ŋme n-deei li ka ku niriba pam. 3Yuun’ shɛli din pahiri kɔbiga ni pihinunaayi ni goli so ŋun daŋ tooni puuni ka bɛ daa chaŋ ti dɔni gili Jɛrusalɛm. 4Di nyaaŋa ka bɛ daa zaŋ tɔbbi’ shɛb’ bɛn chani tiŋ’ tuhi’ pisi mini tɔbbihi bɛn bari yuri tusaayi m-pie tab’ chaŋ Bɛria.
5Di saha Judas mi daa zaŋla tɔbutuhiri’ biinsi tusaata chaŋ ti dɔni Ɛlasa. 6Ka bɛ ni daa ti nya ka bɛ dimnim’ maa tɔbbihi galisi pam shɛm maa, ka dabiɛm daa gbahi ba, ka bɛ pam daa sɔɣi yi sansan’ maa ni zo, ka di daa kpalimla niriba Kɔbisinii. 7Judas ni daa nya ka o tɔbbihi sɔɣi zo, ka tɔb’ maa mi yɛn piligi maa, ka o suhu daa saɣim, dama o daa lan ka saha din ni laɣim ba yaha. 8Ka o bɔɣiri daa cheei kom, amaa ka o daa yɛli bɛn kpalim maa, “Chɛliya ka ti chaŋ ti tuhi ti dimnim’ maa, di pa shɛli ti mali yaa din ni tooi tuhi ba.” 9Amaa ka bɛ daa bɔri ni bɛ gbaɣisi tɔb’ maa ka yɛl’ o, “Ti lan ka yaa, chɛ ka ti lee zo n-tiligi ti nyɛviya pumpɔŋɔ, ka ti zaŋ ti mabihi maa labina ti tuhi ba, ti bi lan yaɣi lala.”
10Amaa ka Judas daa garigi yɛli, “Din kariya ti sani ni ti niŋ lala, ni ti ŋmaligi guui ka chɛ ba. Ti biɛɣu n-yi pali yin chɛliya ka ti kpi ni suhukpeeni kum ti mabihi maa zuɣu, ka ti jilima ku booi.”
11Di saha ka Bakidɛs tɔbbihi maa daa yi bɛ sansan’ maa ni na ti zani bɛ zaashɛhi ni bɛ tuhi tɔbu. Ka bɛ daa pirigi wɔribariba buyi zuɣu. Ka kuɣilɔŋ ŋmariba mini peentɔriba daa be tɔbbihi maa tooni, ka sapashin’ kpamba gba daa be bɛ tooni. 12Bakidɛs daa bela nudirigu polo. Ka tɔbbihi bɛn daa pirigi buyi maa daa be bɛ nuzaa mini bɛ nudirigu polo, ka bɛ daa piɛbi kikahi, ka tɔbbihi bɛn chani tiŋ’ maa daa vuri miriti tɔb’ gɔɣu maa ni, ka bɛn daa be Judas sani maa gba daa piɛbi kikahi. 13Ka tiŋgbani daa sɔhigi tɔbbihi maa vuri maa zuɣu, ka bɛ daa tuhi tab’ asiba hal ni zaawuni.
14Ka Judas daa nya ka Bakidɛs min’ o tɔbbihi yaa bela nudirigu polo; ka o daa chɛ ka o tɔbbihi bɛn mali suhukpeeni pah’ o zuɣu ka bɛ chaŋ 15ti tuhi nyaŋ nudirigu polo nim’ maa n-daa kari ba hal ni Azɔtus Zoli shee. 16Bɛn be nuzaa polo la ni daa ti nya ka bɛ nyaŋ nudirigu polo nim’ maa ka bɛ daa ŋmaligi doli Judas min’ o tɔbbihi maa nyaaŋa miri ba. 17Ka tɔb’ maa daa kpaɣi mii, ka yaɣa ayi maa niriba pam daa lu. 18Ka Judas maŋmaŋ’ daa lu, ka o niriba bɛn kpalim daa ŋmaligi guui. 19Di nyaaŋa ka Jɔnatan mini Simɔn daa zaŋ bɛ mabia maa ti sɔɣi bɛ yaannim’ siliga din daa be Mɔdɛin la ni, 20ka daa kum o zuɣu. Ka Izraɛlnim’ zaa daa fabili o zuɣu pam, ka daa kum o kuli maa dabisi’ gbaliŋ ka yɛli, 21“Wula ka wɔɣirili ŋun nyɛ Izraɛlnim’ tiligir’ ŋɔ lee yɛn lu tɔb’ ni?”
22Judas ni daa lan tum tuun’ shɛŋa min’ o ni daa tuhi tɔb’ shɛŋa ni o ni daa tum suhukpeeni tuun’ shɛŋa ni o wɔɣiritali, bɛ daa bi sabi li sɔŋ, amaa di daa galisiya pam.
Jɔnatan zani Judas zaani
23Judas kum maa nyaaŋa, ka Yɛhudianim’ bɛn daa zo n-kpe Chɛfirinim’ maa daa lan labi Izraɛl luɣilikam na, ka tuumbiɛtumdiba la zaa daa lan labina. 24Di saha ka kum titali daa lu, ka tiŋgbɔŋ maa nim’ daa zaŋ bɛmaŋ’ ti pahi bɛ zuɣu. 25Ka Bakidɛs daa pii ninvuɣ’ shɛb’ bɛn pa Naawuni jɛmdiba ni bɛ su tiŋgbɔŋ maa. 26Ka bɛ daa bɔhi baŋ Judas zɔnim’ la n-vihi bo bɛ shee n-zaŋ ba ti ti Bakidɛs, ka o daa bɔhi ba biɛri n-nahim ba pam. 27Di saha ka nandahima pam daa be Izraɛl tiŋgbɔŋ ni, ka di tatabo daa na ʒi n-niŋ saha shɛli anabinim’ ni daa bi lan kanna bɛ sani.
28Di zuɣu ka Judas zɔnim’ daa laɣim taba n-kana ti yɛli Jɔnatan, 29“A biɛli Judas kalinsi nyaaŋa, so bi lan yina ŋman’ o n-ni tooi tuhi ti dimnim’ ŋɔ mini Makidɛs, ka darigi ti zuliya ni ninvuɣ’ shɛb’ bɛn je ti ŋɔ tibili. 30Dinzuɣu nyini ka ti pii zuŋɔ dabisili ŋɔ ni a leei ti naa ni ti toondana n-tuhi ti tɔbu maa. 31Ka Jɔnatan daa saɣi toontali maa n-zan’ o biɛli Judas zaani di saha maa.
Jɔnatan soya bɔbu
32Bakidɛs ni daa wum di yɛla, ka o daa lo ni o ku o. 33Amaa ka Jɔnatan min’ o mabia Simɔn ni bɛn daa be o sani maa zaa daa wum di yɛla ka zo n-chaŋ Tɛkɔa tiŋgban’ nɛl’ ni nti dɔni Asifa kulibɔŋ din mali kom duli. 34Ka Bakidɛs daa wum bɛ yɛla Vuhim Dabisili dali, ka o daa zaŋ o tɔbbihi zaa chaŋ ti gbaai Jɔɔdɛn mɔɣili du.
35Di saha ka Jɔnatan daa tim Jɔn, ŋun daa yuuni tɔbbihi maa malibu mini bɛ daadiikunim’ la Nɛbatinim’ bɛn daa nyɛ o zɔnim’ la sani ni o ti suhi soli ka bɛ zaŋ bɛ daadiikunim’ din galisi la sɔŋ bɛ sani. 36Amaa ka Jambirinim’ daa yi Mɛdɛba na ti lir’ o n-gbaag’ o, ka fa o nɛma maa zaa chaŋ.
37Yɛla ŋɔ nyaaŋa, ka bɛ daa yɛli Jɔnatan min’ o mabia Simɔn, “Jambirinim’ niŋdila amiliya titali, ka amiliya maa nyɛla Keenan nabi’ titali so bipuɣiŋga, ka bɛ yɛn zaŋ o yi Nadabat na, ka niriba pam yɛn dol’ o na.” 38Ka bɛ daa teei bɛ mabia Jɔn kubu la yɛla, ka daa chaŋ ti du zoli zuɣu n-sɔɣi dɔni nimaani. 39Ka bɛ daa ti lihi nya niriba pam ni pie tab’ kanna ni adiikunim’ pam. Ka aŋgo min’ o zɔnima ni o mabihi ni diɛmdiɛmdiba ni guŋgombihi daa yina ni bɛ ti tuhi ba soli ka gbibi bidibbina pam. 40Di saha ka bɛ daa yiɣisi bɛ sɔɣibu shee maa nti dii kuri ba. Yɛhudianim’ maa daa ku bɛ niriba pam, ka bɛn kpalim zo n-kpe zoya ni, ka bɛ daa va bɛ nɛma maa zaa. 41Ka bɛ daamiliya lɔbu maa daa leela kuli kuhigu, ka bɛ baansi kukoya daa leei kuyila. 42Bɛ ni daa bɔhi ba biɛri bɛ mabia maa zuɣu maa nyaaŋa ka bɛ daa lan labi Jɔɔdɛn biɛma maa shee.
43Ka Bakidɛs daa wum bɛ yɛla, ka zaŋ tɔbbihi pam chaŋ Jɔɔdɛn mɔɣili duya Vuhim Dabisili dali. 44Ka Jɔnatan daa yɛli bɛn be o sani maa, “Chɛliya ka ti yiɣisi zani pumpɔŋɔ n-tuhi ti nyɛviya zuɣu, dama zuŋɔ yɛla maa lan pa di ni daa be shɛm. 45Dama nyamiya, tɔb’ maa nyɛla din be ti tooni mini ti nyaaŋa, ka Jɔɔdɛn mɔɣili kom be yaɣili ŋɔ na mini yaɣili ŋɔ ha, ka biaŋ mini nyɔŋ beni. Ti ni yɛn ŋmaligi kpa luɣ’ shɛli polo lan kani. 46Suhimiya yi Duuma Naawuni ka o fa ti ti dimnim’ maa nuu ni bahi.”
47Di saha ka tɔb’ maa daa piligi, ka Jɔnatan min’ o tɔbbihi maa daa teena ni bɛ ti ku Makidɛs, amaa ka o daa sɔɣi zo n-labi nyaaŋa. 48Di saha ka Jɔnatan min’ o tɔbbihi maa daa yiɣi lu Jɔɔdɛn mɔɣili maa ni n-duɣi du, ka bɛ dimnim’ maa daa bi du duli maa ni bɛ ti liri ba. 49Ka bɛ daa ku Bakidɛs niriba maa kaman tuhili laasabu dindali maa.
50Di nyaaŋa ka Bakidɛs daa labi Jɛrusalɛm nti me fɔntin’ shɛŋa din mali yaa Judia tiŋgbɔŋ ni. O daa me bɛ ni zaani luɣ’ shɛŋa tuhiri tɔb’ la Jɛriko, ka me goma din du n-gili Ɛmaus mini Bɛtihɔrɔn ni Bɛtɛl ni timna ni Piratɔn ni Tɛfɔn, ka niŋ dunɔdaya mini pundi ni kurimulima din kpariti niŋ li. 51Ka o daa zali tɔbbihi maa nimaani ni bɛ nahindi Izraɛlnima. 52O daa lan me goma gili Bɛtizur mini Gazara ni bɛ kpiɔŋ ni be luɣ’ shɛli polo Jɛrusalɛm la, ka zali tɔbbihi nimaani ni bindira. 53Ka o daa gbahi tiŋgbɔŋ maa ni ninvuɣ’ zuɣuri bidibisi n-zaŋ ba ti niŋ duu Jɛrusalɛm kpiɔŋ ni be luɣ’ shɛli polo la.
54Yuun’ shɛli din pahiri yuun’ kɔbiga ni pihinunaata puuni goli so ŋun pahiri ayi ni ka Alisimus daa zali ni bɛ daami gooni din daa be Naawuni jɛmbu duu dundɔŋ ni la luhi, din ni chɛ ka o daai anabinim’ tuma maa luhi. 55Amaa o daa kul piligila di daai luhi ka gbali ni bɔɣu dɔro gbaag’ o, ka o tuma maa daa zani soli, ka o gbarigi ʒini ka ku lan tooi yaag’ o noli. O daa naan ku lan tooi tɔɣisi yɛtɔɣ’ shɛli zaŋ chaŋ o yili gbibbu polo. 56Ka Alisimus daa di wahala pam hal ti kpi di saha maa. 57Bakidɛs ni daa nya ka Alisimus kpi maa ka o daa labi kuli naa sani, ka Judia tiŋgbɔŋ maa nim’ daa nya nyee vuhi yuma ayi.
58Di nyaaŋa ka ninvuɣ’ shɛb’ bɛn daa bi doli zaligu la daa laɣim taba n-yɛli, “Nyamiya, Jɔnatan min’ o niriba maa kul benimi ni suhudoo ni yɛmbahiga. Dinzuɣu chɛliya ka ti yɛli Bakidɛs ka o labina ti gbahi bɛ zaa yuŋ dahin yini.” 59Ka bɛ daa chaŋ ti niŋ o saawara. 60Ka o daa zaŋ tɔbbihi pam ni o kana, ka daa sabi gbana ti o zɔnim’ bɛn be Judia maa ashilɔni n-yɛli ba ni bɛ gbahimi Jɔnatan min’ o niriba maa ti o, amaa ka bɛ daa bi tooi niŋ lala, dama bɛ daa baŋla bɛ ni lo nia shɛli maa. 61Ka Jɔnatan niriba maa daa gbahi bɛn lo nia biɛɣu maa toondaannim’ pihinu n-ku ba. 62Di nyaaŋa ka Jɔnatan min’ o niriba maa ni Simɔn daa yi nimaani chaŋ Bɛtibasi din daa be tiŋgban’ nɛli ni la, ka o ti mali me bɛ ni daa wurim di yaɣ’ shɛŋa la, ka pahi li yaa. 63Ka Bakidɛs daa wum di yɛla ka laɣim o tɔbbihi zaa, ka daa tim ti yɛli tɔbbi’ shɛb’ bɛn be Judia tiŋgbɔŋ ni la. 64Di saha ka o daa kana ti dɔni sansani ni o tuhi Bɛtibasinima, ka daa tuhi ba dabisi’ gbaliŋ. O daa malila tɔbutuhiri’ maʒina. 65Amaa ka Jɔnatan daa chɛ o mabia Simɔn niŋ tiŋ’ maa ni ka zaŋ niriba biɛla yi n-chaŋ tiŋkpansi ni. 66O daa chaŋ ti ku Odomɛra min’ o mabihi, ka daa liri Fasirɔnnim’ bɛ suɣa ni n-nyaŋ ba. 67Di nyaaŋa ka o daa dii piligi liriti niriba, ka daa zaŋ o niriba maa ka bɛ kpe tɔbu tuhibu ni, ka Simɔn min’ o niriba maa gba daa sɔɣi yina tiŋ’ maa ni nti niŋ buɣim nyo bɛ tɔbu tuhiri maʒina maa. 68Ka bɛ mini Bakidɛs daa tuhi, ka bɛ daa kpaɣi mii hal ti nyaŋ o, ka o ni daa lo nia shɛli maa bahi yoli. 69Dinzuɣu ka o suhu daa yiɣisi bahi Yɛhudianim’ bɛn daa zo nti kpe o, ka daa yɛl’ o ni o kana bɛ tiŋgbɔŋ maani maa zuɣu, ka o daa ku bɛ niriba pam. Di nyaaŋa ka o daa lo ni o ni labi omaŋmaŋ’ tiŋgbɔŋ ni. 70Ka Jɔnatan daa wum lala ka tim tuumba o sani ni bɛ chaŋ ti tim sandaani niŋ o, ka bo soya o sani ka o zaŋ o ni gbahi ninvuɣ’ shɛb’ la bahi. 71Ka o daa saɣi, ka niŋ kaman o ni daa yɛli shɛm maa. Ka o daa po pɔri ni o ku lan niŋ Jɔnatan zaɣ’ biɛɣu o nyɛvili ni zaa; 72ka daa zaŋ o ni gbahi ninvuɣ’ shɛb’ Judia tiŋgbɔŋ maa ni la labisi ti o; di saha ka ŋmaligi lab’ omaŋmaŋ’ tiŋgbɔŋ ni, ka daa bi lan labi bɛ tintariga maa ni na yaha. 73Ka tɔbu tuhibu daa chɛ Izraɛl tiŋgbɔŋ maa ni. Ka Jɔnatan daa ʒini Mikimash n-daa leeg’ o niriba zuɣulana, ka daa ku bɛn pa Naawuni jɛmdiba Izraɛl tiŋgbɔŋ maa ni.
Alikizanda Ɛpifanɛs zaŋ Jɔnatan leei Maligumaaniba zuɣulana",https://www.bible.com/bible/2264/1MA.9.DBWDB
1 MAKABIIS 10,"1Yuun’ shɛli din daa pahiri yuun’ kɔbiga ni pihiyɔbu puuni ka Antiɔkus bia Alikizanda Ɛpifanɛs daa chaŋ ti tuhi deei Tolɛmais. Ka niriba daa deeg’ o, ka o daa piligi nam dibu nimaani. 2Ka Naa Dɛmitirius daa wum lala, ka laɣim tɔbbihi pam ka bɛ doli tab’ yi n-chaŋ ni bɛ ti tuh’ o. 3Ka Dɛmitirius daa sabi suhudoo yɛtɔɣa n-tim ti ti Jɔnatan ni o ni tibig’ o. 4Dama o daa yɛlila o suhu ni, “Chɛ ka ti daŋ bo suhudoo o sani pɔi ka Alikizanda ti naanyi kana ti bo suhudoo o sani n-jɛndi ti. 5Dama di yi niŋ lala, o ni teei ti ni daa niŋ o min’ o mabihi la ni o zuliya ŋɔ zaɣ’ biɛ’ shɛŋa la zaa yɛla. 6Di saha ka Naa Dɛmitirius daa ti o yiko ni o kpuɣi tɔbbihi, ka ti ba bidibbina, ka leeg’ o zo, ka daa zali ni bɛ yihim’ bɛ ni daa gbahi shɛb’ kpɛhi duu yaa ni be luɣ’ shɛli polo la ti Jɔnatan. 7Di saha ka Jɔnatan daa ka Jɛrusalɛm na nti karim gbaŋ maa ka bɛn daa be nimaani zaa wum, ka o daa lan karim li ka bɛn be yaa ni daa be luɣ’ shɛli polo la gba wum. 8Bɛ ni daa wum ni naa niŋ o yiko ni o kpuɣi tɔbbihi maa, ka dabiɛm daa gbahi ba pam. 9Amaa ka bɛn daa be yaa ni be luɣ’ shɛl’ maa daa yihi bɛ ni daa gbahi shɛb’ kpɛhi duu maa ti Jɔnatan, ka o daa zaŋ ba ti bɛ laamba.
10Ka Jɔnatan daa ʒini Jɛrusalɛm n-lan mal’ li me, ka labisi tiŋ’ maa binshɛɣukam zali di zaashee. 11O daa wuhi bɛn tumdi tuma ni bɛ mɛm’ goma, ka zaŋ kuɣ’ mɔɣirimɔɣiri me gooni gili Ziɔn Zol’ la din ni chɛ ka di taɣi li viɛnyɛliŋga, ka bɛ daa niŋ lala. 12Di saha ka tinzunnim’ bɛn daa be Makidɛs ni daa me luɣ’ shɛli yaa ni be la daa zo. 13Bɛ daa chɛla bɛ zaashɛhi ka labi kuli bɛmaŋmaŋ’ tiŋgbɔna ni. 14Kulla Bɛtizur ka bɛ ninvuɣ’ shɛb’ bɛn daa zaɣisi zaligu mini zaligu kpana la daa kpalim be, dama nimaani daa nyɛla taalitumdiba ni zɔri kuni tin’ shɛli ka tiligira.
15Ka Naa Alikizanda daa wum Dɛmitirius ni lo Jɔnatan alikauli shɛŋa maa, ka lan wum Jɔnatan min’ o mabihi maa ni tuhi tɔb’ shɛŋa ni suhukpeeni tuun’ shɛŋa bɛ ni daa tum ni wahala shɛŋa bɛ ni daa di. 16Di saha ka o daa yɛli, “Ti ni lan tooi nya lala nira? Pumpɔŋɔ chɛliya ka ti zaŋ o leei ti zo ka ti min’ o be.” 17Ka o daa sabi yɛtɔɣa din dolina ŋɔ niŋ gbaŋ ni n-tim ka bɛ zaŋ chaŋ ti ti o: 18Naa Alikizanda m-puhir’ o mabia Jɔnatan. 19Ti wumla a yɛla ni a nyɛla tɔbutuhiri’ biiŋa, ka di simdi ni ti zaŋ a leei ti zo. 20Dinzuɣu ti zaŋ a leeg’ a zuliya maa maligumaaniba zuɣulana zuŋɔ dabisili ŋɔ, ka lan zaŋ a leei naa zo. Ka di simdi ni a be ti polo ka zɔtali biɛhigu be ti min’ a sani.” O daa lan zaŋ nam kparibu din nyɛ zaɣ’ ʒiɛkpeein mini salima nam zuɣupiligu tim ka bɛ zaŋ chaŋ ti ti o.
21Ka Jɔnatan daa zaŋ neen’ kasinim’ maa ye suɣa tibu chuɣu dali, yuun’ shɛli din pahiri yuun’ kɔbiga ni pihiyɔbu ni, goli so ŋun pahiri ayopɔin puuni, ka daa kpuɣi tɔbbihi n-ti ba bidibbina pam.
Jɔnatan sɔŋ Alikizanda Ɛpifanɛs
22Ka Dɛmitirius daa wum di yɛla ka di niŋ o muɣisigu pam ka o yɛli, 23“Bɔ ka ti lee niŋ timaŋ’ shɛm ŋɔ? Alikizanda pun daŋ ti tooni chaŋ ti laɣi Yɛhudianim’ la zɔri ni di sɔŋ o ka o nya yaa pahi. 24Man’ gba ni sabi suhukpaŋsibo gbaŋ ti ba, ka lo ba alikauli ni n ni ti ba jilima mini pina, din ni chɛ ka bɛ sɔŋ ma.”
25Ka o daa sabi yɛtɔɣ’ shɛŋa din dolina ŋɔ ti Yɛhudianim’ maa:
“Man’ Naa Dɛmitirius n-sabi gbaŋ ŋɔ tiri Yɛhudia zuliya; m puhiri ya. 26Yi ni kul gbibi ti mini ya daalikauli, ka chɛ ka ti mini ya kul nyɛ zɔnim’ ni tab’ shɛm, ti wum di zaa, ka di niŋ ti nyaɣisim. 27Dinzuɣu kul gbibiya yi ʒiɛyimtali ni tinima, ka ti yɔn ya zaɣ’ viɛlli yi ni niŋ shɛli kam ti ti zuɣu. 28Ti ni yihi ya binyɛra pam ni, ka tin ya pina. 29Dinzuɣu pumpɔŋɔ n yihi ya dabitim ni, ka yihi Yɛhudianim’ zaa farigu yɔbu ni. Yi ku lan yo yalim farigu mini nayili farigu la. 30 Ka ti ni yi deeri kawana mini chi pirigibu buta puuni yim zuɣu la mini ti ni yi deeri yi tihi wala pirigili la, zuŋɔ zaŋ chana, ti chɛ li. N ku lan deei li Judia tiŋgbɔŋ ni bee yaɣa ata shɛŋa din pahi di zuɣu la, zaŋ Samaria hal ni Galili, ti ku lan deei li zuŋɔ kul mali wara. 31Jɛrusalɛm mini di tiŋ’ kɔɣa ni yɛn yɔri pia puuni vaabu yim shɛl’ la mini bɛ ni yɔri di farigu shɛŋa zaa yɛn nyɛla Naawuni ni su shɛli, ka so ku lan deei farigu di zuɣu. 32N lan yihi n nuu Jɛrusalɛm kpiɔŋ ni be luɣ’ shɛli polo la sulinsi ni, ka zaŋ li ti maligumaaniba zuɣulana din ni chɛ ka o piig’ o ni bɔri ni ninvuɣ’ shɛb’ zali nimaani ka bɛ gul’ li. 33Ka bɛ ni daa gbaai Yɛhudia ninvuɣ’ so kam dabili n-zaŋ o chaŋ luɣ’ shɛli kam n nam ŋɔ ni, n ni chɛ ka bɛ zaŋ o bahi ka samli yɔbu kani; ka chɛ ka n kpambaliba ŋme n-kpihim bɛ ni yi yɔri farigu shɛŋa bɛ biŋkɔbiri zuɣu la. 34Ka chuɣu dali kam mini Vuhim Dabisili dali kam ni goli palli dabisili dali kam ni di yi ti chɛ daba ata ni bɛ puhi chuɣu ni chuɣu puhibu nyaaŋa daba ata din dolina maa zaa, di bi simdi ni Yɛhudia nir’ ŋunkam be n nam ŋɔ ni yo farigu. 35Ninvuɣ’ so ka soli ni o deei binshɛli bɛ sani bee m-miligi bɛ suhuri zaŋ chaŋ yɛlli kam polo di dabisa maa puuni.
36“Bɛ ni tooi sabi Yɛhudia tɔbbihi ka bɛ paai kaman tuhi’ pihita n-zaŋ ba pahi naa tɔbbihi zuɣu, ka chɛ ka bɛ yɔri ba kaman bɛ ni kul yɔri naa tɔbbihi zaa shɛm. 37Zaŋmi bɛ ni shɛba nti ʒili naa kpiɔŋ ni be luɣ’ shɛli polo pam la, ka zaŋ shɛb’ zali zaashe’ kara ni n nam maa ni. Chɛ ka bɛ sapashin’ kpamba mini bɛ toondaannim’ nyɛla bɛmaŋmaŋ’ niriba, ka chɛ ka bɛ doli bɛmaŋmaŋ’ zaligunima kaman naa ni zali shɛm Judia tiŋgbɔŋ ni la.
38Zaŋ chaŋ yaɣa ata shɛŋa ti ni yihi Samaria tiŋgban’ ni n-zaŋ li pahi Judia tiŋgban’ ni la polo, kul chɛl’ li pahi Judia tiŋgbani maa ni din ni chɛ ka Maligumaaniba zuɣulan’ kɔŋko n-nyɛ ŋun su li, ka bɛ ku lan doli so wuhibu pah’ o dini zuɣu. 39N zaŋ bɛ ni yɛn deeri farigu shɛŋa Tolɛmais mini di tiŋgbana ni n-ti Naawuni jɛmbu duu din be Jɛrusalɛm la, ni bɛ zaŋ li tumdi Naawuni jɛmbu duu maa tuma. 40N ni lan yihi anzinfa laɣibaligu tuhi’ pinaanu, bɛ ni yɛn yo naa yuuni kam nyamma puuni n-zaŋ li ti Naawuni jɛmbu duu maa. 41Ka laɣ’ shɛli din pahi ka gomnanti kpamba na bi yo kaman bɛ ni yi yɔri shɛm yuun’ shɛŋa din gari ŋɔ ni la, zuŋɔ zaŋ chana bɛ ni yɔri li ka bɛ mal’ li tumdi Naawuni jɛmbu duu tuma. 42Din pahi nyɛla, ti ŋme n-kpihim n kpambaliba ni yi deeri anzinfa laɣibaligu tuhili farigu Naawuni jɛmbu duu ni nyari binshɛŋa zuɣu la, dama di nyɛla maligumaaniba bɛn tumdi nimaani maa ni su shɛli. 43Ka ŋunkam zo nti sɔɣi Naawuni jɛmbu duu maa bee di nam sulinsi ni nyɛ shɛli zaa ni, ka di nyɛla naa samli n-dol’ o bee samli shɛli n-dol’ o zuɣu, chɛ ka bɛ yihi ba bahi, ka labisi bɛ ni su shɛli zaa n nam ŋɔ ni ti ba. 44Ka Naawuni jɛmbu duu mali me mini di tuma zaa liɣiri yɛn yirila farigu shɛli din nyɛ naa din’ la puuni na. 45Ka laɣ’ shɛli yi ni yɛn zaŋ mali me Jɛrusalɛm goma la ka pahi li yaa ti gili zaa la mini yi ni yɛn zaŋ laɣ’ shɛli me goma Judia tiŋgban’ ni la zaa yɛn nyɛla din yɛn yiri farigu shɛli din nyɛ naa ni su shɛl’ la puuni na.”
46Jɔnatan mini niriba maa ni daa wum yɛtɔɣa ŋɔ, bɛ daa bi niŋ li yɛda bee n-deei li, dama bɛ daa teela o ni daa niŋ Izraɛlnim’ zaɣ’ biɛ’ shɛŋa la min’ o ni daa nahim ba nahindi shɛl’ la yɛla. 47Ka bɛ daa yula Alikizanda, dama ŋuna n-daa nyɛ ŋun tuui tɔɣisi ba yɛtɔɣa ni suhudoo, ka bɛ daa zaŋ bɛ noli ti naag’ o o ʒiɛman’ maa ni zaa.
48Ka Naa Alikizanda daa laɣim tɔbbihi pam chaŋ ti dɔni Dɛmitirius tooni polo. 49Ka nanim’ ayi maa daa zaŋ bɛ nyɔri yo tab’ tɔb’ gɔɣu ni, ka Dɛmitirius tɔbbihi daa ŋmaligi guui, ka Alikizanda daa kari dol’ o hal ti nyaŋ ba. 50O daa tuhi tɔb’ maa ni nimmoo hal ka wuntaŋ’ ti lu, ka Dɛmitirius daa lu dindali maa.
51Di nyaaŋa ka Alikizanda daa tim tuumba Ijipti naa Tolɛmi sani ni bɛ ti yɛl’ o yɛtɔɣa ŋɔ, 52“N labi n nam ni na nti ʒini n yaannim’ ʒiishee n-zali n nam, dama n daa tuhi nyaŋ Dɛmitirius ka deei ti tiŋgbɔŋ maa su. 53M min’ o daa zaŋla ti nyɔri yo tab’ tɔb’ gɔɣu ni, ka n daa nyaŋ o min’ o tɔbbihi maa, ka ʒin’ o nam ʒiishee o nam maa ni. 54Dinzuɣu pumpɔŋɔ chɛ ka m min’ a laɣi tab’ zɔri. Zaŋm’ a bipuɣiŋga la ti ma ka o leei m paɣa, ka n leeg’ a deemba, ka ti a min’ o pina din simdi.
55Ka Naa Tolɛmi daa garigi yɛli, “A ni daa lab’ a yaannim’ tiŋgbɔŋ ni na ti ʒini a nam ʒiishee bɛ tiŋgbɔŋ maa ni dahin shɛli maa daa nyɛla suhupiɛlli dabisili. 56Pumpɔŋɔ n ni niŋ a ni sabi gbaŋ yɛli ma shɛm maa, amaa lee chɛ ka ti laɣim ʒini Tolɛmais ka ti nina nya taba, ka n leeg’ a deemba kaman a ni yɛli shɛm maa.
57Di saha ka Tolɛmi min’ o bipuɣiŋga Kiliɔpatira daa yiɣisi Ijipti n-daa ti paai Tolɛmais yuun’ shɛli din pahiri yuun’ kɔbiga ni pihiyɔbunaayi la ni. 58Ka Naa Alikizanda min’ o daa ʒini, ka Tolɛmi daa zaŋ o bipuɣiŋga Kiliɔpatira ti o, ka bɛ daa lo amiliya ka di jilima ka buɣisibu kaman nanim’ ni niŋdi shɛm.
59Di saha ka Naa Alikizanda daa sabi gbaŋ ti ti Jɔnatan m-bol’ o ni o kana ka o min’ o ti ʒini. 60Ka o daa chaŋ Tolɛmais ni jilima pam ka o mini nanim’ ayi maa ti ʒini; ka o daa ti bɛ mini bɛ zɔnim’ maa anzinfa mini salima ni pina pam, ka bɛ nini daa tiɣ’ o. 61Ka Izraɛl nyaanyiriba bɛn daa zo n-kpe Chɛfirinim’ la daa laɣim taba n-chaŋ ti fiɣis’ o, amaa ka naa daa zaŋ li niŋ o baɣaka. 62Ka naa daa zali ni bɛ yeemi Jɔnatan binyɛra, ka zaŋ binyɛra din nyɛ zaɣ’ ʒiɛkpeein yɛl’ o, ka bɛ daa niŋ lala. 63Ka naa daa zaŋ o ʒil’ o luɣili zuɣu ka yɛl’ o kpambaliba, “Zaŋmiy’ o yi n-chaŋ tiŋ’ sunsuuni nti moli ni so ka soli ni o zaŋ o taali yɛlli kam puuni, ka so mi ka soli ni o niŋ din ni chɛ ka o suhu yiɣisi.” 64Bɛn daa fiɣisir’ o maa ni daa nya bɛ ni ti o jilima shɛli bɛ molo maa molibu puuni maa, ka lan nya o ni ye binyɛr’ ʒiɛkpeein maa ka bɛ zaa daa zo. 65Ka naa daa sabi o yuli pahi o naa zo kpamba ni, ka zaŋ o leei sapashin’ kpɛma, ka lan zaŋ o leei yaɣili maa polo gomna. 66Ka Jɔnatan daa labi Jɛrusalɛm ni suhudoo ni suhupiɛlli.
Jɔnatan nyaŋ Apolɔnius
67Yuun’ shɛli din pahiri yuun’ kɔbiga ni pihiyɔbunaanu puuni ka Dɛmitirius bia ŋun gba yuli daa booni Dɛmitirius la daa yi Kriit lab’ o yaannim’ tiŋgbɔŋ ni na. 68Naa Alikizanda ni daa wum lala di daa muɣis’ o pam, ka o daa yiɣisi labi Antiɔk, din daa nyɛ Sirianim’ tinzuɣu la ni. 69Ka Dɛmitirius daa zaŋ Apolɔnius leei Siria yaɣ’ shɛli din galisi la polo gomna. Ka o daa laɣim tɔbbihi pam chaŋ ti dɔni miri Jamnia, ka daa tim ka bɛ zaŋ yɛtɔɣa din dolina ŋɔ ti yɛli Jɔnatan ŋun daa nyɛ maligumaaniba zuɣulan’ la:
70“A kɔŋko n-yiɣisi tuhiri ti, ka chɛ ka bɛ maani ma ansarisi ka filindi ma a zuɣu. Bɔzuɣu ka a be a zoya ni tinsi maa ni n-diri nam ka di jɛndi ti? 71A yi dih’ a tɔbbihi maa tabili, nyin’ siɣimi bɔpiɛligu ŋɔ ni na ti paai ti, ka ti zaŋ ti yaa kpa tab’ nimaani, dama tinsi maa zaa yiko bela n nuu ni. 72Bɔhimi ka bɛ yɛl’ a n ni nyɛ ninvuɣ’ so ni bɛn sɔŋdi ti ni nyɛ ninvuɣ’ shɛba. Niriba ni yɛl’ a ni a ku tooi zani ti tooni, dama ti daa ŋme n-karila a yaannim’ bɛ tiŋgbɔŋ maa ni yimyim buyi. 73Dinzuɣu a ku tooi zani n tɔbbihi bɛn nyɛ wɔribariba mini bɛn galisi ŋɔ tooni bɔpiɛligu ŋɔ ni luɣ’ shɛli kuɣili bee nyɔliŋga bee nir’ ni yɛn zo n-kuli shɛli polo ni kani ŋɔ.
74Jɔnatan ni daa wum Apolɔnius yɛtɔɣa ŋɔ ka o suhu yiɣisi, ka o daa zaŋ tɔbbihi tuhi’ pia n-yi Jɛrusalɛm ni o chaŋ, ka o mabia Simɔn daa kana ni o ti sɔŋ o. 75Ka bɛ daa kana ti dɔni Jɔpa tooni, amaa ka tiŋ’ maa nim’ daa kpari bɛ dunɔdaya, dama Apolɔnius tɔbbihi daa bela Jɔpa maa. 76Ka Jɔnatan daa tuhi ba, ka dabiɛm daa gbaai tiŋ’ maa nima, ka bɛ daa yooi di dunoya maa ka Jɔnatan daa ŋme n-deei Jɔpa. 77Apolɔnius ni daa wum lala, ka o daa zaŋ tɔbbihi bɛn nyɛ wɔribariba tusaata mini tɔbbihi pam bɛn chani tiŋa n-zaŋ kpa Ashidɔd polo n-niŋ kaman bɛ chanila tooni ha la. Di saha maa ka lan ŋmaligi kpa bɔpiɛligu maa polo, dama o daa malila tɔbbihi pam bɛn nyɛ wɔribariba, ka o dihi ba tabili. 78Ka Jɔnatan daa dol’ o hal ni Ashidɔd, ka tɔbbihi maa daa zaŋ nya taba. 79Amaa Apolɔnius daa zaŋla tɔbbihi bɛn nyɛ wɔribariba tuhili zali nyaaŋa. 80Ka Jɔnatan daa baŋ ni bɛ sɔɣimi dɔni gu o nyaaŋa polo, dama bɛ daa teei gilila o tɔbbihi maa niŋ sunsuuni, ka kul tɔri ba piɛma luɣilikam asiba hal ni wuntan’ ŋmalli. 81Amaa ka Jɔnatan niriba maa daa ba n-zani kaman o ni daa zali ba shɛm, ka di daa ti wum bɛ dimnim’ maa yuri maa.
82Di saha ka Simɔn daa zaŋ o tɔbbihi maa na ka bɛ mini tɔbbihi maa ti zaŋ nya taba, dama tɔbbihi bɛn nyɛ wɔribariba maa daa gbarigiya zaa, ka dabiɛm daa gbaai ba, ka bɛ daa ŋmaligi guui. 83Ka tɔbbihi bɛn daa nyɛ wɔribariba maa woliwoli tab’ bɔpiɛligu maa ni n-zo n-chaŋ Ashidɔd nti kpe bɛ buɣili Dagɔn jɛmbu duu ni bɛ tiligi. 84Amaa ka Jɔnatan daa nyo Ashidɔd mini tiŋ’ kɔɣakɔɣa maa buɣim, ka daa lan nyo Dagɔn jɛmbu duu maa buɣim tabili bɛn daa zo n-kpe di puuni maa, ka daa di nɛma pam. 85Bɛ ni daa zaŋ takɔbiri ku ninvuɣ’ shɛb’ mini bɛ ni daa nyo ninvuɣ’ shɛb’ buɣim zaɣ’ nɛma kalinli daa yiɣisila ninvuɣ’ tusaanii.
86Di nyaaŋa ka Jɔnatan daa yiɣisi nimaani chaŋ ti dɔni Ashikɛlɔn ni o tuhi li. Ka di niriba daa yina ti puh’ o ni jilima pam. 87Ka o mini bɛn daa be o sani maa daa ŋmaligi labi Jɛrusalɛm ni nɛma pam.
88Naa Alikizanda ni daa wum di yɛla, ka o daa lan ti Jɔnatan jilima pahi, 89ka daa lan zaŋ salima parante, din nyɛ bɛ ni daa yi zaŋdi shɛŋa tiri naa dɔɣiriba la ti o. O daa lan zaŋ Ɛkurɔn mini di tiŋgbana zaa ti o ni o su li.
Alikizanda Ɛpifanɛs luya",https://www.bible.com/bible/2264/1MA.10.DBWDB
1 MAKABIIS 11,"1Di nyaaŋa ka Ijipti naa daa laɣim tɔbbihi pam, ka bɛ galisim daa be kaman teeku noli bihigu la, ka daa lan mali ŋarima pam, ka daa bɔri ni o niŋ yɛmbimbiɛri n-deei Alikizanda nam pah’ o nam zuɣu. 2Di saha ka o daa yiɣisi n-zaŋ suhudoo yɛtɔɣa chaŋ Siria, ka tinsi maa nim’ daa yooi bɛ tinsi maa dunɔdaya ti o ka o kpe ni o mini Alikizanda ti ʒini, dama Naa Alikizanda daa pun zali ni bɛ tuh’ o soli, dama o daa nyɛla Naa Alikizanda deemba. 3Amaa Tolɛmi ni daa kpe fɔntinsi maa ni, o daa piila tɔbbihi zali fɔntiŋ’ kam ni. 4O ni daa ti paai Ashidɔd, ka nimaani nim’ daa wuh’ o bɛ ni daa nyo Dagɔn jɛmbu du’ shɛli buɣim la ni bɛ ni daa wurim Ashidɔd mini di tiŋ’ kɔɣakɔɣa shɛŋa ni kpiimba bɛn daa kul do luɣilikam la ni Jɔnatan ni daa nyo shɛb’ buɣim tɔb’ maa tuhibu ni la, dama bɛ daa laɣisi ba mi duhiduhi sol’ ni. 5Bɛ daa lan yɛli naa Jɔnatan ni daa niŋ shɛm ni di chɛ ka o nya o galimi, amaa ka naa daa bi yɛli shɛli. 6Ka Jɔnatan daa chaŋ Jɔpa ni jilima pam nti tuh’ o soli, ka bɛ daa puhi taba, ka o daa gbe nimaani. 7Ka Jɔnatan daa doli naa hal ti paai mɔɣ’ shɛli bɛ ni daa booni Ɛliutɛrus la; di nyaaŋa ka o daa labi Jɛrusalɛm. 8Ka Naa Tolɛmi daa deei teeku noli fɔntinsi maa zaŋ hal ti paai Sɛlusia din be teeku nol’ la, ka kul lɔri nia biɛri jɛndiri Alikizanda. 9Ka o daa ti tim tuumba Naa Dɛmitirius sani ti yɛl’ o, “Kamina ka ti ti lo tab’ alikauli, ka n zaŋ m bipuɣiŋga ŋun nyɛ Alikizanda paɣ’ la ti a ka o leeg’ a paɣa, ka chɛ ka a di a ba nam maa. 10Pumpɔŋɔ n yolila tim n ni daa zaŋ m bipuɣiŋga maa ti o maa, dama o daa lomi ni o ku ma. 11O daa galim Alikizanda pam, dama o daa bɔri ni o deela Alikizanda nam maa. 12Lala zuɣu ka o daa deeg’ o bipuɣiŋga maa o sani n-zaŋ o ti Dɛmitirius; ka daa wolig’ omaŋ’ ka chɛ Alikizanda, ka bɛ dimdi maa daa yi palo.
13Di saha ka Tolɛmi daa kpe Antiɔk nti zaŋ Siria nam zuɣupiligu pili pahi. Ka lala zuɣu daa chɛ ka o pilila nam zuɣupila ayi; Ijipti nam zuɣupiligu ni Siria nam zuɣupiligu.
14Di saha maa Naa Alikizanda daa bela Silisia. dama yaɣili maa polonim’ daa taala duŋ. 15Naa Alikizanda ni daa wum li, ka o daa kana ni bɛ ti tuhi taba. Ka Tolɛmi daa zaŋ tɔbbihi bɛn mali yaa yina ti lu o zuɣu nyaŋ o. 16Ka Naa Alikizanda daa zo n-kuli Areebia nti bɔri o ni yɛn kpe luɣ’ shɛli tiligi, ka lala daa chɛ ka Tolɛmi di nasara zaa. 17Ka Laribu do’ so ŋun yuli daa booni Zabidiɛl la daa ŋma Alikizanda zuɣu n-zaŋ li tim ti ti Tolɛmi. 18Amaa di daba ata nyaaŋa ka Tolɛmi daa kpi. Ka ninvuɣ’ shɛb’ bɛn daa be kpiɔŋ ni be luɣ’ shɛl’ la daa ku o tɔbbihi bɛn be nimaani maa. 19Ka di zuɣu daa chɛ ka Dɛmitirius leei naa yuun’ shɛli din pahiri yuun’ kɔbiga ni pihiyɔbunaayopɔin ni.
Jɔnatan nya yurilim Dɛmitirius ŋun pahi ayi sani
20Di dabisa maa puuni ka Jɔnatan daa laɣim Judianim’ ni bɛ chaŋ ti liri kpiɔŋ ni be Jɛrusalɛm luɣ’ shɛli polo la, ka bɛ daa mali tɔbutuhiri’ maʒina pam ni bɛ tuhi li. 21Amaa ka Yɛhudia ninvuɣ’ shɛb’ bɛn daa zo n-kpe Chɛfirinim’ maa, ka nyɛ bɛn je bɛmaŋmaŋ’ zuliya la daa chaŋ naa sani nti yɛl’ o ni Jɔnatan yɛn teemi gili kpiɔŋ ni be luɣ’ shɛl’ la. 22O ni daa wum dimbɔŋɔ ka o suhu yiɣisi; o ni daa kul wum lala maa, o daa dii yiɣisimi chaŋ ti ʒini Tolɛmais, ka sabi gbaŋ yɛli Jɔnatan ni o chɛl’ teei gili maa ka kana yomyom ka o min’ o ti ʒini to jina Tolɛmais.
23Jɔnatan ni daa wum lala, ka o zali ni bɛ na kul teemi gili, ka daa zaŋ Izraɛl kpamba shɛba mini maligumaaniba kpamba shɛba n-zaŋ omaŋ’ niŋ barina ni, 24dama o daa pahila bɛ zuɣu ni bɛ chaŋ, ka daa zaŋ anzinfa mini salima ni situra ni pina pam mali chaŋ ni o ti ti naa. O daa nya yurilim naa sani. 25Hal bɛ zuliya maa ni ninvuɣ’ shɛb’ bɛn daa zo n-kpe Chɛfirinim’ la ni daa kul fiɣisir’ o maa zaa yoli, 26naa daa niŋ o din viɛla kaman na’ shɛb’ bɛn daa daŋ o tooni la ni daa niŋ o shɛm. O daa tibig’ o o zɔnim’ zaa ninni. 27O daa zaŋ o leei maligumaaniba zuɣulana m-pahi o ni daa pun mali jilima shɛŋa zaa la zuɣu, ka daa zaŋ o leei naa zɔnim’ kpɛma.
28Di saha ka Jɔnatan daa suhi naa ni o yihimi Judia mini Samaria yaɣa ata la farigu yɔbu ni, ka daa lo alikauli ni o ni ti o anzinfa din tibisim nyɛ kilɔgiram tuhi’ pia. 29Ka naa daa saɣi, ka sabi gbaŋ ti Jɔnatan zaŋ chaŋ yɛla ŋɔ zaa polo. Din daa be gbaŋ maa ni m-bɔŋɔ: 30“Naa Dɛmitirius n-sabi gbaŋ ŋɔ m-puhiri o mabia Jɔnatan mini Yɛhudia zuliya zaa. 31Ti ni daa sabi gban’ shɛli ti ti mabia Lasitɛnɛs zaŋ chaŋ yi polo la ka ti sabi ti yi gba ŋɔ, din ni chɛ ka yi baŋ di ni yɛli shɛm. 32‘Naa Dɛmitirius n-sabi gbaŋ ŋɔ puhir’ o ba Lasitɛnɛs. 33Ti loya ni ti niŋ Yɛhudianim’ zuliya bɛn nyɛ ti zɔnima, ka gbibi bɛ daalikauli zaŋ chaŋ ti sani ŋɔ zaɣ’ viɛlli bɛ ni wuhi bɛ nirilim zaŋ chaŋ ti sani la zuɣu. 34 Ti saɣiya ni ti ni zaŋ Judia tiŋgbani mini di yaɣa ata din nyɛ Ifriim mini Lida ni Arimatia ni di tiŋ’ kɔɣakɔɣa zaa, zaŋ Samaria hal ni Judia ti ba. Bɛnkam zaa maani sara Jɛrusalɛm, ti ku lan deei ba nayili farigu shɛli naa ni yi deeri ba yuuni kam la. Dina n-nyɛ farigu shɛŋa ti ni yi deeri bɛ puri atam mini bɛ tihi wala zuɣu la. 35Bɛ ni yi yɔri ti pia puuni vaabu yim zuɣu la mini farigu shɛŋa bɛ ni yi yɔri ti ni yalim bɔɣa farigu ni nam zuɣupiligu farigu shɛli bɛ ni yi yɔri ti la zaa, ti ni zali ba ka bɛ chɛ li yɔbu. 36Ka ti ni boli binshɛŋa yuya ŋɔ, so lan ka soli ni o kpihim di zaɣ’ yini zuŋɔ zaŋ chana. 37Dinzuɣu pumpɔŋɔ yaami yɛtɔɣa din be gbaŋ ŋɔ ni maa viɛnyɛliŋga niŋ gban’ shɛli ni ti Jɔnatan ka zaŋ tabili luɣ’ shɛli niriba ni yɛn nyari li viɛnyɛliŋga zoli din be kasi la zuɣu.’ ”
Jɔnatan sɔŋ Naa Dɛmitirius ŋun pahi ayi
38Naa Dɛmitirius ni daa nya ka tiŋgbɔŋ maa ni maai, ka so bi lan tuhir’ o maa, ka o daa bahi o tɔbbihi maa zaa, ka bɛ zaa kuli bɛ yinsi, naɣila o ni daa da tinzun tɔbbi’ shɛb’ kom ni daa gili tin’ shɛŋa ni na la. Lala zuɣu daa chɛ ka tɔbbi’ shɛb’ bɛn daa tum tuma na’ shɛb’ bɛn daa daŋ o tooni na sani la daa je o. 39Ka Tiraifo, ŋun nyɛ ŋun daa yi sɔŋdi Alikizanda la daa nya ka tɔbbihi maa ŋumdila bɛ kparima ni niŋdi Dɛmitirius. Di saha ka o daa chaŋ ti nya Laribu do’ so ŋun yuli daa booni Imalikui, ka o daa nyɛ ŋun wumsiri Alikizanda bia Antiɔkus la, 40ka daa kpalim be nimaani n-niŋ daba ayi n-kul muɣisiri Imalikui ni o zaŋ Antiɔkus ti o ka o ti zaŋ o leei naa zali o ba zaani. O daa lan yɛli Imalikui Dɛmitirius ni daa niŋ shɛm, ka lan yɛli Dɛmitirius ni mali jɛlinsi shɛli zaŋ chaŋ o sani.
41Di saha ka Jɔnatan daa tim Naa Dɛmitirius sani ni bɛ ti suh’ o ka o yihi tɔbbihi bɛn be yaa ni be luɣ’ shɛŋa la zaa ni dama bɛ daa na kul tuhirila Izraɛlnim’ maa. 42Ka Dɛmitirius daa chɛ ka bɛ zaŋ lahibali ŋɔ labi ti yɛli Jɔnatan, “Pa dimbɔŋɔ kɔŋko ka n yɛn niŋ ti a min’ a zuliya maa, amaa daliri yi niŋ n ni tibig’ a min’ a zuliya maa pam. 43Dinzuɣu pumpɔŋɔ timmi niriba na ka bɛ ti sɔŋ ma, dama n tɔbbihi maa zaa taala duŋ niŋ ma.” 44Di saha ka Jɔnatan daa tim tɔbutuhiri’ biinsi tusaata o sani Antiɔk. Ka bɛ daa paai naa sani ka di ti niŋ o nyaɣisim pam.
45Di saha ka tiŋ’ maa nim’ laɣim tiŋ’ maa puuni, ka bɛ kalinli yiɣisi tuhi’ kɔbiga ni tuhi’ pisi, ka bɛ daa bɔri ni bɛ ku naa. 46Amaa ka naa daa zo n-kpe nayili. Di saha ka tiŋ’ maa nim’ daa deei tiŋ’ maa ni pal’ dahi n-dii piligi taawaaye niŋbu. 47Di saha ka naa daa boli Yɛhudianim’ maa ni bɛ kana ti sɔŋ o. Ka bɛ daa yina ti laɣim gil’ o, di nyaaŋa ka bɛ daa cheei kpe tiŋ’ puuni n-daa ku niriba tuhi’ kɔbiga dindali maa. 48Ka bɛ daa nyo tiŋ’ maa buɣim, ka di nɛma pam dindali maa, ka tiligi naa nyɛvili. 49Tiŋ’ maa nim’ ni daa nya ka Yɛhudianim’ ŋɔ n-deei li ka niŋdi bɛ suhu ni bɔri shɛm maa, ka bɛ kɔba ni chɔɣisi, ka bɛ daa balindi naa yɛr’ o, 50Tim’ ti suhudoo, ka gooi Yɛhudianim’ maa ka bɛ chɛ ti mini ti tiŋ’ ŋɔ tuhibu.” 51Ka tiŋ’ maa nim’ daa zaŋ bɛ bidibbina sɔŋ ka tim sandaani. Di saha ka Yɛhudianim’ maa daa nya jilima naa min’ o nam maa ni niriba zaa sani, ka daa di nɛma pam labi Jɛrusalɛm. 52Di nyaaŋa ka Dɛmitirius daa ʒin’ o nam ʒiishee o nam maa ni, ka o tiŋgbɔŋ maa daa maai. 53Amaa ka o daa lee bi pal’ o ni daa lo alikauli shɛŋa zaa la shɛli. amaa ka naɣ’ ŋmaligi lula Jɔnatan zuɣu n-lan nahind’ o.
Jɔnatan sɔŋ Antiɔkus ŋun pahi Ayɔbu
54Dimbɔŋɔ nyaaŋa ka Tiraifo daa zaŋ Antiɔkus ŋun daa nyɛ nachimbil’ maa labina ka o ti pili nam zuɣupiligu m-piligi nam dibu. 55Ka Dɛmitirius ni daa kari o tɔbbi’ shɛb’ la laɣim o sanna, ka bɛ daa tuhi nyaŋ Dɛmitirius ka o zo n-kpe yɔɣu. 56Ka Tiraifo daa deei wɔbiri la mini Antiɔk su. 57Di nyaaŋa ka Antiɔkus ŋun daa na nyɛ nachimbil’ maa daa sabi gbaŋ yɛli Jɔnatan, “N zaŋ a leei maligumaaniba zuɣulana, ka zaŋ yaɣa anahi sulinsi niŋ a nuu ni, ka lan zaŋ a leei naa zɔnim’ ni yino.” 58O daa lan ti o salima parante min’ o ni yɛn diri bindirigu teebuli shɛli zuɣu, ka ti o soli ni o nyuri binnyura salima pipihi ni, ka ni tooi ye nam kpar’ ʒiɛkpeein, ka ni tooi lan gbibi salima nyɔtaɣirigu. 59Ka o daa zaŋ Jɔnatan tizo Simɔn leei gomna, zaŋ Fɔnisia teeku noli hal ni Ijipti tintariga.
60Di nyaaŋa ka Jɔnatan daa zaŋ o tɔbbihi gɔri mɔɣili duli fɔntinsi ni, ka Siria tɔbbihi zaa daa yina ti zaŋ bɛ noya naag’ o. O ni daa ti paai Ashikɛlɔn, ka tiŋ’ maa nim’ daa tuh’ o soli ni jilima. 61Ka o daa yi nimaani chaŋ Gazara, ka Gazanim’ daa kpari bɛ dunɔdaya ni o di kpɛna. Di saha ka Jɔnatan daa chɛ ka bɛ teei gil’ li n-daa nyo di tin’ kɔɣakɔɣa buɣim ka di nɛma. 62Di saha ka Gazanim’ maa naanyi tim sandaani, ka o daa deei bɛ sandaani maa, ka daa lee gbahi bɛ nanim’ bidibisi daba n-chɛ ka bɛ zaŋ ba tahi Jɛrusalɛm. Ka o tim tiŋgbɔŋ maa ni chaŋ hal ni Damaskus.
63Di saha ka Jɔnatan daa wum ni Dɛmitirius zaŋla tɔbbihi pam ka Kadɛshi din be Galili la na ni o ti yih’ o nam ni. 64Ka o daa chɛ o mabia Simɔn bɛ tiŋgbɔŋ maa ni ka chaŋ ni o ti tuh’ o. 65Ka Simɔn daa chaŋ ti dɔni Bɛtizur tooni n-tuhi ba dabisi’ gbaliŋ hal ti nyaŋ ba. 66Ka bɛ daa tim sandaani, ka o deei sandaani maa, ka yihi ba nimaani ka deei li su, ka zali tɔbbihi nimaani ka bɛ gul’ li.
67Ka Jɔnatan min’ o tɔbbihi maa daa chaŋ ti dɔni miri Galili teeku noli. Ka daa ti daŋ yiɣisibu biɛɣu asiba n-zaŋ kpa Hazɔr bɔpiɛligu polo; 68ka bɛ mini tinzun tɔbbihi maa daa ti chirigi tab’ bɔpiɛligu maa ni. Amaa bɛ daa chɛ ka shɛb’ sɔɣi dɔni gu o zoya ni, ka bɛmaŋmaŋ’ chaŋ ka bɛ min’ o ti zaŋ bɛ nyɔri yo taba. 69Di saha ka bɛn daa sɔɣi doya gu o maa daa yiɣisina nti dii gbaai ba tuhibu. 70Ka tɔbbihi bɛn daa be Jɔnatan sani daa ŋmaligi guui, ka so daa bi kpalim zani, gbaai yihila Absalom bia Matatias mini Chalifi bia Judas, ŋun daa nyɛ tɔbbihi maa sapashin’ kpɛm’ la. 71Ka Jɔnatan daa darigi cheeg’ omaŋmaŋ’ situra, ka niŋ taŋkpaɣu puɣ’ o zuɣu ka suhi Naawuni. 72Di nyaaŋa ka o daa ŋmaligi labi tɔb’ gɔɣu maa ni nti lu o dimnim’ maa zuɣu n-nyaŋ ba ka bɛ ŋmaligi guui. 73O tɔbbihi bɛn daa zɔri maa ni nya lala ka bɛ daa labina ti pahi o zuɣu ka bɛ daa kari ba hal ni Kadɛshi, bɛ sansan ni daa be luɣ’ shɛl’ la n-daa deei bɛ sansan’ maa n-dɔni nimaani. 74Ka tinzun tɔbbihi maa kaman tusaata laasabu daa lu tɔb’ ni dindali maa. Ka Jɔnatan daa labi Jɛrusalɛm.",https://www.bible.com/bible/2264/1MA.11.DBWDB
1 MAKABIIS 12,"Bɛ mini Romnim’ ni Sipaatanim’ naai noli
1Jɔnatan ni daa nya ka di saha maa viɛl’ ti o maa, ka o daa pii tuumba n-tim ba Rom ni bɛ ti neei bɛ mini ba zɔsimdi la ka kpaŋsi li pahi. 2O daa lan sabi gbana zaŋ chaŋ lala yɛla maa polo ti Sipaatanim’ mini luɣ’ shɛŋa polo nim’ gba. 3Ka bɛ daa chaŋ Rom ti kpe bɛ jina duu yɛli ba, “Maligumaaniba zuɣulana Jɔnatan mini Yɛhudianim’ zaa n-tim ti na ni ti ti neei zɔsimdi shɛli din daa pun be ti mini ya sunsuuni la ni ti mini ya noya naabu ni tab’ la.” 4Ka Romnim’ maa daa sabi gbana ti ba ni bɛ zaŋ ti ti bɛ ni yɛn gari tin’ shɛŋa ni labi kuli maa n-yɛli ba ni bɛ tim’ ba soli ka bɛ gari kuli Judia tiŋgbɔŋ ni ni alaafee.
5Jɔnatan ni daa sabi yɛtɔɣ’ shɛli ti Sipaatanim’ maa m-bɔŋɔ: 6“Man’ maligumaaniba zuɣulan’ Jɔnatan mini tiŋgbɔŋ ŋɔ jintɔriba ni maligumaaniba ni Yɛhudianim’ zaa n-sabiri gbaŋ ŋɔ puhiri ti mabihi Sipaatanima. 7Saha shɛli ha Arius ŋun daa nyɛ yi naa la daa sabila gbaŋ ti maligumaaniba zuɣulana Onias n-yɛli ni yi nyɛla ti mabihi kaman gban’ shɛli din pahi maa ni wuhi shɛm maa. 8Ka Onias daa puhi tuumba maa bɛ paabuna ni jilima, ka deei gbaŋ maa, gban’ shɛli puuni zɔsimdi mini noli naabu maa ni daa be la. 9Dinzuɣu hal ti ni kul mali kundi kasinima, ka bi lan bɔri dimbɔŋɔnim’ maa zaa yoli, 10ti lan tim na ni ti ti neei ti mini ya mabiligu ni ti zɔsimdi alikauli maa din ni chɛ ka ti ku woligi timaŋ’ ka chɛn ya; dama yi ni daa sabi gbaŋ maa ti ti na saha shɛli maa wɔɣa. 11Dinzuɣu ti kul teerila yi yɛla ti yɛlli kam ni, ti churi puhibu ni mini dabisi’ shɛŋa din niŋ kamaata dali ni ti sara malibu ni ti wunsuhigu ni kaman di ni tu ka simdi ni mabihi teeri tab’ yɛla shɛm. 12A jilima maa niŋ ti suhupiɛlli pam. 13Amaa tinim’ bɛna zahimbu mini tɔbu nyɛla din gili ti niŋ sunsuuni. Na’ shɛb’ bɛn gili ti maa nyɛla bɛn daa lo tɔbu tuhi ti. 14Ka ti daa bi bɔri ni ti zaŋ tɔb’ yɛla n-chɛ ka yi suhuri miligi bee n-chɛ ka ti mini bɛn zaŋ bɛ noya naai tab’ la mini ti zɔnim’ la suhu miligi tɔb’ maa zuɣu, 15dama ti daa nya sɔŋsim din yi ti Duuma sanna ti sɔŋ ti ka ti daa nyaŋ ti dimnim’ maa, ka fa ti bɛ nuu ni bahi. 16Dinzuɣu ti piila Antiɔkus bia Numɛnius mini Jeesɔn bia Antipata n-tim ba Rom ni bɛ ti neei ti mini ba zɔsimdi la ni ti mini ba noya naabu la. 17Ti daa lan zali ba ni bɛ kana ti puh’ a ka lan zaŋ gban’ shɛli din wuhiri ti mini ya mabiligu daalikauli la neebu yɛla ŋɔ ti a. 18Ka pumpɔŋɔ ti bɔri ni a zaŋla a zilinli ni nyɛ shɛli zaŋ chaŋ gbaŋ ŋɔ polo ti ti na.
19Bɛ ni daa sabi gban’ shɛli ti Onias maa puuni yɛtɔɣa m-bɔŋɔ: 20Man’ Sipaatanim’ Naa Arius n-sabiri gbaŋ ŋɔ puhiri maligumaaniba zuɣulana Onias. 21Ti vihi sabbunim’ ni nya zaŋ chaŋ Sipaatanim’ mini Yɛhudianim’ polo, ni bɛ nyɛla ti mabihi, ka nyɛ bɛn yi Ibrahimma zuliya ni na. 22Ka ti ni baŋ lala maa, pumpɔŋɔ sabimiya yɛli ti yi nia ni gbaai shɛm. 23Tinim’ bɛna, ti ni sabi yɛli ya ni yi biŋkɔbiri mini yi ni mali binshɛŋa nyɛla ti dini, ka ti gba dini nyɛ yi dini. Dinzuɣu ti zali ti tuumba maa ni bɛ yɛli ya di ni kul nyɛ shɛm zaa.
Jɔnatan mini Simɔn soya bɔbu
24Ka Jɔnatan daa ti lan wum ni Dɛmitirius sapashin’ kpamba maa lan zaŋla tɔbbihi pam bɛn galisi gari bɛ ni daa pun zaŋ shɛb’ kana la labina ni bɛ ti tuh’ o. 25Di saha ka Jɔnatan daa yi Jɛrusalɛm chaŋ ni o ti tuhi ba Hamat yaɣili polo, dama o daa je ni bɛ ti nya soli kpe o tiŋgbɔŋ ni na. 26Ka o daa tim puɣisiriba ni bɛ chaŋ ti nya bɛ sansan’ maa. Ka bɛ daa puɣisi chaŋ ka labina ti yɛl’ o ni bɛ dimnim’ maa malila shili ni bɛ liri bɛn’ Yɛhudianim’ maa yuŋ. 27Dinzuɣu wuntaŋ’ ni daa ti lu, Jɔnatan daa zalila o tɔbbihi ni bɛ kul gbibi bɛ bidibbina bɛ nuhi ni m-mali shili gu tɔb’ maa yuŋ saha shɛli kam; ka daa zali tɔbbihi gili sansan’ maa ti tuui. 28Bɛ dimnim’ maa ni daa wum ni Jɔnatan min’ o tɔbbihi maa mali shili ni bɛ tuhi tɔb’ maa, ka dabiɛm daa gbahi ba ka bɛ suhuri saɣim, ka bɛ daa mali buɣima sɔŋ bi sansan’ maa ni ka zo. 29Amaa Jɔnatan min’ o tɔbbihi maa daa bɛ baŋ lala hal ka biɛɣu ti neei, dama bɛ daa nya buɣim maa ni dira. 30Di saha ka Jɔnatan min’ o tɔbbihi maa daa kari doli ba, amaa ka daa bɛ paai ba, dama bɛ daa pun dula Ɛliutɛrus mɔɣili. 31Di saha ka Jɔnatan daa ŋmaligi labina ti liri Laribu ninvuɣ’ shɛb’ bɛ ni daa booni Zabadinim’ la n-daa tuhi nyaŋ ba ka di bɛ nɛma. 32Di nyaaŋa ka o daa yiɣis’ o sansan’ maa ni n-chaŋ Damaskus n-daa go n-gili di yaɣili maa ni zaa.
33Ka Simɔn gba daa yi n-chaŋ tiŋgbɔŋ maa ni hal ti paai Ashikɛlɔn mini kpiɔŋ ni be luɣ’ shɛŋa la. Ka o ti yi ni ŋ-ŋmaligi kpa Jɔpa polo m-paai nimaani libigi ba, 34dama o daa wumya ni bɛ malila shili ni bɛ zaŋ kpiɔŋ ni be luɣ’ shɛli la ti Dɛmitirius tɔbbihi la. Ka o daa zaŋ tɔbbihi zali nimaani.
35Jɔnatan ni daa ti labina, o daa laɣimla kpamba ka bɛ gbaai bɛ ni yɛn doli so’ shɛŋa m-me kpiɔŋ ni be luɣ’ shɛŋa zali Judia tiŋgbɔŋ ni, 36ka lan me Jɛrusalɛm goma ka di du m-pahi, ka me gooni din du pam zali kpiɔŋ ni be luɣ’ shɛl’ la mini Jɛrusalɛm sunsuuni ka di woligi li ka chɛ tiŋ’ maa din ni chɛ ka kpiɔŋ ni be luɣ’ shɛli maa ʒe di ko, ka tɔbbihi bɛn be di ni ku lan tooi da binshɛli bee n-kɔhi binshɛli. 37Di saha ka bɛ daa laɣim ni bɛ mali tiŋ’ maa me; gooni maa yaɣ’ shɛli din daa be wulimpuhili polo vinvamli ni la daa lumi, ka o daa lan mali yaɣ’ shɛli din yuli booni Kafɛnata la me. 38Ka Simɔn gba daa mali Adida din be Shɛfɛla la me, ka niŋ dunɔdaya mini kurimulima din yɛn kpariti li niŋ di ni.
Tiraifo gbaai Jɔnatan
39Di saha ka Tiraifo daa bɔri ni o di nam n-tuhi Naa Antiɔkus. 40Amaa o daa lee zɔrila dabiɛm ni Jɔnatan ku saɣi ka o niŋ lala, ka ni lo tɔbu tuh’ o; ka o daa bɔri soya ni o gbaai Jɔnatan ku o. Ka o daa zaŋ o tɔbbihi chaŋ Bɛtishan. 41Ka Jɔnatan daa zaŋ tɔbutuhiri’ biinsi tusaanahi chaŋ Bɛtishan ni o min’ o ti tuhi. 42Tiraifo ni daa nya ka Jɔnatan zaŋ tɔbbihi pam kana maa, ka dabiɛm daa gbaag’ o ka o daa bi lan buɣisi ni o tuh’ o. 43Lala zuɣu ka o daa deeg’ o ni jilima, ka daa paɣ’ o pam o zɔnim’ sani, ka ti o pina, ka zal’ o zɔnim’ min’ o tɔbbihi ni bɛ deemi Jɔnatan noli kaman bɛ ni kul deeri ŋun Tiraifo noli shɛm la. 44Di saha ka o daa ŋmaligi bɔhi Jɔnatan, “Wula ka a chɛ ka niriba ŋɔ zaa di wahala lala ka ti mi pala bɛn tuhiri tɔbu? 45Piimi niriba maa biɛla n-chɛ ka bɛ be a sani ka chɛ ka bɛn kpalim labi kuli, ka a doli ma ka ti chaŋ Tolɛmais ka n ti zaŋ li ti a, ka lan zaŋ kpiɔŋ ni be luɣ’ shɛŋa la mini tɔbbi’ shɛb’ bɛn kpalim nimaani mini sapashin’ kpamba ti a, di nyaaŋa ka n ŋmaligi kuli. Dama lala zuɣu ka n kana maa.
46Ka Jɔnatan daa dihi o ni yɛli shɛm maa tabili, ka niŋ kaman o ni yɛli shɛm maa. O daa bahi tɔbbihi maa ka bɛ labi kuli Judia tiŋgban’ ni. 47Ka o daa ti chɛ ka niriba tusaata kpalim o sani, ka daa chɛ niriba tusaayi niŋ Galili ka chɛ ka niriba tuhili dol’ o chaŋ. 48Amaa Jɔnatan ni daa ti kpe Tolɛmais, tiŋ’ maa nim’ daa kparila di dunoya ka gbaag’ o, ka zaŋ takɔbiri ku o niriba bɛn daa dol’ o kpe maa.
49Di nyaaŋa ka Tiraifo daa chɛ ka tɔbbihi bɛn chani tiŋa mini wɔribariba daa chaŋ Galili mini Jɛziriil Vinvamli ni ni bɛ ti ku Jɔnatan tɔbbihi bɛn kpalim maa. 50Amaa ka tɔbbihi maa daa baŋ ni bɛ gbaai Jɔnatan n-ku o min’ o niriba maa, ka daa su tab’ suhukpeen’ mɔɣu, n-daa kul doli tab’ kanna ni bɛ ti tuhi ba. 51Bɛn daa doli ba maa ni daa nya ka bɛ yi n-zani ni bɛ zabi bɛ nyɛviya zuɣu maa, ka bɛ ŋmaligi labi ka chɛ ba. 52Ka di zuɣu daa chɛ ka bɛ zaa paai Judia tiŋgbɔŋ ni ni alaafee nti kum Jɔnatan min’ o tab’ maa kuli, ka dabiɛm pam daa mali ba. Ka Izraɛlnim’ zaa daa kum pam. 53Ka zuliya shɛb’ bɛn daa gili ba maa zaa daa kpaŋdi bɛmaŋ’ ni bɛ ku ba, dama bɛ daa yɛlimi, “Bɛ lan ka toondan’ bee sɔŋda. Dinzuɣu pumpɔŋɔ chɛliya ka ti tuhi ba n-kpihim bɛ birili daadamnim’ ni.”
Simɔn lee Yɛhudianim’ toondana",https://www.bible.com/bible/2264/1MA.12.DBWDB
1 MAKABIIS 13,"1Ka Simɔn daa wum ni Tiraifo laɣimla tɔbbihi pam ni o kana ti deei Judia tiŋgbɔŋ wurim li. 2Ka o daa nya ka dabiɛm gbaag’ o niriba maa ka bɛ niŋgbuna sɔhira. Di saha ka o daa chaŋ Jɛrusalɛm nti laɣim niriba 3n-kpaŋsi ba ka yɛli ba, “Yimaŋmaŋ’ mi m mini m mabihi ni m ba yiŋnim’ ni tum tuun’ shɛŋa fukumsi zaligunim’ ŋɔ mini Naawuni jɛmbu duu ŋɔ zuɣu. Yi lan mi m mini m mabihi maa ni daa tuhi tɔb’ shɛŋa mini ti ni daa nya muɣisigu shɛŋa zaa 4Izraɛl tiŋgbɔŋ ŋɔ zuɣu, ka m mabihi maa zaa kpi ka ti chɛla n kɔŋko ŋɔ. 5Dinzuɣu pumpɔŋɔ din’ kariya ka n ti bɔri ni n zo n-tiligi n nyɛvili barina saha, dama m biɛhigu pala din gari m mabihi maa dini. 6Dama zuliyanim’ maa laɣimmi ni bɛ ku ti bɛ ni je ti zuɣu, amaa n ni zabi n tiŋgbɔŋ mini n Naawuni jɛmbu duu zuɣu, ka zabi yi paɣiba mini yi bihi zuɣu.
7Niriba maa ni daa wum yɛtɔɣa maa ka bɛ suhuri lan kpaŋsi, 8ka bɛ daa dii duhi bɛ kukoya pam yɛli, “Nyini n-nyɛ ti toondana n-zan’ a mabihi Judas mini Jɔnatan zaani. 9Tuhimi ti tɔbu kam ti ti, ka a ni yɛli ti shɛlikam zaa, ti ni niŋ li. 10Di saha ka o daa laɣim tɔbutuhiriba maa zaa, ka niŋ yomyom m-bahi me Jɛrusalɛm goma maa naai, ka pahi li yaa di luɣilikam. 11Ka o daa bo tɔbbihi pam pahi Absalom bia Jɔnatan zuɣu n-chɛ ka bɛ chaŋ Jɔpa, ka bɛ daa chaŋ ti ŋme n-kari bɛn be tiŋ’ maa ni ka ʒini nimaani.
12Di saha ka Tiraifo daa zaŋ tɔbbihi pam yiɣisi Tolɛmais chaŋ ni o ti liri Judia tiŋgbɔŋ, ka daa zaŋ Simɔn mabia Jɔnatan mali chaŋ ti chɛ ka bɛ gul’ o. 13Simɔn daa dɔnila Adida, ka bɛ nini kpa bɔpiɛligu maa polo. 14Tiraifo ni daa wum ni Simɔn n-zani o mabia Jɔnatan zaani m-mali shili ni o tuh’ o maa, ka o daa tim tuumba o sani ni bɛ ti yɛl’ o, 15“A mabia Jɔnatan daa simdi ni o yo laɣ’ shɛli niŋ nayili kpanjɔɣu ni saha shɛli o ni daa be o tuma ni la, di zuɣu ka ti na gbib’ o maa. 16Pumpɔŋɔ yom’ ma anzinfa kilɔgiram tusaata, ka zaŋ o bidibis’ ayi ti ma na pɔi ka n naanyi zaŋ o bahi, din ni chɛ ka n yi bah’ o o ti ku lan taai duŋ tuhi ti.
17Simɔn daa mi ni bɛ yɔhind’ o mi maa, amaa ka daa tim ni bɛ ti zaŋ liɣiri maa mini bihi maa na din ni chɛ ka suhuyiɣisili ku ka Yɛhudianim’ maa sunsuuni na ka bɛ ti yɛli, 18“Simɔn ni daa zaɣisi ni o ku zaŋ liɣiri la mini bihi la ti la zuɣu n-daa chɛ ka bɛ ku Jɔnatan maa.” 19Dinzuɣu ka o daa chɛ ka bɛ zaŋ bihi maa mini anzinfa kilɔgiram tusaata tim ka bɛ zaŋ ti ti o. Amaa ka Tiraifo daa bi pal’ alikauli maa, ka bi bahi Jɔnatan.
20Dimbɔŋɔ nyaaŋa ka Tiraifo daa kana ni o ti liri tiŋgbɔŋ maa saɣim li, ka daa teei gili Adɔra soli polo. Amaa ka Simɔn min’ o tɔbbihi maa daa teei tuhir’ o soli o daa yi kul kpa luɣ’ shɛli kam polo. 21Di saha ka tɔbbi’ shɛb’ bɛn daa be kpiɔŋ ni be luɣ’ shɛli polo la kul timdi tuumba Tiraifo sani n-kpaŋsir’ o ni o doli tiŋgban’ nɛli polo ka bɛ sanna ti ti ba bindirigu. 22Ka Tiraifo daa yiɣisi zaŋ o tɔbbi’ wɔribariba m-mali shili ni o chaŋ, amaa ka sakuɣizim daa lu pam dindali maa yuŋ, ka di lubu maa zuɣu daa chɛ ka o bi lan chaŋ; ka daa ŋmaligi chaŋla Giliad tiŋgbɔŋ ni. 23O ni daa ti miri Basikama, ka o daa ku Jɔnatan n-zaŋ o sɔɣi nimaani. 24Di nyaaŋa ka Tiraifo daa ŋmaligi labi omaŋmaŋ’ tiŋgbɔŋ ni.
25Ka Simɔn daa chɛ ka bɛ chaŋ ti kurig’ o mabia Jɔnatan kɔba na ti sɔɣi Mɔdɛin, din daa nyɛ bɛ yaannim’ tiŋ’ la ni. 26Ka Izraɛlnim’ zaa daa kum ka fabil’ o zuɣu pam; ka daa zaŋ dabisa gbaliŋ kum o kuli maa. 27Ka Simɔn daa me binshɛli tam o ba min’ o mabihi maa siliga zuɣu. O daa me li ka di du pam ni sokam nyari li, ka zaŋ kuɣ’ nyɛlisira tabili di tooni mini di nyaaŋa zaa. 28O daa lan me du’ chunchuna ayopɔinpɔin zali tuhi taba ti o ba min’ o ma ni o mabihi anahi la. 29Du’ chunchuna maa zuɣusaa, o daa chɛ ka bɛ zaŋla daantal’ wɔɣila sansa ka ŋme binyara kɔtomsi pa di zuɣu, ka zaŋ kuɣ’ viɛla pie taba ŋme tɔbutuhiri’ gbaɣino kɔtomsi pa di zuɣu ni bɛ teeri bɛ yɛla sahakam. O daa lan chɛ ka bɛ ŋme ŋariŋ kɔtomsi pa di zuɣu pahi tɔbutuhiri’ gbaɣino maa zuɣu din ni chɛ ka bɛnkam zaa be ŋarima ni chani teeku ni ni tooi nya li. 30O ni daa me siliga din be Mɔdɛin maa shɛm m-bala, ka di na beni hal ni zuŋɔ.
31Ka Tiraifo daa zaŋ yɔhiŋ soya doli Naa Antiɔkus ŋun daa nyɛ bipalli maa n-daa ti ku o, 32ka di nam, n-zaŋ Siria nam zuɣupiligu pili, ka daa tahi fitiina pam na tiŋgbɔŋ maa ni. 33Amaa ka Simɔn daa me yaa ni be luɣ’ shɛŋa zali Judia tiŋgbɔŋ maa ni, ka me goma gili di zaa ti tuui; ka daa me binwɔɣila, ka me goon’ kara, ka niŋ dunɔdaya mini kurimulima din ni kpariti li niŋ di ni, ka zaŋ bindira zali yaa ni be luɣ’ shɛŋa maa ni. 34Ka Simɔn daa lan bo tuumba n-tim ba Naa Dɛmitirius ŋun pahi ayi sani ni bɛ ti yɛl’ o ka o ti ba faako bɛ tiŋgbɔŋ maa ni, dama Tiraifo ŋun’ ni daa kul niŋdi shɛlikam zaa nyɛla o ʒe tiŋgbɔŋ maa. 35Ka Naa Dɛmitirius daa sabi yurilim garigibu gbaŋ din dolina ŋɔ n-tim ka bɛ zaŋ ti ti o.
36“Man’ Naa Dɛmitirius n-sabi gbaŋ ŋɔ m-puhiri Simɔn ŋun nyɛ maligumaaniba zuɣulana, ka lan nyɛ nanim’ zo ŋɔ mini Yɛhudia kpamba ni bɛ zuliya maa zaa. 37Ti daa nya salima zuɣupiligu mini salima abie tia wul’ shɛli yi ni daa zaŋ tim na ni bɛ zaŋ li ti ti la, ka saɣi ni ti ni chɛ ka ti mini ya be ni suhudoo luɣilikam zaa. Ti ni sabi gbana ti ti kpambaliba ka bɛ ku lan chɛ ka yi yo farigu. 38Ti ni daa lɔn ya alikauli shɛŋa la zaa na kul nyɛla din ʒiɛya. Chɛ ka a ni me yaa ni be luɣ’ shɛŋa la zaa nyɛla a ni su shɛŋa. 39Yi ni daa birigi ka tum ti taali shɛŋa hal ni zuŋɔ dabisili ŋɔ, ti chɛ li. Ti lan kpihim nam zuɣupiligu farigu sam’ shɛŋa din doli ya la. Bɛ ni yi deeri farigu shɛŋa Jɛrusalɛm la, bɛ ku lan deei li. 40Ka Yɛhudia ninvuɣ’ so ŋun simdi ni bɛ sab’ o pahi tɔbbihi bɛn guli nayili la zuɣu, yin’ chɛ ka bɛ sab’ o yuli, ka chɛ ka suhudoo be ti mini ya sunsuuni.”
41Yuun’ shɛli din pahiri yuun’ kɔbiga ni pisopɔin puuni ka bɛ daa paai Chɛfirinim’ naɣikɔra dapuhi maa Izraɛlnim’ zuɣu; 42ka Izraɛlnim’ maa daa piligi sabiri bɛmaŋmaŋ’ gbana, ka lɔri alikaulinim’ yɛra, “Simɔn ŋun nyɛ maligumaaniba zuɣulaan’ titali, ka lan nyɛ bɛ tɔbbihi sapashin’ kpɛma ni bɛ toondan’ la nam dibu yuun’ shɛli din daŋ tooni puuni.”
43 Di saha ka Simɔn daa zaŋ tɔbbihi chaŋ ti dɔni gu Gazara, ka chɛ ka o tɔbbihi teei gil’ li. O daa malila teei gili maʒina n-zaŋ li chaŋ tiŋ’ maa gooni gbini n-daa ti tuhi deei binwɔɣinli yini. 44Ka tɔbbihi bɛn daa be teei gili maʒina maa ni daa sɔɣi yina kpe tiŋ’ maa puuni, ka tiŋ’ maa daa dam. 45Ka tiŋ’ maa dɔbba mini paɣiba ni bɛ bihi daa darigi chɛhi bɛ situra, ka du gooni zuɣu nti kuhi pam suhi Simɔn ni o chɛ ka bɛ min’ o tɔɣisi ni suhudoo. 46Bɛ daa yɛl’ o mi, “Di darigi ti tibili kaman ti ninvuɣ’ biɛtali ni simdi shɛm, amaa zom ti nambɔɣu.” 47Ka Simɔn daa lo ba alikauli ka chɛ ba tuhibu. Amaa ka o daa lee kari ba yihi tiŋ’ maa ni, ka malimali bɛ ni daa zaŋ bɛ buɣa niŋ yiya shɛŋa ni la n-yihi li daɣiri ni, ka yili yila kpe di ni ni wumpaɣibo. 48O daa yihi daɣiri zaa di ni, ka zaŋ ninvuɣ’ shɛb bɛn doli zaligu ʒili di ni. O daa lan pahi di goma yaa, ka me omaŋmaŋ’ yili zali di ni.
49Ka bɛ daa gu bɛn be Jɛrusalɛm kpiɔŋ ni be luɣ’ shɛli polo soli, ka bɛ ku lan tooi yi n-chaŋ tiŋgbɔŋ maa ni luɣ’ shɛli nti da binshɛli bee n-kɔhi binshɛli. Dinzuɣu kum daa wum ba pam, ka kum maa daa ku bɛ ni shɛba. 50Di saha ka bɛ daa kuhi niŋ Simɔn ni o chɛ ka bɛ min’ o tɔɣisi ni suhudoo, ka o daa saɣi lala. Amaa o daa lee malila kpiɔŋ ni be luɣ’ shɛli maa n-yihi li daɣiri ni 51Yuun’ shɛli din pahiri yuun’ kɔbiga ni pisopɔin ni yin’ ni goli so ŋun pahi ayi biɛɣu pisinaata dali ka Yɛhudianim’ daa gbibi abie vari kpe di puuni ni wumpaɣibo. Bɛ daa ŋmɛrila mɔɣilɔnim’ mini guŋgombihi din mali chaɣisa ni mihi biŋkumda, ka yiini jɛmbu yila mini yil’ shɛŋa; dama bɛ daa nyaŋ bɛ dim’ titali maa, ka yih’ o Izraɛl tiŋgbɔŋ ni. 52Ka Simɔn daa zali ni bɛ puhimi dabisili maa chuɣu yuuni kam ni suhupiɛlli. Ka o daa lan pahi goon’ shɛŋa din daa be Naawuni jɛmbu duu daboli zuɣu mini kpiɔŋ ni be luɣ’ shɛli polo la yaa, ka o min’ o niriba daa be nimaani. 53Ka Simɔn daa nya ka o bia Jɔn bi doo, di saha ka o daa zaŋ o leei tɔbbihi maa zaa sapashin’ kpɛma, ka o daa be Gazara.",https://www.bible.com/bible/2264/1MA.13.DBWDB
1 MAKABIIS 14,"Simɔn paɣibu
1Yuun’ shɛli din pahiri yuun’ kɔbiga ni pisopɔinnaayi ni ka Naa Dɛmitirius daa laɣim o tɔbbihi chaŋ Miidia ni o ti bo sɔŋsim din ni chɛ ka o tooi tuhi Tiraifo. 2Ka Naa Arisasɛs, ŋun daa nyɛ Pɛriʒia mini Miidia naa la daa wum ni Dɛmitirius kpɛla o tiŋgbɔŋ maa ni na, ka o daa tim sapashin’ kpamba ni yino ni o chaŋ ti gbaag’ o zaɣ’ nɛɔŋ na. 3Ka sapashin’ kpɛm’ maa daa chaŋ ti nyaŋ Dɛmitirius tɔbbihi maa, ka gbaag’ o n-zaŋ ti ti Arisasɛs ka o kpɛh’ o duu ka chɛ ka bɛ gul’ o.
4Ka suhudoo daa kul be Judia tiŋgbɔŋ maa ni Simɔn ʒiɛmani maa ni zaa. O daa nyɛla ŋun bɔr’ o zuliya zaɣ’ viɛlli, ka bɛ nini daa tiɣi o sulinsi maa pam, ka bɛ daa ti o jilima o nyɛvili ni zaa. 5Ka o daa lan ŋme n-deei Jɔpa n-zaŋ li leei ŋarima zanibu shee, ka daa yooi soli ka bɛ ni tooi chaŋ teeku ni daa gili tin’ shɛŋa la ni, ka di daa lan pah’ o jilima pam. 6O daa yɛlig’ o zuliya maa tiŋgbani pahi ka su tiŋgbɔŋ maa zaa fukumsi. 7O daa ŋme tɔbu gbahi daba pam na. O daa di nam Gazara mini Bɛtizur ni kpiɔŋ ni be luɣ’ shɛli polo Jɛrusalɛm la; ka daa yihi li daɣiri ni, ka so daa kani ŋun ni ŋme nyɔɣu niŋ o.
8Ka Yɛhudianim’ maa daa kɔri bɛ puri ni suhudoo, ka bɛ puri ni bindira niŋda, ka bɛ tihi wandi wala pam. 9Ka ninkura daa ʒiini pala naŋgbanyɛhi n-tɔɣisiri binviɛla yɛla, ka nachimba mi zaŋ tɔbbihi nɛma din mali jilima niŋ bɛmaŋa. 10O daa ti tiŋ’ maa nim’ bindirigu ka ti ba tɔb’ tuhiri nɛma ni bɛ gu bɛmaŋa, ka o yuli du n-gili dunia luɣilikam. 11O daa chɛ ka suhudoo niŋ tiŋgbɔŋ maa ni, ka Izraɛlnim’ suhuri daa paligi. 12Ka niriba daa lan tooi ʒiini bɛmaŋmaŋ’ wain tihi mini bɛ fiig tihi gbina ni; ka so daa bi lan kpɛhiri ba dabiɛm. 13So daa lan ka tiŋgbɔŋ maa ni ŋun ni tooi tuhi ba, dama bɛ daa nyaŋ na’ shɛb’ bɛn nyɛ bɛ dimnim’ maa di saha maa. 14O daa sɔŋ tarimba bɛn zaa daa be niriba maa ni, ka daa yihi bɛn daa zo n-kpe Chɛfirinim’ la mini bɛn daa bi doli zaligu la bɛ kɔbili ni. 15O daa lan chɛ ka Naawuni jɛmbu duu mali jilima, ka lan bo Naawuni jɛmbu duu lahi la pahi.
16Ka Romnim’ mini Sipaatanim’ daa ti wum ni Jɔnatan kpiya, ka di daa niŋ ba nandahima pam. 17Bɛ ni daa ti wum ni o mabia Simɔn n-leei maligumaaniba zuɣulan’ zani o zaani, ka nyɛ ŋun su tiŋgbɔŋ maa mini di tinsi maa, 18 ka bɛ daa sabi yɛtɔɣa pa daanya parante zuɣu n-ti o n-lan neei bɛ min’ o mabihi Judas mini Jɔnatan ni daa lo tab’ zɔsimdi mini bɛ noya zaŋ naai tab’ alikauli shɛli la. 19Ka bɛ daa karim li zama tooni Jɛrusalɛm. 20Sipaatanim’ maa ni daa sabi yɛtɔɣ’ shɛŋa maa ka bɛ yaai niŋ kpe ŋɔ: Tinim’ Sipaatanim’ mini ti niriba n-sabi yɛtɔɣa ŋɔ puhiri maligumaaniba zuɣulan’ Simɔn mini kpamba ni maligumaaniba ni ti mabihi Yɛhudianim’ zaa. 21Yi ni daa tim tuun’ shɛb’ na la daa yɛli ti a jilima min’ a yuli ni du shɛm yɛla, ka ti suhuri daa paligi pam bɛ kandina maa zuɣu. 22Ti daa sabi bɛ ni yɛli ti yɛtɔɣ’ shɛŋa maa niŋ ti zaligu kundinim’ ni kaman di ni dolina shɛm ŋɔ: Antiɔkus bia Numɛnius mini Jeesɔn bia Antipata bɛn nyɛ Yɛhudianim’ tuumba la ka ti sanna ni bɛ ti neei ti mini ba zɔsimdi alikauli la. 23Ka ti niriba nini tiɣi li pam ka bɛ deei ba ni jilima, ka sabi bɛ yɛtɔɣa maa niŋ tiŋgbɔŋ maa gbana ni dooni luɣ’ shɛli, din ni chɛ ka Sipaatanim’ kul mal’ li bɛ sani, ka yaai yɛtɔɣa ŋɔ tiri Simɔn ŋun nyɛ maligumaaniba zuɣulan’ na.
24Dimbɔŋɔ nyaaŋa ka Simɔn daa lan zaŋ salima nyɔtaɣiri’ yɛlinli, din tibisim daa nyɛ kilɔgiram kɔbisinu n-tim Numɛnius Rom ni o ti lan kpaŋsi bɛ mini ba noya zaŋ naai tab’ la.
25Ka Yɛhudianim’ maa daa wum yɛla ŋɔ ka yɛli, “Wula ka ti yɛn niŋ puhi Simɔn min’ o bihi ŋɔ? 26Dama o min’ o mabihi ni o ba yiŋnim’ nyɛla bɛn daa yi n-zani n-tuhi kari Izraɛl dimnima, ka zali timaŋ’ sulinsi. 27Dinzuɣu ka bɛ daa sabi li pa daanya bin’ parilana zuɣu n-zaŋ li tam daantalisi zuɣu n-zaŋ li sa Ziɔn Zoli zuɣu.
Bɛ ni daa sabi yɛtɔɣ’ shɛŋa maa m-bɔŋɔ: Yuun’ shɛli din pahiri yuun’ Kɔbiga ni pisopɔinnaayi puuni, Simɔn maligumaaniba zuɣulaantali leebu yuma ata puuni goli so bɛ ni booni Ɛlul la biɛɣu pisaayika dali, 28Asaramɛl puuni, maligumaaniba mini niriba ni nanima ni tiŋgbɔŋ maa ni kpamba laɣiŋgu titali puuni ka bɛ daa moli yɛtɔɣa ŋɔ. 29“Tɔbu ni daa kul ŋmɛri ti ti tiŋgbɔŋ ŋɔ ni sahakam la, ka Matatias ŋun daa nyɛ maligumaana, ka nyɛ Jɛhɔyarib zuliya ni nir’ la bia Simɔn min’ o mabihi daa yi n-zani barina ni n-tuhi bɛ tiŋgbɔŋ maa dimnima, din daa chɛ ka bɛ taɣi bɛ Naawuni jɛmbu duu la mini fukumsi zaligu la zali. Bɛ daa bo jilima pam niŋ bɛ tiŋgbɔŋ ŋɔ ni. 30Jɔnatan daa zaŋ o zuliya maa noya naai taba, ka leei maligumaaniba zuɣulana pɔi ka naanyi faai siɣ’ o yaannim’ sani. 31Bɛ dimnim’ maa daa yi ti lo ni bɛ liri ba n-deei bɛ Naawuni jɛmbu duu maa, 32di saha Simɔn yiɣisirimi n-zab’ o zuliya zuɣu. O daa di omaŋmaŋ’ liɣiri pam. O daa bo bidibbina ti o tiŋgbɔŋ maa ni tɔbbihi, ka yɔri ba. 33O daa me goma gili Judia fɔntinsi zaa mini Bɛtizur, tin shɛli din daa be tintariga, ka bɛ dimnim’ daa zaŋ bɛ tɔb’ nɛma zali di ni saha shɛli ha la, ka o daa tahi Yɛhudia tɔbbihi ti ʒili nimaani. 34O daa lan me goma gili Jɔpa din daa ʒe m-baɣi teeku la, di mini Gazara din be Ashidɔd tintariga ka bɛ dimnim’ ni daa yi be di ni la. Ka o daa zaŋ Yɛhudianim’ ti ʒili nimaani ka ti ba bɛ yɛlibɔra zaa din ni sɔŋ ba bɛ labi ʒini maa ni.
35Ka niriba maa daa nya Simɔn ʒiɛyimtali min’ o ni daa bɔri ni o bo jilima shɛli zal’ o tiŋgbɔŋ ni maa, ka bɛ daa zaŋ o leei bɛ toondana mini bɛ maligumaaniba zuɣulana o ni daa niŋ dimbɔŋɔnim’ zaa maa zuɣu ni o ni daa lan nyɛ ŋun ʒe yim ka gbibi yɛlimaŋtali zaŋ chaŋ o tiŋgbɔŋ polo maa zuɣu. 36O ʒiɛmani maa ni, binyara daa kul chanila viɛnyɛliŋga din daa chɛ ka bɛ yihi Chɛfirinim’ bɛ tiŋgbɔŋ maa ni, ka daa lan yihi bɛn daa be Jɛrusalɛm Dauda tiŋ’ la ni ka me yaa ni be luɣ’ shɛli ti bɛmaŋa m-beni ka yirina nti tari Naawuni jɛmbu duu ni daa be luɣ’ shɛli maa daɣiri, ka daa niŋ binyara pam din saɣim kasitali. 37Ka o daa zaŋ Yɛhudianim’ ti ʒili nimaani, ka me gooni gil’ li din ni chɛ ka barina ku lan be tiŋgbɔŋ maa ni mini tiŋ’ maa ni, ka daa me Jɛrusalɛm goma ka di du pam.
38Ka Naa Dɛmitirius daa nya dimbɔŋɔ ka zaŋ o leei maligumaaniba zuɣulana, 39ka zaŋ o leeg’ o zɔnim’ ni yino, ka ti o jilima pam. 40Dama o daa wumya ka Romnim’ boonila Yɛhudianim’ maa bɛ zɔnima mini bɛn zaŋ bɛ noya naai taba ni bɛ mabihi, ka daa lan deei Simɔn tuumba ni jilima.
41Ka Yɛhudianim’ maa mini bɛ maligumaaniba daa zali ni Simɔn n-kul yɛn nyɛ bɛ toondana mini maligumaaniba zuɣulana sahakam hal ti paai saha shɛli anab’ maŋli ni yɛn yina. 42Bɛ daa yɛliya ni ŋuna n-yɛn nyɛ bɛ gomna n-su ba, ka su Naawuni jɛmbu duu fukumsi ŋun su ni o bo kpamba ka bɛ su di tuma, ka lan su tiŋgbɔŋ maa mini bidibbina ni yaa ni be luɣ’ shɛŋa la ni Naawuni jɛmbu duu fukumsi. 43Bɛ daa lan yɛli ni di simdi ka sokam saɣir’ o noli, ka alikauli shɛli kam yi yɛn lo, bɛn zaŋm’ o yuli lo li. Di simdi ni o ye nam kpar’ ʒiɛkpeein mini salima.
44Ninvuɣ’ so bee maligumaana so ka soli ni o yiɣisi ti ni gbaai shɛli ka saɣi ti li ŋɔ bee ŋ-ŋme o yɛligu naŋgbankpeeni. So mi ka soli ni o laɣim niriba tiŋgbɔŋ ŋɔ ni ka di pala ŋuna n-ti soli. So mi ka soli ni o ye kpar’ ʒiɛkpeein bee n-ye salima bimparilana. 45Ŋunkam birigi ti ni gbaai gbaabu shɛŋa ŋɔ bee n-zaɣisi di shɛli, dilan’ ni nya tibidarigibo.
46Ka niriba maa zaa daa saɣi ni bɛ ni ti Simɔn soli ka o tumdi kaman bɛ ni gbaai shɛm maa. 47Di saha ka Simɔn daa saɣi deei maligumaaniba zuɣulaantali maa mini tɔbbihi sapashin’ kpɛma ni Yɛhudianim’ mini maligumaaniba gomna ŋun ni guli bɛ zaa. 48Ka bɛ daa bahi noli ni bɛ sabimi li pa daanya bimparilana zuɣu n-zaŋ li zali Naawuni Jɛmbu Duu maa luɣ’ shɛli polo bɛ ni ni tooi nyari li viɛnyɛliŋga, 49ka zaŋ di sabbu maa niŋ Naawuni jɛmbu duu maa nɛma zalibu shee din ni chɛ ka Simɔn min’ o bidibisi ni tooi nya li.",https://www.bible.com/bible/2264/1MA.14.DBWDB
1 MAKABIIS 15,"Antiɔkus ŋun pahi ayopɔin suhi Simɔn ni o sɔŋ o
1Naa Dɛmitirius bia Antiɔkus daa ti sabi gbaŋ teeku ni daa gili tin’ shɛli la ni ti Simɔn ŋun daa nyɛ maligumaana, ka lan nyɛ Yɛhudianim’ gomna la mini tiŋgbɔŋ maa nim’ zaa. 2Yɛtɔɣ’ shɛŋa din daa be gbaŋ maa ni m-bɔŋɔ, “Man’ Naa Antiɔkus n-sabiri gbaŋ ŋɔ puhiri Simɔn ŋun nyɛ maligumaaniba zuɣulana ka lan nyɛ gomna ŋɔ mini Yɛhudia zuliya zaa. 3Ninvuɣ’ yoya nyɛla bɛn deei ti yaannim’ nam ŋɔ su, ka m bɔri ni n deei nam maa n-labisi li zali di zaashee. Dinzuɣu n dala tɔbbihi pam, ka mali tɔbutuhiri’ ŋarima, 4ka bɔri ni n sheei tiŋgbɔŋ ŋɔ ni na nti tuhi ninvuɣ’ shɛb’ bɛn daa saɣim ti tiŋgbɔŋ ŋɔ ka chɛ ka tinsi pam leei dabari n nam ŋɔ ni maa. 5Dinzuɣu pumpɔŋɔ n saɣi ti na’ shɛb’ bɛn daa daŋ n tooni na ni daa ŋme n-kpihim farigu shɛŋa zaa tin ya la mini bɛ ni daa yihi ya laɣ’ shɛŋa zaa yɔbu ni la. 6N tin ya soli ni yi ŋma yimaŋmaŋ’ liɣiri ka di leei yi tiŋgbɔŋ maa ni liɣiri. 7Jɛrusalɛm mini Naawuni jɛmbu duu la gba yi farigu yɔbu ni. Yi ni mali bidibbin’ shɛŋa zaa mini yi ni me kpiɔŋ ni be luɣ’ shɛŋa ka di be yi sulinsi ni ŋɔ na kul nyɛla yi dini. 8Sam’ shɛŋa din doli ya ka yi yɛn yo n-niŋ ti kpanjɔɣu ni mini yi ni ti yɛn yo sam’ shɛŋa saha shɛli ha zaa, ti ŋme n-kpihim li zuŋɔ zaŋ chana. 9Ka ti yi ti deei nam maa su, ti ni ti a mini a zuliya maa ni Naawuni jɛmbu duu jilima, din ni chɛ ka yi jilima yi palo dunia ni zaa.”
10Yuun’ shɛli din pahiri yuun’ kɔbiga ni pisopɔinnaanahi puuni ka Antiɔkus daa yi n-chaŋ ti kpe o yaannim’ tiŋgbɔŋ maa ni, ka tɔbbihi maa zaa daa laɣim o sani, ka tɔbbihi biɛla n-daa kpalim be Tiraifo sani. 11Ka Antiɔkus daa doli Tiraifo, ka o daa zo n-kuli Dɔri din nyɛ tin’ shɛli din daa baɣi teeku la ni; 12dama o daa baŋya ni o tɔbbihi maa zaa ni zo ka chɛ o maa yɛlli m-paag’ o maa. 13Ka Antiɔkus daa zaŋ tɔbbihi tuhi’ kɔbiga ni tuhi’ pisi nti pahi tɔbbihi bɛn nyɛ wɔribariba tusaanii n-chaŋ ti dɔni ni o tuhi Dɔrinima. 14Bɛ daa teei gili tiŋ’ maa zaa, ka o tɔbbi’ shɛb’ daa be ŋariŋ ni teeku puuni m-pahi n-tuhiri tɔbu maa. Ka bɛ daa mii tiŋ’ maa nima tiŋgban’ ni mini teeku puuni zaa, ka bi chɛ ka so yi tiŋ’ maa ni bee n-kpe di ni.
Romnim’ sɔŋ Yɛhudianima
15 Di saha ka Numɛnius min’ o tɔbbihi daa yi Rom n-gbibi bɛ ni daa sabi gban’ shɛŋa ti nanim’ mini tiŋgbana la labina. Ka bɛ daa sabi yɛtɔɣ’ shɛŋa din dolina ŋɔ niŋ di puuni. 16“Man’ Lusius ŋun nyɛ Romnim’ zuɣulan’ ŋɔ n-sabiri gbaŋ ŋɔ puhiri Naa Tolɛmi. 17Yɛhudianim’ bɛn nyɛ ti zɔnima ka lan nyɛ ti mini bɛn zaŋ bɛ noya naai tab’ la tuumba n-kana ni bɛ ti lan neei ti mini ba kurimbuni ha zɔsimdi la ni ti mini ba noya zaŋ naai tab’ alikauli la. Simɔn ŋun nyɛ maligumaaniba zuɣulan’ la mini Yɛhudianima n-tim ba na. 18Bɛ ʒila salima nyɔtaɣirigu din tibisim nyɛ kilɔgiram kɔbisinu na. 19Lala zuɣu ka ti yɛli ni ti sabi gbana ti nanima mini tiŋgbɔna zuɣulaannima n-yɛr’ ba ni bɛ di nahim Yɛhudianima bee n-lo tɔbu tuhi saɣim bɛ tinsi bee bɛ tiŋgbɔŋ maa bee n-zaŋ bɛ noya naai ninvuɣ’ shɛb’ bɛn tuhiri Yɛhudianima. 20Ka di nyɛla din simdi ni ti deei nyɔtaɣirigu maa bɛ sani. 21Dinzuɣu ninvuɣ’ yoya yi ti yi bɛ tiŋgbɔŋ maa ni zo n-ka yi sanna yin’ zaŋmiya ba ti Simɔn ŋun nyɛ maligumaaniba zuɣulan’ la ka o doli Yɛhudianim’ zaligu soli n-darigi bɛ tibili.”
22Zuɣulan’ maa daa lan sabila gban’ yini maa ti naa Dɛmitirius mini Atalus ni Ariaratɛs ni Arisasɛs 23ni tiŋgbɔŋ shɛŋa din yuya dolina ŋɔ zaa. Dina n-nyɛ Sampisamɛs mini Sipaata ni Dɛlɔsi ni Mindɔsi ni Sisiɔn ni Karia ni Samɔs ni Pamfilia ni Lisia ni Halikarinasusi ni Rɔdis ni Fasɛlis ni Kɔs ni Said ni Aradus ni Gɔritina ni Nidus ni Saipurus ni Sairiini. 24O daa lan sabi lala gbaŋ maa ti Simɔn ŋun daa nyɛ maligumaaniba zuɣulan’ la gba.
Antiɔkus ŋum pahiri ayopɔin mini Simɔn chɛ taba
25Ka Naa Antiɔkus ŋun pahiri ayopɔin daa lan chaŋ ti teei gili Dɔri pahi buyi, ka daa kul chɛ ka o tɔbbihi liriti li, ka daa mali tɔbutuhiri’ maʒina n-daa taɣi Tiraifo niŋ di ni, ka so ku lan tooi yi di ni bee n-yi luɣ’ shɛli polo na ti kpe di ni. 26Ka Simɔn daa tim tɔbutuhiri’ biinsi tusaayi Antiɔkus sani ni bɛ ti tuhi tɔb’ maa sɔŋ o; ka daa lan ti o anzinfa mini salima ni tɔb’ nɛma pam. 27Amaa ka o daa zaɣisi ni o ku deei li, ka daa yiɣis’ o mini Simɔn ni daa pun lo alikauli shɛŋa la zaa, ka daa wolig’ omaŋ’ ka chɛ o. 28Di nyaaŋa ka Antiɔkus daa tim o zɔnim’ ni yino, ŋun yuli daa booni Atɛnɔbius la Simɔn sani ni o ti yɛl’ o, “Nyini n-deei Jɔpa mini Gazara ni kpiɔŋ ni be luɣ’ shɛli polo Jɛrusalɛm la su. Tinsi maa mi bela n nam sulinsi ni. 29A daa bahi bɛ yaɣili maa yoli, ka saɣim tiŋgbɔŋ maa, ka ŋme n-deei tinsi pam n nam sulinsi maa ni. 30Dinzuɣu pumpɔŋɔ labisim’ a ni daa ŋme n-deei tin’ shɛŋa maa ti ma, ka zaŋ a ni deei farigu tin’ shɛŋa din ka Judia tiŋgbɔŋ ni la liɣiri ti ma, 31bee di yi pa lala nyin’ yom’ ma anzinfa din tibisim nyɛ kilɔgiram tuhi’ pinaayopɔin a ni daa saɣim binshɛŋa maa zuɣu, ka lan yo anzinfa kilɔgiram tuhi’ pinaayopɔin tinsi maa farigu zuɣu, di yi pa lala ti ni kana ti tuh’ a.
32Ka Atɛnɔbius ŋun daa nyɛ naa zo maa daa ka Jɛrusalɛm na nti nya Simɔn jilima, ka nya o salima min’ o daanzinfa parantɛnima ni o ni daa nyari tibiginsim pam shɛm, ka di daa gar’ o. Ka o daa zaŋ naa zilinli maa yɛl’ o. 33Ka Simɔn daa garigi yɛl’ o, “Tinim’ na ʒi n-deei so tiŋgbani bee n-deei so daazichi naɣila ti yaannim’ tiŋgban’ shɛli ti dimnim’ ni daa kana ti ŋme n-deei ka di bi doli zaligu sol’ la ka ti daa naɣi ŋme n-deei. 34Ka pumpɔŋɔ ti ni nya soli ŋɔ, ti kul yɛn gbibila ti yaannim’ tiŋgbani maa kirikiri. 35ka di yi nyɛla Jɔpa mini Gazara, din nyɛ tin’ shɛŋa yi ni bɔri la, bɛ daa nyɛla bɛn tumdi ti niriba mini ti tiŋgbɔŋ ŋɔ barina pam, ti ni yo a anzinfa kilɔgiram tusaata ni kɔbisinahi farigu bɛ zuɣu.”
Atɛnɔbius daa bi yɛli yɛtɔɣ’ shɛli garig’ o; 36amaa ka daa ŋmaligi ni suhuyiɣisili n-labi naa sani nti zaŋ yɛtɔɣa maa yɛl’ o, ka lan yɛl’ o Simɔn ni mali jilima shɛm ni o nini ni daa nya binshɛŋa zaa. Ka naa suhu daa yiɣisi pam.
Jɔn nyaŋ Sɛndɛbius
37Di saha maa Tiraifo daa kpɛla ŋariŋ n-zo n-kuli tin’ shɛli din yuli booni Oritɔsia la. 38Ka naa daa zaŋ Sɛndɛbius leei teeku noli tiŋgbɔna maa sapashin’ kpɛma, ka daa ti o tɔbbihi bɛn chani tiŋa mini bɛn nyɛ wɔribariba. 39O daa zal’ o ni o cham’ ti tuhi Judianima, ka mali me Kidirɔn, ka chɛ ka di dunɔdaya mali yaa din ni chɛ ka o tooi tuhi Judianima; amaa naa maŋmaŋ’ daa karitimi ni o gbaai Tiraifo. 40Ka Sandɛbius daa ka Jamnia na nti piligi yiɣisiri niriba maa suhuri, ka daa kpe Judia nti gbahi niriba ku. 41O daa mali me Kidirɔn, ka zaŋ tɔbbihi shɛba ti ʒili nimaani ni bɛ guri Judia solɔri zuɣu ŋmɛri fari nɛma kaman naa ni daa zal’ o shɛm.",https://www.bible.com/bible/2264/1MA.15.DBWDB
1 MAKABIIS 16,"1Ka Simɔn bia Jɔn daa yi Gazara chaŋ ti yɛli o ba Sandɛbius ni niŋ shɛm. 2Ka Simɔn daa yɛl’ o bidib’ kpamba ayi bɛn yuya daa booni Jɔn mini Judas la, “M mini m biɛyanim’ ni m ba yiŋnim’ zaa daa tuhi tɔbu pam Izraɛl zuɣu ti nachimbilim ni hal ni zuŋɔ, ka binyara daa tɔŋ pam ti nuhi ni, ka ti tuhi fa Izraɛl yimyim bushɛm. 3Amaa pumpɔŋɔ n kurugiya, ka Naawuni nambɔzɔbo puuni yi mi bi dɔbba. Zanimiya m mini m mabihi maa zaani n-yi n-chaŋ ti tuhi ti tiŋgbɔŋ maa zuɣu, ka sɔŋsim shɛli din yiri Naawuni sanna ni be yi sani.”
4Di saha ka Jɔn daa pii tiŋgbɔŋ maa tɔbutuhiriba tuhi’ pisi mini wɔribariba ka bɛ chaŋ ni bɛ ti tuhi Sɛndɛbius, ka yuŋ daa zibi, ka bɛ dɔni sansani Mɔdɛin. 5N-daa yi biɛɣu asibaasi ka bɛ yi n-chaŋ ti kpe bɔpiɛligu ni, luɣ’ shɛli tɔbbihi pam bɛn nyɛ tinchandiba mini wɔribariba ni daa kanna ni bɛ ti tuhi ba, ka kulibɔŋ daa be bɛ sunsuuni. 6Di saha ka Jɔn min’ o niriba maa daa teei zani ni bɛ tuhi ba. Ka o daa nya ka o tɔbbihi maa zɔrila dabiɛm ni bɛ baai du kulibɔŋ maa, ka o daa gari tooni baai du. O tɔbbihi maa ni daa nya o, ka bɛ gba dol’ o nyaaŋa baai du. 7Di saha ka o daa pirigi tɔbbihi maa buyi zuɣu, ka chɛ ka wɔribariba la be bɛ sunsuuni, dama bɛ dimnim’ bɛn daa nyɛ wɔribariba maa daa galisiya pam. 8Ka bɛ daa piɛbi kikahi ni bɛ lirimi taba, ka bɛ daa nyaŋ Sandɛbius min’ o tɔbbihi maa n-ku bɛ pam, ka bɛn kpalim daa zo nti kpe kpiɔŋ ni be luɣ’ shɛl’ la. 9Di saha Jɔn mabia Judas daa deela daŋa; amaa ka Jɔn daa kari doli ba hal ka Sandɛbius daa ti kpe Kidirɔn, o ni daa labi me tin’ shɛli la ni. 10Ka bɛ daa zo nti kpe du’ chunchun’ shɛŋa din daa be Ashidɔd mɔɣu ni la puuni, ka Jɔn daa nyɔ li buɣim. Ka bɛ niriba tusaayi laasabu daa kpi. Di nyaaŋa ka o daa lab’ kuli Judia ni alaafee.
Bɛ ku Simɔn min’ o bidibisi
11Bɛ daa zaŋla Abubus bia Tolɛmi leei Jɛriko bɔpiɛligu polo gomna di saha maa. O daa nyɛla ŋun mali anzinfa mini salima pam, 12dama o deemba n-daa nyɛ maligumaaniba zuɣulan’ maa. 13Ka karimbaani daa kpe o suhu ni ka o daa bɔri ni o deei tiŋgbɔŋ maa su, ka daa lo nia biɛri zaŋ chaŋ Simɔn min’ o bidibisi maa polo ni o ku ba. 14Di saha Simɔn daa gɔrimi kaari tiŋgbɔŋ maa ni fɔntinsi ni o niŋ bɛ yɛlibɔra ti ba. Ka o min’ o bidibisi, Matatias ni Judas daa ti chaŋ Jɛriko yuun’ shɛli din pahiri yuun’ kɔbiga ni pisopɔinnaayopɔin puuni goli so ŋun pahiri piniyini, ka bɛ boon’ o Shɛbat la ni. 15Ka Abubus bia maa daa deei ba bibiɛlim deebu n-zaŋ ba kpɛhi o ni daa me yaa ni be luɣ’ shɛli, ka di nyɛ zaɣ’ bila, ka bɛ booni li Doki la ni; ka daa chɛ ka bɛ duɣi chuɣu puhibu bindira niŋ ba saani, ka zaŋ niriba sɔɣi nimaani. 16Simɔn min’ o bidibisi maa ni o tumtumdiba ni daa ti nyu m-buɣi, ka Tolɛmi min’ o niriba maa daa yiɣisi kpuɣi bɛ bidibbina n-dii kabi chaŋ ti liri Simɔn bindira dibu duu maa ni n-ku o min’ o bidibisi maa ni o tumtumdiba shɛba. 17Di saha o daa tum ninvuɣ’ biɛtali tuumbiɛ’ titali n-daa zaŋ zaɣ’ biɛɣu yo zaɣ’ viɛlli samli.
Jɔn zani Simɔn zaani
18Di saha ka Tolɛmi daa sabi yɛla ŋɔ n-zaŋ li tim ti ti naa n-suhir’ o ni o ti o tɔbbihi na ka bɛ ti sɔŋ deei tiŋgbɔŋ maa ti o. 19Ka o daa tim tɔbbihi Gazara ni bɛ ti ku Jɔn, ka daa sabi gbana ti sapashin’ kpamba ni bɛ kana ti sɔŋ o ka o ti ba anzinfa mini salima ni pina. 20Ka o daa tim tɔbbihi shɛba ni bɛ chaŋ ti ŋme n-deei Jɛrusalɛm mini Naawuni Jɛmbu Duu dabol’ la. 21Amaa ka so daa daŋ zo n-daŋ Tolɛmi tɔbbihi maa tooni n-chaŋ Gazara ti yɛli Jɔn ni bɛ ku o ba min’ o mabihi la ka tim shɛba ni bɛ kana ti ku ŋun’ Jɔn gba. 22O ni daa wum yɛtɔɣa maa di daa dam o pam, ka o daa gbahi tɔbbi’ shɛb’ bɛn kana ni bɛ ti ku o maa n-ku ba, dama o daa pun mi ni bɛ kamina ni bɛ ti ku o.
23Jɔn ni daa tum tuun’ shɛŋa pahi min’ o ni daa tuhi tɔb’ shɛŋa ni o ni daa tum suhukpeeni tuun’ shɛŋa ni goon’ shɛŋa o ni daa me n-naai ni o ni daa di nasara shɛŋa zaa, 24bɛ sabi li niŋ o maligumaaniba zuɣulaantali yɛlikura litaafi ni o ni daa leei maligumaana zuɣulana o ba kalinsi nyaaŋa saha shɛli la zaŋ chana.",https://www.bible.com/bible/2264/1MA.16.DBWDB
2 MAKABIIS PILIGU,"PILIGU
Makabiis litaafi din pahi ayi ŋɔ nyɛla Yɛhudianim’ kurimbuni ha biɛhigu yɛtɔɣa din nyɛ Jasɛn ni daa sabi shɛli niŋ litaafi diba anu punni ka bɛ filim li sabi di zaa niŋ litaafi yini pumpɔŋɔ. Litaafi maa tɔɣisirila binshɛŋa din daa niŋ Yɛhudianim’ kurimbuni ha biɛhigu ni, zaŋ Maligumaaniba zuɣulan’ Onias ŋun daa pahiri ata la saha, (Kaman yuun’ kɔbiga ni pihinii din daa gari pɔi ka bɛ daa naanyi ti dɔɣi Yisa Masia la) hal ti paai Nikano kum yuuni (yuun’ kɔbiga ni pihiyɔbu ni yini din daa gari pɔi ka bɛ daa naanyi ti dɔɣi Yisa Masia). Ka di mini Makabiis litaafi din daŋ tooni puuni piligu suuranim’ la puuni binshɛŋa din daa niŋ la mini din be kpe ŋɔ nyɛla din doli taba. Di nyɛla din kpaŋsi zaligu dolibu pam ni laara shɛli ninvuɣ’ so ŋun kpi o yɛda niŋbu zuɣu ni yɛn nya.
Din be litaafi ŋɔ puuni
Bɛ ni sabi gban’ shɛŋa ti Yɛhudianim’ bɛn be Ijipti mini di piligu 1.1—2.32
Bɛ zabi maligumaaniba zuɣulaantali zuɣu 3.1—4.50
Antiɔkus Ɛpifanɛs ni niŋ Yɛhudianim’ alaka shɛm 5.1—7.42
Judas nasara dibu 8.1—15.39",https://www.bible.com/bible/2264/2MA.INTRO1.DBWDB
2 MAKABIIS 1,"Bɛ ni sabi gban’ shɛli ti Yɛhudianim’ bɛn be Ijipti
1Tinim’ Yɛhudianim’ bɛn be Jɛrusalɛm mini bɛn be Judia n-sabi gbaŋ ŋɔ m-puhiri ti mabihi bɛn be Ijipti ŋɔ yɛlimaŋli suhudoo puhigu.
2Naawuni niŋmi ya zaɣ’ viɛlli, ka teei o ni daa lo Ibrahimma mini Yisahaku ni Yaakubu bɛn daa nyɛ o daba bɛn ʒe o yim la alikauli shɛl’ la yɛla: 3O tim’ yi zaa suhu shɛli din ni chɛ ka yi jɛmd’ o ka tumd’ o yubu ni yi suhuri zaa yi suhu yubu ni. 4O neemi yi suhuri ka yi dol’ o zalikpana la min’ o zaligu shɛŋa din pahi la, ka o tin ya suhudoo. 5O wummi yi suhigu ka lan neei yi min’ o biɛhigu; o di chɛn ya bahi yi zaɣ’ biɛɣu nyabu saha. 6Pumpɔŋɔ ti kul bela kpe ka suhiri Naawuni tiri ya.
7Dɛmitirius nam dibu yuuni, din daa nyɛ yuun’ shɛli din pahiri kɔbiga ni pisopɔinyinika la puuni, ka tinim’ Yɛhudianim’ ŋɔ daa sabi gbaŋ ŋɔ tin ya nandahima tital’ shɛŋa din paai ti yuun’ shɛŋa ni Jeesɔn min’ o tab’ la ni daa taai duŋ zaɣisi ti tiŋgbɔŋ kasi la mini di nanima, 8ka nyo Naawuni jɛmbu duu dunoya, ka ku bɛn ka taali la nyaaŋa. Ti daa suhi ti Duuma ka o deei ti suhigu, ka ti daa zaŋ biŋkɔbiri mini chi mali sara, ka nyo firilanim’ la, ka zaŋ bɔrɔbɔro la pie taba. 9Dinzuɣu pumpɔŋɔ ti kpaŋsiri ya ni yi puhi suɣa tibu chuɣu la goli so ŋun yuli booni Kisilɛv la ni yuun’ shɛli din pahiri yuun’ kɔbiga ni pihiwɛiayika la puuni.
BƐ NI SABI GBAN SHƐLI TI ARISTƆBULUS
Naa Antiɔkus kum yɛla
10Jɛrusalɛmnim’ mini Judianima ni jintɔriba ni Judas n-sabi gbaŋ ŋɔ puhiri Aristɔbulus ŋun yi bɛ ni daa booi kpam bahi maligumaaniba shɛb’ zuɣu ni zuliya ni na, ka nyɛ Naa Tolɛmi karimba la mini Yɛhudianim’ bɛn be Ijipti. Naawuni tim’ ya alaafee. 11Ti paɣiri Naawuni pam o ni daa tiligi ti barina titaŋa ni ka zani ti nyaaŋa ti mini naa zabili la ni zuɣu. 12Dama o daa kari bɛn daa tuhiri tiŋ’ kasi la bahi. 13Naa maa ni daa zaŋ o tɔbbihi bɛn ŋmani so ku tooi nyaŋ ba maa paai Pɛriʒia, ka buɣili din nyɛ paɣa ka bɛ booni li Nania la maligumaaniba daa yɔhim ba n-zaŋ ba kpe buɣili Nania jɛmbu duu nti chɛ ŋ-ŋmahiŋmahi ba. 14Naa Antiɔkus daa loya ni o kpuɣi buɣili Nania jɛmbu duu puuni azichi, ka va o zɔnim’ pa omaŋ’ zuɣu chaŋ n-yɔhim ni o yɛn lola buɣili Nania amiliya din ni chɛ ka bɛ va o daazichi maa pam kaman sandaani liɣiri. 15Nania jɛmbu duu maa ni maligumaaniba daa kpe duu maa ni nti mali di azichi maa sɔŋ, ka Antiɔkus zaŋ o niriba maa biɛla pahi kpe jɛmbu duu maa ni ni bɛ ti deei li, bɛ ni daa kul kpe di puuni, ka bɛ daa dii yo jɛmbu duu maa dunoya. 16Ka bɛ daa yooi ashili dunoya duu maa siiliŋ zuɣusaa n-daa labi naa maa min’ o niriba maa kuɣa ku ba, ka daa ŋmahiŋmahi ba ŋ-ŋmahi bɛ zuɣuri n-zaŋ li labi niriba sani samban’ ni ha. 17Ti paɣiri ti Naawuni yɛlli kam ni. Ŋuna n-daa darigi ninvuɣ’ shɛb’ bɛn daa be biɛri biɛɣu ŋɔ tibili maa.
Buɣim di Nɛhimia sara maligu
18Ka ti ni yɛn puhi Naawuni duu daɣiri ni yibu chuɣu Kisilɛv goli biɛɣu pisinaanu dal’ la zuɣu, ti tɛhiya ni di luhiya ni ti yɛli ya ka yi gba puhi Suɣa tibu chuɣu mini buɣim shɛli bɛ ni daa ti ti saha shɛli Nɛhimia ni daa me Naawuni jɛmbu duu ŋɔ mini sara maligu bimbini ka mali sara la chuɣu. 19Dama bɛ ni daa gbahi ti yaannim’ daba n-zaŋ ba chaŋ Pɛriʒia la, ka maligumaaniba shɛb’ bɛn daa nyɛ ninvuɣ’ suma, ka beni di saha maa daa sɔɣi mooi buɣim sara maligu bimbini zuɣu n-zaŋ li ti sɔɣi vol’ ni kɔbil kuŋ ni ka bi saɣi ka so baŋ di shee. 20Amaa yuun’ gbaliŋ nyaaŋa, ka di daa ti lan tiɣi Naawuni nini, ka o daa chɛ ka Pɛriʒia naa ti Nɛhimia soli, ka o daa tim maligumaaniba zuliya ni bɛ cham’ ti yihi buɣim shɛli bɛ ni daa zaŋ sɔɣi maa na. Ka bɛ daa chaŋ ka labina ti yɛl’ o ni bɛ bi nya buɣim ni amaa bɛ naɣ’ nyala binshɛli zaɣ’ gati. Ka o daa yɛli ba ni bɛ cham’ ti zaŋ bini yihi li na. 21Ka bɛ ni daa ti zaŋ sara maligu binyara maa na ka Nɛhimia daa yɛli ba ni bɛ zaŋmi bin’ gati maa mihimihi dari maa mini binshɛŋa din pa di zuɣu maa. 22Bɛ ni daa niŋ lala ka di tooi biɛla, ka sagban’ shɛli din daa limsi wuntaŋa daa vuui, ka wuntaŋ’ nyee, ka buɣim titali daa taai ka di daa niŋ sokam alahiziba. 23Sara maa ni daa diri buɣim saha shɛli maa, ka maligumaaniba mini niriba maa zaa daa suhiri Naawuni. Jɔnatan n-daa gari tooni kaman Nɛhimia ni daa niŋ shɛm la ka bɛn kpalim garigira.
Nɛhimia wunsuhigu
24Bɛ ni daa suhiri shɛm m-bɔŋɔ:
“Yaa ti Duuma, ti Duuma Naawuni, nyini n-nam binshɛɣukam, a nyɛla ŋun yɛla mali dabiɛm, ka mali kpiɔŋ, ka nyɛ yɛlimaŋlilana ni nambɔzɔra. A ko n-nyɛ naa, ka lan niŋdi nirilim. 25A ko n-nyɛ ŋun tiri pina, a ko n-nyɛ ŋun gbibi yɛlimaŋli ka nyɛ kpiɔŋzaalana ŋun ka bahigu. Nyini n-fa Izraɛlnim’ zaɣ’ biɛɣu kam ni. Nyini n-daa pii ti yaannima m-mali ba ka bɛ be kasi. 26Deemi sara ŋɔ Izraɛlnim’ zaa zuɣu, ka gbib’ a dini, m-mal’ li ka di be kasi. 27Laɣimmi ti ninvuɣ’ shɛb’ bɛn wurim kpe yɔɣu la luɣ’ yini, ka fa bɛn nyɛ daba Chɛfirinim’ san’ la bahi. Lihimi bɛ ni zaɣisi shɛba ka ʒiɛm ba la zuɣu, ka chɛ ka Chɛfirinim’ maa baŋ ni nyini n-nyɛ ti Naawuni. 28Darigim’ putɔɣunim’ mini karimbaannim’ bɛn nahindi ti ŋɔ tibili. 29Zaŋm’ a niriba ʒil’ a tiŋgbɔn kasi la ni kaman Musa ni daa lo ti alikauli shɛm la.”
Pɛriʒia naa wum buɣim maa yɛla
30Di saha ka maligumaaniba daa yili yila.
31Sara maligu binyɛra maa ni daa di buɣim naai, ka Nɛhimia daa zali ni bɛ kpaami kpa’ gati shɛli din daa guui maa bahi kuɣ’ kara zuɣu. 32Ka bɛ daa niŋ lala ka di taai buɣim niɛm, amaa ka sara maligu bimbini zuɣu buɣim daa lan neei, ka di daa kpi. 33Yɛlli maa ni daa moli gili, ka bɛ daa yɛli Pɛriʒia naa ni bɛ ni gbahi maligumaaniba shɛba ka bɛ zaŋ buɣim ti sɔɣi luɣ’ shɛl’ la bɛ nyala kpa’ gati nimaani ni ka Nɛhimia min’ o tab’ la zaŋ li mali buɣim nyo sara maligu binyara. 34Ka naa daa vihi yɛlli maa ka daa chɛ ka bɛ bo binyara sa n-gili nimaani n-zaŋ li leei luɣ’ kasi shee. 35Ka naa maa ni daa yuri ninvuɣ’ shɛba, o daa chɛ ka o mini ba taɣi pin’ kara. 36Nɛhimia min’ o tab’ maa daa booni li la “nɛfitari.” Di gbinni nyɛla daɣiri ni yibu, amaa niriba pam daa booni li la “nafita.”",https://www.bible.com/bible/2264/2MA.1.DBWDB
2 MAKABIIS 2,"Jɛrimia zaŋ Naawuni biɛhigu shee suɣili tanti sɔɣi
1A yi lihi bɛ ni daa sabi binshɛŋa din daa niŋ sɔŋ litaafinim’ ni, a ni nya ka bɛ ni daa gbahi shɛb’ daba ni bɛ zaŋ ba chaŋ la, 2anabi Jɛrimia daa zali ba ni bɛ moomi buɣim maa shɛli mali chaŋ kaman bɛ ni pun yɛli shɛm maa. Ka anab’ maa ni daa zaŋ zaligu maa ti ba la nyaaŋa, o daa wuhi ba ni bɛ di tam Naawuni fukumsi zaligunim’ la yɛla bee nti chɛ ka anzinfa mini salima ni bɛ nachiinsi binyɛr’ shɛŋa bɛ ni ti yɛn nya nimaani ti zaŋ ba kpe yɔɣu. 3Ka o daa lan zaŋ lala yɛtɔɣa pam saɣisi ba ni bɛ di chɛ ka zaligu maa yi bɛ suhuri ni.
4Lala litaafinim’ maa puuni ka anab’ maa daa deei anabitali yɛligu ka daa zali ni Naawuni biɛhigu shee suɣili la mini Alikauli Adaka la dol’ o chaŋ Musa ni daa du nti nya Naawuni tiŋgbɔn shɛl’ la ni. 5Ka Jɛrimia daa du di zuɣu nti nya tampiŋ voli din nyɛ kpɛhili shee, ka o daa zaŋ Naawuni biɛhigu shee suɣili maa mini Alikauli Adaka la ni tulaale zim sara maligu bimbini la sɔɣi di ni ka zaŋ binyara tabilitabili di dunoli maa. 6Ka ninvuɣ’ shɛb’ bɛn daa dol’ o maa ni shɛb’ daa ti kana ti bɔri ni bɛ dalim nimaani soli amaa ka daa bi nya li. 7Jɛrimia ni daa wum lala ka o daa kpahi bɛ zuɣuri ni ka yɛli ba, “So n-ku baŋ di ni be luɣ’ shɛli hal ka Naawuni ti lan laɣim o niriba, ka wuhi ba o nambɔzɔbo. 8Di saha ka Naawuni ni ti yihi binyara ŋɔ palo, ka Naawuni jilima mini sagbani ti yina kaman di ni daa niŋ shɛm Musa saha la ni kaman Sulemaana ni daa suhi ni Jɛmbu Duu maa mali maani gahindili m-be kasi la.”
Sulemaana ni puhi chuɣu shɛm
9Di daa lan kahigi wuhi ni Sulemaana ni daa mali yɛm zuɣu n-daa chɛ ka o mali sara Naawuni jɛmbu duu la me n-naai mini di zaŋ ti Naawuni saha. 10Kaman Musa ni daa kul suhi Naawuni ka buɣim yi alizanda ni na ti di sara la shɛm, lala ka Sulemaana gba daa suhi Naawuni ka buɣim kana ti di bɛ ni zaŋdi sara shɛli nyɔri buɣim la zaa. 11Ka anabi Musa daa yɛli ni bɛ ni daa bi di alahichi sanyoo sara maa zuɣu n-daa chɛ ka buɣim maa di li maa. 12Lala n-daa nyɛ li, Sulemaana gba daa gbibila dabisa anii la.
Nɛhimia kundinim’ duu
13Yɛla ŋɔ nyɛla bɛ ni daa lan sabi shɛli yɛla Nɛhimia ni daa sabi omaŋmaŋ’ yɛla niŋ gban’ shɛŋa la ni, ka o daa lan piligi laɣisiri kundinim’ din tɔɣisiri nanim’ mini anabinim’ yɛla ni Dauda ni daa sabi yɛl’ shɛŋa ni nanim’ ni sabi gban’ shɛŋa din wuhiri alikauli palibu sara ni yɛn mali shɛm. 14Lala ka Judas gba daa doli laɣisi kundi shɛŋa zaa din daa bɔrigi saha shɛli tɔb’ ni daa lu ti zuɣu la, di zaa be ti sani. 15Dinzuɣu yi yi bɔri di shɛli, nyin’ timmi niriba na ka bɛ ti deei li tin ya na.
Bɛ yɛli ba ni bɛ puhim’ chuɣu
16Dinzuɣu ti ni maani shili ni ti puhi daɣiri ni yibu chuɣu ŋɔ, ka ti sabiri gbaŋ ŋɔ tiri ya na ni yi gba puhimi li di dabisa maa ni. 17Naawuni n-daa tilig’ o niriba, ka labisi tiŋgbɔŋ maa ti bɛ zaa, di mini nam ni maligumaanitali ni binyara zaŋ ti Naawuni 18kaman o ni daa lo alikauli shɛm o zalikpana puuni la. Ti mali tahima ni di ku yuui, Naawuni ni zo ti nambɔɣu ka laɣisi ti ti ni be dunia ŋɔ ni luɣ’ shɛli kam zaa na ti ʒil’ o tiŋgbɔŋ kasi ŋɔ ni. Dama ŋuna n-daa tiligi ti zaɣ’ biɛ’ titaŋa ni, ka mali nimaani ka di yi daɣiri ni.
Ŋun sabi litaafi ŋɔ yɛtɔɣa piligu
19Judas Makabius min’ o mabihi la ni Naawuni jɛmbu du’ tital’ la daɣiri ni yibu ni sara maligu bimbini zaŋ ti Naawuni la 20nti pahi tɔb’ shɛŋa bɛ ni daa tuhi Antiɔkus Ɛpifanɛs min’ o bia Yupato 21ni binshɛŋa din daa yi alizanda ni ka ninvuɣ’ shɛb’ bɛn daa tuhi Yɛhudianim’ daadiini zuɣu ni suhukpeeni la sanna la. Ka hal bɛ kalinli daa kul bi galisi maa zaa yoli, bɛ daa tuhi deei tiŋgbɔŋ maa zaa ka kari Chɛfirinim’ maa bahi. 22Bɛ daa lan deei Naawuni jɛmbu duu din yuli daa du dunia ni la ka di lan leei bɛ ni su shɛli, ka daa fa Jɛrusalɛm bahi, ka lan labisi fukumsi zaligu din daa yɛn kpihim’ la zali. Ka Naawuni ŋun nyɛ nirilim titalilan’ ŋɔ daa kul niŋdi ba nirilim.
23Jeesɔn ŋun daa nyɛ Sairiini nir’ la daa sabila dimbɔŋɔnim’ zaa niŋ kundi diba anu puuni, ka ti bɔri ni ti kpaŋ timaŋa n-kahim li niŋ kundi yini punni. 24Dama a yi zahim kalinli gbaliŋ shɛŋa din be di ni mini tom shɛli din yɛn beni zaŋ ti ninvuɣ’ shɛb’ bɛn bɔri ni bɛ karim yɛl’ shɛŋa din daa niŋ maa polo, 25ti nia nyɛla ti chɛ ka di niŋ bɛn bɔri ni bɛ karim li nyaɣisim, ka niŋ asama ti bɛn bɔri ni bɛ karim li n-gbaai li niŋ bɛ suhuri ni, ka niŋ bɛnkam karinda anfaani. 26Tinim’ bɛn mooi ti nini n-sabiri yɛla ŋɔ zaɣ’ jihi ŋɔ, di pala din be asama, amaa woligu puhiri ti mi ka ti gali gom di zuɣu 27kaman di ni kul bi niŋ asama ti ŋun maani chuɣu titali puhibu shili ni di ti niŋ sokam anfaani shɛm la. Amaa di zaa yoli, ti ni bɔri ni niriba pam nini tiɣi li zuɣu, ti ni tum tuun’ shɛli din to ŋɔ ni suhupiɛlli. 28Ti ni ŋmaai li la jiajia, ka lee chɛ di yɛlimaŋli maa ti ŋun daa tuui sabi li maa. 29Dama kaman ŋun su yili palli mɛbu fukumsi ni su yili maa tuma zaa fukumsi shɛm, ka ŋun mi yɛn piɛnti yili maa ni yuuni bɔri piɛnta shɛŋa din ni veeni yili maa shɛm la, man’ gba zahimbu puuni, lala n-nyɛ ti gba. 30Di nyɛla ŋun daa tuui sabi yɛlikura ŋɔ tuma ni o vihi viɛnyɛliŋga, ka chɛ ka o mini niriba tɔɣisi di yɛtɔɣa luɣ’ shɛlikam, ka zaŋ o dahima niŋ di yɛlimaŋli ni. 31Amaa ŋunkam bɔri ni o sabi yɛtɔɣa maa jiajia, bɛn’ tim’ o soli ka o kpaŋ omaŋ’ yɛl’ li jiajia, ka chɛ di yɛlimaŋli. 32Dinzuɣu pumpɔŋɔ chɛliya ka ti piligi ti lahibali maa, ka di lan pahi shɛli ti ni pun yɛli shɛm maa zuɣu, dama ti yi chɛ ka ti piligu ni yɛtɔɣa ŋɔ wɔɣa, ka ti ŋmaai ti kurimbuni ha yɛtɔɣa maa jia, ti tum jɛrilim.",https://www.bible.com/bible/2264/2MA.2.DBWDB
2 MAKABIIS 3,"Naŋgbankpeeni lu Onias mini Simɔn sunsuuni
1Onias ni daa nyɛ maligumaaniba zuɣulana m-be Jɛrusalɛm din nyɛ tin’ kasi la ni saha shɛli, suhudoo daa kul bela tiŋgbɔŋ maa ni. Sokam ni daa kul doli zaligunim’ viɛnyɛliŋga, ka di nyɛla Onias ni daa nyɛ wuntizɔra ka je tuumbiɛri la zuɣu. 2Di daa ti niŋ saha shɛli ka nanim’ la maŋmaŋ’ gba daa tibigi Naawuni jɛmbu duu maa n-tiri li jilima, ka zaŋdi pin’ gahinda na ti tiri Naawuni jɛmbu duu maa, 3hal Asia Naa Sɛliukus daa zaŋd’ omaŋmaŋ’ nyamma puuni liɣiri shɛli yɔri bɛ ni daa zaŋdi binshɛŋa maani sara maa zaa zuɣu.
4Amaa do’ so ŋun yuli daa booni Simɔn, ka o daa nyɛ Biliga zuliya ni nira, ka daa nyɛ Naawuni jɛmbu duu maa ni tuma kpɛm’ la mini maligumaaniba zuɣulana daa ti mali yɛtɔɣ’ bihi zaŋ chaŋ tiŋ’ maa daa puuni tuma polo. 5Ka o ni daa bi di nasara ka chɛ Onias zuɣu daa chɛ ka o chaŋ Apolɔnius ŋun nyɛ Taasus nira, ka nyɛ Siria yaɣ’ titali polo mini Fɔnisia gomna di saha maa sani 6nti yɛl’ o ni liɣiri kul palila Jɛrusalɛm liɣiri kpanjɔɣu ni ka bɛ bi yɛli so di yɛla. O daa yɛliya ni di galisiya hal ka bɛ ku tooi lan kal’ li, ka di mi ka sara maligu liɣiri pɔŋ ni; amaa bɛ ni tooi zaŋ li niŋ naa fukumsi ni.
Bɛ zaŋ Hɛliɔdɔrus tahi Jɛrusalɛm
7Apolɔnius mini naa ni daa ti ʒini ka o daa yɛli naa bɛ ni daa yɛl’ o liɣiri maa yɛla shɛm. Ka naa daa pii Hɛliɔdɔrus, ŋun daa su o yɛlimaana fukumsi la n-tim o ka zal’ o ni o cham’ ti zaŋ bɛ ni yɛli laɣ’ shɛli yɛla maa na. 8Ka Hɛliɔdɔrus daa dii yiɣisi gbaai soli, ka yɛli ni o chanimi ni o ti go n-kaai fɔntinsi din be Siria yaɣ’ tital’ la ni mini Fɔnisia, amaa yɛlimaŋli, naa timsim maa ka o daa chani maa.
9O ni daa ti paai Jɛrusalɛm ka maligumaaniba zuɣulan’ daa puh’ o ka niŋ o nirilim, ka o daa yɛl’ o bɛ ni yɛli ba shɛm, ka daa lan yɛl’ o daliri shɛli zuɣu o ni kana. Ka daa bɔhi ni o nya lala n-shiri nyɛ li. 10Ka maligumaaniba zuɣulana daa kahigi wuh’ o ni bɛ daa zaŋ binshɛŋa sɔŋ ka di nyɛla pakoya mini kpibisi dini, 11ka laɣ’ shɛli mi beni n-nyɛ Tɔbayasi bia Hɛrikanus ŋun nyɛ ninvuɣ’ tital’ la dini. O daa lan yɛl’ o ni di zaa yiɣisila anzinfa kilɔgiram tuhi’ pinaata mini salima kilɔgiram tusaayɔbu ni kɔbisinu. O daa lan yɛli ni zaŋ chaŋ din’ polo, Simɔn ŋun nyɛ ninvuɣ’ biɛɣu maa bi yɛli yɛlimaŋli. 12O daa lan yɛli ni din kariya ka bɛ miligi ninvuɣ’ shɛb’ bɛn niŋ nimaani kasitali mini Naawuni Jɛmbu du’ shɛli din mali jilima dunia ŋɔ zaa ni la zaligu mini di gadama kalinsi naani la suhuri.
Hɛliɔdɔrus lo nia ni o kpe Naawuni jɛmbu duu
13Amaa naa ni zali Hɛliɔdɔrus shɛm zuɣu daa chɛ ka o yɛli ni di kul kpami ni bɛ deei liɣiri maa ti niŋ naa liɣiri kpanjɔɣu ni. 14Di saha ka o daa zali dabisili, ka daa ti kpe ni o ti lihi ka bɛ mal’ liɣiri maa laasabu. Ka di daa niŋ tiŋ’ maa nim’ zaa nandahima pam. 15Ka maligumaaniba daa ye bɛ maligu malibu binyɛra n-teei do bɛ puya zuɣu sara maligu bimbini tooni n-suhiri Naawuni n-kuhiri bahiri alizanda ni ha niŋdi ŋun daa zali zaligu zaŋ chaŋ aʒiya zalibu polo la ni o gbibi li nyam hal ti zaŋ li ti bɛn daa zaŋ li sɔŋ maa. 16Nira yi daa nya maligumaaniba zuɣulana a suhu daa naan saɣim, dama o ninni biɛhigu daa taɣimi, ka a nya o ka baŋ ni suhudamli paag’ o. 17Dama dabiɛm mini niŋ’ sɔhibo daa paag’ o, ka bɛnkam daa lih’ o ninni daa naan’ nya biɛrim shɛli din be o suhu ni. 18Niriba daa yi bɛ yinsi na yomyom laɣim suhiri Naawuni ni o di chɛ ka bɛ ta luɣ’ kasi shee maa daɣiri. 19Paɣiba gba daa zaŋ buri lo bɛ nyɔri n-daai doli solɔri. Ka bɛ ni daa chɛ ka paɣisar’ shɛb’ be duu la daa zo n-yina n-doli tab’ chaŋ dunɔdaya shee, ka shɛb’ zo n-chaŋ goma gbini, ka shɛb’ mi be bɛ yinsi ka vɔbisir’ lihiri takɔriti ni. 20Ka bɛ zaa daa zaŋ bɛ nuhi duhi zuɣusaa n-suhiri Naawuni. 21Niriba maa zaa ni daa teei doya n-zaŋ bɛ nina kpa tiŋa, ka maligumaaniba zuɣulana gba teei doya suhiri Naawuni ni suhusaɣiŋgu shɛm maa, di daa malila nambɔɣu. 22Bɛ ni daa na kul suhiri ti Duuma Kpiɔŋlan’ naa ni o gum’ ka taɣi bɛ ni zaŋ laɣ’ shɛli puhi sɔŋbu maa n-ti bɛn zaŋ li puhi shɛb’ sɔŋbu maa, 23ka Hɛliɔdɔrus daa piligi o ni lo ni o tum tuun’ shɛli maa. 24Amaa o mini sapashin’ so ŋun daa gul’ o la ni daa ti kpe liɣiri kpanjɔɣu maa ni be luɣ’ shɛli maa, di saha maa ka Natitamlan’ ŋun su yiko mini fukumsi zaa shihirili daa yi zahira ni yiko, ka di niŋ bɛnkam niŋ suhukpeeni dol’ o na maa alahiziba bɛ ni daa nya Naawuni yiko maa, ka bɛ daa tarigi dabiɛm zuɣu. 25Dama wɔhu ŋun bɔb’ pam daa puhi yi bɛ sanna, ka ŋun bar’ o yɛla mali dabiɛm. Ka wɔhu maa daa kabi chaŋ Hɛliɔdɔrus sani nti yiɣisi zani n-zaŋ o bɔɣiri ŋme o. 26Bɛ daa nya ŋun bar’ o maa ka o yɛla salima gbaɣino ka gbibi salima bidibbina. Ka nachimbihi ayi gba daa puhi zanna, bɛ daa nyɛla bɛn mali yaa, ka ye neen’ shɛŋa din mali jilima, ka viɛla m-mali jiri. Ka bɛ daa kana ti zan’ o luɣa zuɣu n-kul fiɛbir’ o n-daa ti o dansi pam, 27ka o daa dii lɛbi lu tiŋa, ka zibisim titali zibig’ o sani, ka o niriba maa daa kpuɣ’ o pa amaŋka zuɣu 28n-zaŋ o chaŋ. Ninvuɣ’ so ŋun daa kul yoli zaŋ o tɔbbihi pam mini sapashin’ shɛb’ bɛn gul’ o zaa na la nti ku lan tooi sɔŋ omaŋ’ ŋɔ. Ka bɛ daa baŋ Naawuni ŋun nyɛ Natitamlan’ ŋɔ yiko ni yɛlimaŋli zaa.
Onias suhi Naawuni ni Hɛliɔdɔrus nya alaafee
29O ni daa na kul doya pansain n-kɔŋ yɛtɔɣa tɔɣisibu yiko shɛli din daa kana maa zuɣu, ka so ni daa bi lan niŋdi tahima ni o ni kpaŋ saha shɛli maa, 30ka bɛ daa paɣi Naawuni ŋun daa tum alahiziba tuma ti o jɛmbu duu maa. Ka suhupiɛlli daa lan niŋ Naawuni jɛmbu duu maa ni, du’ shɛli puuni dabiɛm mini damli ni daa na yoli kul be la, dama ti Duuma ŋun nyɛ Kpiɔŋlan’ naa daa puhi yi bɛ zuɣu. 31Ka Hɛliɔdɔrus zɔnim’ maa shɛb’ daa dii balim Onias ni o suhi Zallakudura Naa ti Hɛliɔdɔrus ŋun daa tarigi doya yɛn kpi maa ka o ti o nyɛvili. 32Ka maligumaaniba zuɣulan’ maa daa zɔri ni naa ti yɛli ni Yɛhudianim’ maa n-niŋ shɛli zaŋ chaŋ Hɛliɔdɔrus kum maa polo, ka daa suhi Naawuni ni o nya alaafee. 33Maligumaaniba zuɣulan’ ni daa na kul maani sara saha shɛli maa, ka nachimbihi shɛb’ bɛn daa pun yina la daa lan puhi zani Hɛliɔdɔrus sanna n-kul yɛla situr’ yinsi maa ka yɛl’ o, “Puhimi maligumaaniba zuɣulan’ Onias pam, dama o zuɣu ka ti Duuma lan zaŋ a nyɛvili ti a maa. 34Ka nyin’ ŋun nyɛ ti Duuma ŋun be alizanda ni ni fiɛbi so ŋɔ, nyama, yɛlimi sokam Naawuni nam jilima yiko ni nyɛ shɛm.” Bɛ ni daa kul yɛl’ lala, ka daa dii lili.
Hɛliɔdɔrus paɣi Naawuni
35Di saha ka Hɛliɔdɔrus daa mali sara paɣi ti Duuma ŋun daa tilig’ o nyɛvili maa, ka daa po pɔri pam, ka chɛbisi Onias ka zaŋ o tɔbbihi ka bɛ doli tab’ lab naa sani. 36Ka o daa ti leei Naawuni ŋun galisi maa ni daa tum tuun’ shɛŋa zaa ka o nini nya maa shɛhiralana. 37Naa ni daa bɔhi Hɛliɔdɔrus ni ninvuɣ’ ŋuni n-lee veeni ni bɛ lan tim Jɛrusalɛm, o daa yɛl’ o mi, 38“A yi mali dima bee a yi mi ni ninvuɣ’ so lɔr’ a nia biɛri a nam ŋɔ ni, nyin’ timm’ o nimaani, bɛ yi ti bi ku o gba, bɛ lee ni bu o zaa bahina; dama yɛlimaŋli Naawuni yiko tumdi tuma nimaani. 39Ŋun biɛhigu shee be alizanda ni maa maŋmaŋa n-gul’ li, ka shɛb’ yi kana ni bɛ ti niŋ li zaɣ’ biɛɣu, o ŋmɛri ba mi luhi n-ku ba.” 40Binshɛli din daa niŋ Hɛliɔdɔrus mini Naawuni jɛmbu duu kpanjɔɣu guliba maa ni m-bala.",https://www.bible.com/bible/2264/2MA.3.DBWDB
2 MAKABIIS 4,"Simɔn zaŋ Onias Taali
1Bɛ ni daa kul boli Simɔn so yuli ni ŋuna n-daa chaŋ ti yɛli liɣiri la yɛla n-tahi yɛla na ti luhi omaŋmaŋ’ yanim’ zuɣu la daa lan ŋma ʒiri pa Onias. O daa yɛliya ni ŋuna n-daa piɛli Hɛliɔdɔrus bahi ba na m-bo ashaara bahi ba maa. 2O daa bɔr’ ni o zaŋla Onias so ŋun daa nyɛ ŋun sɔŋdi tiŋ’ maa, ka nyɛ ŋun gul’ o yanima, ka lan nyɛ ŋun puu’ biɛri Naawuni zaligu kpana zuɣu la leei ninvuɣ’ so ŋun lɔri nia biɛɣu jɛndiri gomnanti. 3O jɛlinsi maa daa mooi nini hal ka Simɔn tumtumdi kpamba ni yino daa ku niriba, 4ka Onias daa baŋ ni yɛlli maa niŋ nimmoo, ka Mɛnɛsitɛus bia Apolɔnius, ŋun daa nyɛ Siria yaɣ’ shɛli din galisi polo mini Fɔnisia gomna la daa kul kpaŋsiri Simɔn tuumbiɛri maa. 5Dinzuɣu ka Onias daa chaŋ naa sani, ka di pala o daa lomi ni o chaŋ ti fiɣis’ o yanima, amaa zama maa zaa zaɣ’ viɛlli mini bɛ ninvuɣ’ yino kam zaɣ’ viɛlli zuɣu ka o daa chaŋ maa. 6Dama o daa nyaya ni naa yi bi zaŋ o nuu kpɛhi yɛla maa ni, zama yɛla ku lan mali ni suhudoo, ka di zuɣu ni chɛ ka Simɔn ku chɛ o jɛrilim tuma maa.
Jeesɔn zali Giriikinim’ kaya dolibu
7Sɛliukus ni daa ti kpi, ka Antiɔkus, bɛ ni daa lan booni so Ɛpifanɛs la di nam, ka Jeesɔn ŋun daa nyɛ Onias mabia la daa zaŋ bibiɛlim soya deei maligumaaniba zuɣulaantali yili di. 8Vihigu puuni ka o daa lo alikauli ni o ni yo anzinfa kilɔgiram tuhi’ pinaayi ni ka di niŋ daba ayi ka o lan yo anzinfa kilɔgiram tusaayi ni kɔbisiyɔpɔin. 9O daa lan lo alikauli ni o ni yo anzinfa kilɔgiram tusaanu pahi ni bɛ yi ni ti o soli ka o me diɛma ni yiɣijam duu, ka bɛ ti o bipola bɛn ni be di ni din ni chɛ ka bɛ tooi sabi Jɛrusalɛmnim’ yuya ka bɛ leei Antiɔk tiŋbihi. 10Naa ni daa kul saɣi ka Jeesɔn kpe tuma ni, di daa bi yuui ka o chɛ ka o yanim’ maa taɣi doli Giriikinim’ biɛhigu soli. 11O daa zaŋ nam so’ shɛŋa Yupolɛmus ba Jɔn, ŋun daa chaŋ Rom ni o ti bo bɛ mini ba zɔsimdi mini biɛhigu ni tab’ la ni daa zal’ la bahi, ka daa saɣim zaligu ni daa wuhi biɛhigu shɛŋa la, ka zaŋ kaya din nyɛ zaɣ’ pala din bi doli zaligu wuhiri ba. 12Ka di daa niŋ o nyaɣisim ka o me diɛma ni yiɣijam duu maa yaa ni daa be luɣ’ shɛl’ la, ka daa muɣisi nachimba bɛn nyɛ asanzanim’ kpɛhi Giriikinim’ woliɣisi pilibu ni. 13Bɛ daa zaŋ Giriikitali maa kpɛhi bɛ biɛhigu ni ti lan yaɣi, ka daa lan zaŋ tinzun kaya pam leei bɛ dini, Jeesɔn ninvuɣ’ biɛtali ni daa galisi yaɣi maa zuɣu. O daa pala wuntizɔra, dinzuɣu o daa pala maligumaaniba zuɣulana ni yɛlimaŋli, 14ka di zuɣu daa chɛ ka maligumaaniba baɣa daa lan ka sara maligu bimbini gbini tuma ni. Bɛ daa bi tibigiri Naawuni jɛmbu duu, ka daa bi lan maani sara. Bɛ daa yi kul ŋme kurugu ni bɛ chaŋ vagɔɣu ni, bɛ yɛn guumi chaŋ nti niŋdi binshɛŋa din bi doli zaligu, ka chɛ bɛ yaannim’ ni daa bo jilima shɛli zali ba la bahi, 15ka zaŋ bɛ zaɣa zaa niŋla Giriikinim’ jilima ni. 16Daliri ŋɔ zuɣu ka alizanda ni zaɣ’ biɛɣu daa lu bɛ zuɣu, ka bɛ ni daa bɔri ni bɛ kpuɣi zuliya shɛb’ biɛhigu dol’ li maa daa ŋmaligi leei bɛ dimnima n-darigi bɛ tibili. 17Nir’ yi zaɣisi Naawuni zaligu di nyɛla din bie pam. Yɛl’ shɛli din yɛn dolina ŋɔ ni kahigi di yɛlimaŋli maa wuhi.
Jeesɔn zaŋ Giriikinim’ kaya zali
18Yuma anahi kam puuni, bɛ ni daa yi laɣindi Taai n-diɛmdi diɛma ka naa beni saha shɛl’ la, 19ka Jeesɔn ŋun daa nyɛ ninvuɣ’ galiŋ la daa tim bɛ ni daa sabi ninvuɣ’ shɛb’ yuya ka bɛ leei Antiɔk tiŋbihi la ka bɛ yi Jɛrusalɛm chaŋ. O daa chɛ ka bɛ zaŋla anzinfa kilɔgiram tuhi’ pia chaŋ ni bɛ ti yo bɛ ni yɛn zaŋ binshɛŋa mali buɣili Hɛkulis la zuɣu. Ka bɛn daa zaŋ liɣiri maa daa tɛhi ni di bi simdi ni bɛ zaŋ li mali buɣili, dama di pala din tuhi; amaa ni bɛ zaŋmi li tum tuun’ shɛli. 20Dinzuɣu ŋun daa zaŋ liɣiri maa tim ba maa nia daa nyɛla bɛ zaŋ li mali Hɛkulis, amaa ka bɛn daa zaŋ liɣiri maa chaŋ maa bɛn’ daa naai noli n-zaŋ li puhila tɔbutuhiri’ ŋarima malibu.
21Filomɛto ni daa yɛn ye Ijipti nam kparibu, ka bɛ daa tim Mɛnɛsitɛus bia Apolɔnius ni o chaŋ kparibu yɛbu maa ni. Ka Antiɔkus daa ti wum ni Filomɛto leela ŋun tuhir’ o, ka o daa bo soya ni o gu omaŋa. Dinzuɣu ka o daa yiɣisi chaŋ Jɔpa. O ni daa paai Jɔpa ka o daa zaŋ gari Jɛrusalɛm. 22Ka Jeesɔn mini tiŋ’ maa nim’ daa niŋ o maraaba, ka dabi buɣim mokpala n-yo vuri zaŋ o kpe. Di nyaaŋa ka o daa zaŋ o tɔbbihi chaŋ Fɔnisia.
Mɛnɛlaus leei maligumaaniba zuɣulana
23Yuma ata nyaaŋa ka Jeesɔn daa ti tim ti ni kul boli Simɔn so yuli la mabia Mɛnɛlaus ni o zaŋ liɣiri chaŋ ti ti naa ka bahi sabi tuun’ shɛŋa din niŋ kamaata ni bɛ tum. 24Amaa o ni daa paai naa sani, o daa wuhila o yiko ni nyɛ shɛm, n-daa deei maligumaaniba zuɣulaantali maa. Jeesɔn ni daa yo shɛm ka bɛ zaŋ maligumaaniba zuɣulaantali ti o maa, o daa pahila anzinfa kilɔgiram tuhi’ pia di zuɣu. 25O ni daa deei naa zaligu maa naai ka o daa labi kuli, amaa o daa ka binshɛŋa din simdi ni maligumaaniba zuɣulaan’ mali. O daa nyɛla suhuyiɣisililana ŋun bi deera, ka lan nyɛ putɔɣulana kaman mɔɣu ni biŋkɔb’ biɛɣu la. 26Di saha ka o daa fa maligumaaniba zuɣulaantali maa Jeesɔn sani, kaman o gba ni daa fa li o mabia sani shɛm la, ka bɛ daa kar’ o tahi Ammɔn tiŋgbɔŋ ni kaman kuŋkɔɣinzɔr’ la. 27Ka Mɛnɛlaus daa kul nyɛ maligumaaniba zuɣulana, amaa o daa na ʒi n-yo o ni daa lo alikauli ni o ni yɔri naa laɣ’ shɛl’ la. 28Ka Sɔsitiratus ŋun daa nyɛ tɔbbihi sapashin’ kpɛma m-be yaa ni be luɣ’ shɛli polo la daa kul bɔhir’ o ni o yo li dama ŋuna n-daa su farigu maa deebu fukumsi, ka naa daa ti boli bɛ niriba ayi maa yɛlli maa zuɣu. 29Ka Mɛnɛlaus daa zaŋ omaŋmaŋ’ mabia Lisimakus leei maligumaaniba zuɣulan’ wulana ka o zani o zaani, ka Sɔsitiratus mi daa zaŋ Kirɛtis, ŋun daa nyɛ Saipurus tɔbbihi sapashin’ kpɛm’ la zali ka o lihir’ o tuma.
Onias kubu
30Yɛla maa ni daa na kul be lala maa ka Taasusinim’ mini Malunim’ daa taai duŋ, dama bɛ daa zaŋla bɛ tinsi maa ti Antiɔkis ŋun daa nyɛ naa mam la. 31Ka naa daa yiɣisi yomyom chaŋ ni o ti mali yɛlli maa, ka daa zaŋ Andurɔnikus ŋun daa nyɛ o kpambal’ tital’ la leeg’ o wulana ni o yuuni nam maa. 32Ka Mɛnɛlaus daa tɛhi ni o nya daliri viɛlli, ka daa zu Naawuni jɛmbu duu maa puuni salima lahi la shɛŋa ti Andurɔnikus, ka zaŋ shɛŋa kɔhi Taainim’ mini tin shɛŋa din baɣibaɣi ba maa nim’ zuɣu. 33Onias ni daa wum yɛlli maa, o daa zomi kuli Dafine din daa miri Antiɔk la nti kpe Naawuni jɛmbu duu, ka wuhi ni Mɛnɛlaus tum taali. 34Dinzuɣu ka Mɛnɛlaus daa pahi Andurɔnikus zuɣu, ka kpaŋs’ o ni o kum’ Onias. Ka Andurɔnikus daa chaŋ Onias sani nti niŋ yɛm bimbiɛri n-zaŋ o nudirigu gbaag’ o ka po pɔri, hal Onias ni daa kul mali zilisigu maa zaa yoli, o daa niŋ marisa n-chɛ ka o yi Naawuni jɛmbu duu maa ni na, di saha ka o daa dii ku o, ka bi lan lihi nya zaligu gba.
Andurɔnikus nya tibidarigibo
35Pa Yɛhudianim’ kɔŋko ka o kubu din bi doli zaligu maa daa muɣisi ka bi niŋ ba nyaɣisim, amaa tinzunnim’ pam gba. 36Ka naa ni daa ti yi Kilikia polo labina, ka Yɛhudianim’ bɛn daa be Antiɔk la daa chaŋ ti yɛl’ o bɛ ni daa ku Onias ka di ka daliri shɛm, ka tuumbiɛɣu maa yɛla daa zabi Giriikinim’ maa gba. 37Dinzuɣu Antiɔkus suhu daa saɣimiya, ka di niŋ o nambɔɣu ka o kum, ŋun kani maa ni daa mali yɛm ka gbibi omaŋ’ gbibiri suŋ shɛm zuɣu. 38Ka o suhu daa yiɣisi pam, ka o daa dii fuɣi Andurɔnikus zabba ʒiɛkpeein la ka chɛ o, ka darigi chɛh’ o situra ka zaŋ o gili tiŋ’ maa ni zaa nti paai o ni daa muɣisi Onias ku o luɣ’ shɛli maa n-daa chɛbisi ŋun suhu daa ye ninvuɣ’ kubo zuɣu maa. Ka ti Duuma daa darig’ o tibili kaman di ni simdi shɛm.
Bɛ ku Lisimakus
39Lisimakus mini Mɛnɛlaus daa zaŋla bɛ noya naai taba n-tumdi tuun’ shɛŋa din tari Naawuni jɛmbu duu daɣiri tiŋ’ maa ni. Ka bɛ yɛla daa moli gili, ka niriba daa laɣim chaŋ ti liri Lisimakus, dama bɛ daa pun zula Naawuni jɛmbu duu salima nɛma la pam. 40Zama maa nini ni daa kul moori bɛ suhuyiɣisili zuɣu maa, ka Lisimakus daa ti niriba tusaata bidibbina ni bɛ chaŋ ti liri ba ka di ka daliri, ka o daa zaŋ Auranus ŋun daa gbaai kpamli pam ka lan jɛrigi pam la leei bɛ toondana. 41Amaa Yɛhudianim’ maa ni daa baŋ ni Lisimakus kanna ni o ti liri ba, ka bɛ shɛb’ daa pihi kuɣa, ka shɛb’ kpuɣi dagbila ka shɛb’ mi kɔri tampiligim din do nimaani maa pali bɛ nuhi n-daa kul mal’ li labiri Lisimakus min’ o niriba maa yiriŋ ha. 42Ka lala zuɣu daa chɛ ka bɛ ti bɛ shɛb’ dansi ka ku bɛ shɛba, ka bɛn kpalim daa ŋmaligi guui. Ka bɛ daa ku ŋun fari Naawuni jɛmbu duu liɣiri la maŋmaŋ’ liɣiri kpanjɔɣu la gbini.
Bɛ zaŋ Mɛnɛlaus chaŋ saria karibu
43Ka bɛ daa zaŋ binshɛŋa din daa niŋ maa taali ʒili Mɛnɛlaus. 44Naa ni daa ti chaŋ Taai, ka jintɔriba daa tim niriba ata o sani ni bɛ ti zaŋ yɛlli maa sɔŋ o tooni. 45Amaa ka Mɛnɛlaus daa pun baŋ ni o ku di nasara ka lo alikauli ni o ni ti Dɔrimɛnɛs bia Tolɛmi birapu liɣiri pam ni o chɛ ka naa ti o nasara. 46Dinzuɣu ka Tolɛmi daa zaŋ naa yi samban’ ni kaman bɛ yɛn ŋmɛla pɔhim la, ka daa ŋari naa noli n-chɛ ka o taɣ’ o tɛha. 47Di mini Mɛnɛlaus ni daa tum tuumbiɛ’ shɛŋa zaa yoli ka bɛ daa yɛli ni o ka taali ka bah’ o, ka lee yɛli ni bɛ kum niriba ata shɛb’ bɛn daa bi niŋ zuɣusuŋ maa, ka hal bɛ yi di daa zaŋ bɛ yɛtɔɣa maa tahi Sintiansi sani ka ti balim o, o daa naan yɛli ni bɛ ka taali ka bahi ba. 48Ka di zuɣu daa chɛ ka bɛ daa dii ku ninvuɣ’ shɛb’ bɛn daa zabiri Jɛrusalɛmnim’ mini tiŋkpannim’ ni lahi din be kasi zuɣu maa, ka di bi doli zaligu. 49Dinzuɣu hal Taainim’ maa daa wuhiya ni bɛ je tuumbiɛɣu maa, ka daa bo binyara pam ni bɛ zaŋ mali bɛ kuya. 50Bɛn daa su yiko maa diribarilim maa zuɣu, bɛ daa kul chɛ ka Mɛnɛlaus bela o tuma ni ka o ninvuɣ’ biɛtali kul pahira, ka o leei ŋun lɔr’ o yanim’ nia biɛɣu.",https://www.bible.com/bible/2264/2MA.4.DBWDB
2 MAKABIIS 5,"Tɔbu tɔhibu ʒiinim’ nyabu
1Di saha maa dɛde ka Antiɔkus daa lan liri Ijipti m-pahi buyi. 2Kaman biɛɣu pihinahi puuni ka tiŋ’ maa zaa daa palila tɔbbihi bɛn nyɛ wɔribariba ka ye salima gbaɣinɔnima. Bɛ daa gbibila kpana mini takɔbiri n-taai kabiri yiri luɣilikam na. 3Ka tɔbbihi bɛn nyɛ wɔribariba pie tab’ ʒiɛya; bɛmbɔŋɔ yi liri yaɣili ŋɔ ka bɛn’ la gba liri yaɣili dini la ha. Ka bɛ kul gahiri nyɔtaɣirisi luɣilikam, ka tɔri piɛma, ka salima laŋgama kul nyaɣisira, ka bɛ yɛla gbaɣino balibu kam. 4Dinzuɣu sokam daa suhi Naawuni ni o chɛ ka binshɛli din yina maa nyɛla shihirili din viɛla.
Jeesɔn liri Jɛrusalɛm
5Bɛ ni daa wum ŋumaŋuma din nyɛ ʒiri ni Antiɔkus kpiya, ka Jeesɔn daa zaŋ tɔbbihi bɛn paai tuhili n-chaŋ ti liri Jɛrusalɛm. Ka bɛ daa ti nyaŋ tɔbbihi bɛn be gooni zuɣu la n-daai ba labisi nyaaŋa ka deei tiŋ’ maa, ka Mɛnɛslaus daa zo nti sɔɣi yaa ni be luɣ’ shɛli polo la. 6Amaa ka Jeesɔn daa kul moog’ o nini kur’ o yanim’ maa, ka bi baŋ ni nir’ yi ku o yanim’ ka di nasara di nyɛla zuɣu biɛɣu zaɣ’ titali. Amaa ka ŋun’ daa tɛhi ni o dirila nasara o dimnim’ zuɣu ka yɛn deei pini di zuɣu, ka pa ni o yanima. 7O daa ti bi nya tiŋgbɔŋ’ maa sulinsi; di nyaaŋa o daa ti dila vi o nia biɛri maa zuɣu, ka zo n-kuli Ammɔnnim’ tiŋgbɔŋ ni. 8Dimbɔŋɔ zaa nyaaŋa o daa ti bahila bahi’ biɛɣu. Laribu na’ so ŋun yuli daa booni Arɛtas la daa wuhiya ni o nyɛla ŋun tum taali, ka sokam daa dol’ o ka o zɔri lɔhiri tinsi, ka bɛ je o kaman ŋun’ taai duŋ zaɣisi zaligu la, ka siŋd’ o kaman ninvuɣ’ so ŋun ŋmar’ o yanim’ zuɣuri o tiŋgbɔŋ ni la, ka o daa ti zo n-kuli Ijipti. 9Ka ŋun’ ninvuɣ’ so ŋun daa kariti niriba kulisiri tinzun’ tinsi ni maa daa ti kpila tinzun tiŋgbɔŋ ni. O daa ti zo n-kulila Giriis ka niŋdi tahima ni bɛ ni gul’ o bɛ mini ba ni daa nyɛ dɔɣiriba la zuɣu. 10Ŋun’ ninvuɣ’ so ŋun daa ku niriba bahi ka so bi sɔɣi ba la, ŋun’ daa ti ka ŋun ni kum o kuli gba. O daa ka kuli, ka bɛ daa bi sɔɣ’ o o yaannim’ siliga ni.
Antiɔkus liri Jɛrusalɛm
(1 Makabiis 1.20-63)
11Din daa niŋ maa lahibali ni daa ti nti to naa, o daa tɛhiya ni Judianim’ zaa n-taai duŋ maa, ka o suhu daa yiɣisi pam, ka o daa yiɣisi Ijipti kana ti ŋme n-kpe Jɛrusalɛm. 12O daa zal’ o tɔbbihi ni bɛ yi kul chirigi so bɛn’ kum’ o, ka bɛnkam zo n-kpe bɛ yinsi bɛn’ kum’ ba ka di zo ba nambɔɣu. 13Di saha ka bɛ daa ku bipola mini ninkura, ka ku bidibisi mini paɣiba ni bihi ni paɣisara n-tabili biliɛri. 14Daba ata sunsuuni ka Jɛrusalɛm daa kɔŋ ninvuɣ’ tuhi’ pihinii. Ninvuɣ’ tuhi’ pihinahi daa lula tɔb’ ni, ka bɛ ni daa gbahi ninvuɣ’ shɛb’ daba kɔhi galisim mini bɛ ni daa ku shɛb’ maa galisim daa nyɛla yim.
15Ka Antiɔkus nini daa kul bi tiɣi dimbɔŋɔ, ka o daa lan kpe dunia zaa Naawuni jɛmbu du’ kasi la puuni, ka Mɛnɛlaus ŋun daa yi zaligu min’ o tiŋgbɔŋ nyaaŋa la daa nyɛ ŋun wuhir’ o soli. 16Ka o daa zaŋ o nuhi din bi be kasi la kpuɣi lahi din be kasi la, ka zaŋ o nu’ daɣiri maa n-va alikauli pin’ shɛŋa o na’ tab’ la ni daa zaŋ ti ni di pahi Naawuni jɛmbu duu jilima mini di dariza la. 17Antiɔkus nini daa dumi ka o daa bi baŋ ni Jɛrusalɛmnim’ daalahichi tumbu zuɣu ka bɛ Duuma suhu daa yiɣisi biɛla, ka di zuɣu daa chɛ ka o bi lihi nya luɣ’ kasi shee maa. 18Amaa di yi di daa pala bɛ tumla alahichi pam doo maa ni daa kul kab’ kpɛna ni o ti tum tuuni maa, bɛ daa naan fiɛbi kar’ o labisi saha shɛli o ni daa kul kana maa kaman bɛ ni daa fiɛbi Hɛliɔdɔrus shɛm la, Naa Sɛliukus ni daa tim so ni o chaŋ ti lihi ka bɛ kali Naawuni jɛmbu duu kpanjɔɣu ni liɣiri la. 19Amaa pa luɣ’ kasi shee maa zuɣu ka Naawuni daa pii bɛ zuliya maa, amaa bɛ zuliya maa zuɣu ka o daa pii li. 20Dinzuɣu luɣ’ kasi shee maa gba daa nyɛla din deei di tarili zuɣubiɛ’ shɛli din daa lu bɛ zuliya maa zuɣu maa ni, di nyaaŋa ka daa ti lan deei di tarili di zuɣusuŋ nyabu ni. Ka Kpiɔŋlan’ naa ni daa chɛ shɛli bahi o suhuyiɣisili zuɣu la nyɛla din ni lan nya mali zali n-lan labi di jilima ni zaa, bɛ yi lan neei bɛ mini ti Duuma ŋun galisi ŋɔ biɛhigu yaha.
Bɛ lan liri Jɛrusalɛm yaha
21Ka Antiɔkus daa va anzinfa kilɔgiram tuhi’ pihiyɔbunaayi n-zaŋ li kuli Antiɔk yomyom ka tɛhiri ni o bara maa ni be shɛm maa o ni tooi duhi ŋarima tiŋgban’ ni, ka ni tooi tam teeku kom zuɣu chana, dama o nini daa duya pam. 22Ka o daa zaŋ gomnanim’ zali ni bɛ nahindi niriba maa. O daa zaŋla Filip ŋun daa nyɛ Firijia nira, ka nyɛ ninvuɣ’ biɛɣu gari ŋun’ Antiɔkus la n-leei Jɛrusalɛm gomna. 23Ka o daa zaŋ Andurɔnikus leei Gɛrizim gomna, ka Mɛnɛlaus daa pahi niriba ŋɔ zuɣu, ŋun’ daa nahind’ o yanim’ maa pam gari bɛmbala maa ni daa niŋdi shɛm. Antiɔkus ni daa nyɛ ŋun je Yɛhudianim’ zuɣu daa chɛ 24ka o timla Apolɔnius, ŋun daa nyɛ Misianim’ tɔbbihi sapashin’ kpɛm’ la mini tɔbbihi tuhi’ pisinaayi ni bɛ chaŋ ti ku Yɛhudia dɔbba bɛnkam bi dɔbba, ka gbahi paɣiba mini bidibbihi daba kɔhi. 25Doo maa ni daa paai Jɛrusalɛm o daa niŋmi kaman suhudoo kandina ka o kana, ka daa kul be viɛnyɛliŋga n-guhi hal ni vuhim dabisi’ kasi dali. Di saha o ni daa nya ka Yɛhudianim’ maa bi tumdi tuma maa, ka o daa yɛl’ o tɔbbihi maa ni bɛ kpuɣimi bɛ bidibbina. 26Ka ninvuɣ’ shɛb’ bɛn daa yi ni bɛ ti nya ba, o daa chɛ ka bɛ zaŋ takɔbiri ku ba ka daa chɛ ka o tɔbbihi bɛn gbibi bidibbina maa daa dii kab’ kpe tiŋ’ maa puuni nti ku niriba pam.
27Amaa ka Judas Makabius min’ o o tab’ niriba awɛi daa zo n-chaŋ tiŋgban’ nɛl’ ni nti be zoya ni kaman mɔɣu ni biŋkɔbiri n-nyɛ ba la. Bɛ daa kul dirila bindira din bili zooi mɔɣu maa ni din ni chɛ ka bɛ ku ta bɛmaŋ’ daɣiri.",https://www.bible.com/bible/2264/2MA.5.DBWDB
2 MAKABIIS 6,"Bɛ niŋ Yɛhudianim’ alaka bɛ yɛda zuɣu
1Di daa bi yuui ka naa daa tim Atɛnsi kpambal’ so ni o chaŋ ti muɣisi Yɛhudianima ka bɛ chɛ bɛ yaannim’ zaligunim’ mini Naawuni zaligunim’ dolibu; 2ka lan ta bɛ Naawuni jɛmbu duu din be Jɛrusalɛm la daɣiri bol’ li Olimpianim’ buɣili Zius jɛmbu duu, ka boli jɛmbu duu din be Gɛrizim la buɣili Zius Ŋun Nyɛ Saamba Zo la jɛmbu duu kaman ninvuɣ’ shɛb’ bɛn daa pun be nimaani la ni daa niŋdi shɛm.
3Din daa dii kɔŋ tim ka ka nyabu nyɛla bɛ ni daa tumdi tuumbiɛ’ shɛŋa la. 4Dama Chɛfirinim’ maa daa kul tumdila dagɔra mini pagɔra tuma Naawuni jɛmbu duu maa ni, ka turi Naawuni jɛmbu duu maa, ka zaŋdi paɣiba kpɛri luɣ’ kasi shee la ti doona; ka din pahi nyɛla bɛ daa lan zaŋdila binshɛŋa din bi simdi na nti maani maligu. 5Bɛ daa kul zaŋla maligu shɛŋa din chihiri Naawuni zaligu ni m-pali sara maligu bimbini zuɣu. 6Niriba daa naan ku lan tooi gbibi Vuhim Dabisili bee m-puhi chu’ shɛŋa din nyɛ bɛ yaannim’ churi la bee n-yi palo ni wuhi ni bɛ nyɛla Yɛhudianima.
7Bɛ daa yi puhirila naa dɔɣim dabisili chuɣu goligoli; ka daa yi muɣisiri Yɛhudianim’ maa ka bɛ diri buɣa maligu binyara. Ka bɛ daa yi ti puhiri Diɔnisus chuɣu, bɛ muɣisiri ba mi ka pindi ivi zuɣupila m-pie taba n-chani tiri buɣili Diɔnisus jilima. 8Ka Tolɛmais niriba daa yɛl’ o ka o zali zaligunima Giriiki tin’ shɛŋa din baɣibaɣi ba la ni ka yɛli ni bɛ chɛ ka Yɛhudianim’ gba doli zaligunim’ maa, ka chɛ ka bɛ diri buɣa maligu binyara 9ni ka so yi zaɣisi ni o ku taɣi doli Giriikinim’ kaya bɛn’ kum’ o. Dinzuɣu nir’ daa naan tooi nya muɣisigu shɛŋa din daa yɛn paai ba. 10 Di daa ti niŋ ka bɛ gbahi paɣiba ayi bɛn guni bɛ bihi na. Ka bɛ daa lo bɛ biliɛri maa pa bɛ nyɔri zuɣu n-zaŋ gili tiŋ’ maa ni zaa, di nyaaŋa ka bɛ zaŋ ba du gooni zuɣu nti tiligi bɛ zuɣuri kpa tiŋa n-zaŋ ba bahi ha. 11 Ka shɛb’ mi daa ti sɔɣi be voya din miri nimaani puuni Vuhim Dabisili dali ni bɛ jɛm Naawuni ashilɔni, ka so daa chaŋ ti nyihi Filip, ka biɛrisuntali mini bɛ ni daa gbibi Vuhim Dabisili maa kasi shɛm zuɣu daa chɛ ka bɛ bi zabi bɛmaŋ’ zuɣu, ka bɛ daa nyo bɛ zaa buɣim.
Naawuni darigiri tibili ka lan zɔri nambɔɣu
12N kpamdi yinim’ bɛn karindi litaafi ŋɔ jaande ni yi di chɛ ka yi kɔba ni chɔɣisi zaɣ’ biɛ’ shɛŋa din daa niŋ maa zuɣu; amaa baŋmiya ni tibidarigibo maa daa pala din ni saɣim, di nyɛla din saɣisi ti niriba maa. 13Yɛlimaŋli, di nyɛla nirilim tuun’ titali ni bɛ darigi alahichilan’ tibili yomyom gari bɛ chɛ o ka di yuui. 14Di yi nyɛ zuliya shɛb’ bɛna Naawuni kul zaŋla suɣilo doli ba hal ka bɛ daalahichi maa ti kɔŋ tim, ka o naanyi darigi bɛ tibili. Amaa o bi niŋdi tinim’ lala 15din ni chɛ ka o ku lan darigi ti tibili di nyaaŋa saha shɛli ti daalahichi yi ti kɔŋ tim. 16Dinzuɣu o na ʒi n-vuug’ o nambɔzɔbo ka chɛ ti. Hal o ni kul zaŋ muɣisigu shɛŋa saɣisiri ti ŋɔ zaa yoli, o na ʒi n-chɛ tinim’ bɛn nyɛ o dahalali niriba ŋɔ bahi. 17Chɛliya ka ti ni yɛli shɛm ŋɔ nyɛla din teeri ti. Di kpaya ni ti yɛli yɛtɔɣa maa zaɣ’ jia.
Ɛliɛza kpi o yɛda niŋbu zuɣu
18Di saha ka bɛ daa ti muɣisi Ɛliɛza, ŋun daa nyɛ zaligu baŋda, ka nyɛ ŋun ʒe zaashe’ titali ni, ka nyɛ ŋun gbaai kpamli ka nyɛ yulilana la ni o yaag’ o noli deei kuruchu nimdi ŋubi. 19Amaa ka o daa paɣi ni o kpi ni jilima n-gari o beni ni daɣiri. Ka o daa tuhi nimdi maa bahi, ka chaŋ bɛ ni yɛn niŋ o alaka luɣ’ shɛli maa omaŋmaŋa, 20kaman di ni simdi ni bɛnkam zaa yɛn niŋ suhukpeeni n-zaɣisi binshɛŋa din bi tu dibu gba ti chaŋ lala, hal bɛ ni kul yuri bɛ dunia ŋɔ ni nyɛviya maa zaa yoli. 21Ka ninvuɣ’ shɛb’ bɛn daa su sara maligu din bi doli zaligu maa fukumsi daa zaŋ o yi kpaŋa, bɛ min’ o ni daa pun be ka di yuui zuɣu nti yɛl’ o ashilɔni ni o bom’ omaŋmaŋ’ nimdi din ŋubbu bi chihir’ o sani n-zaŋ na ti ŋubiri kaman maligu maa nimdi ka o ŋubira kaman naa ni zali shɛm maa; 22ka o yi niŋ lala o ni tiligi kum maa ni ka bɛ niŋ o nirilim bɛ min’ o ni pun nyɛ zɔri ni taba ka di yuui la zuɣu.
23Amaa ka o daa lo o suhu ni, o ni daa paai yuun’ shɛŋa maa min’ o ninkurilim dariza ni o zuɣu ni daa paligi paligir’ gahindili shɛli maa ni o ni daa mali biɛrisuŋ shɛli o bilim ni zaŋ kana la zuɣu m-pahi Naawuni ŋun be kasi ŋɔ zaligu maa zuɣu, ka daa dii zaŋ omaŋ’ ti ba ka yɛli ba ni bɛ zaŋm’ o tahi kpiimba biɛhigu shee. 24Ka o daa lan yɛli, “Tinim’ ni paai saha shɛli ŋɔ, ti bi lan veeni ʒiri ŋmabu; n yi niŋ lala, bipola maa pam ni ti yɛli ni Ɛliɛza yuun’ pihiwɛi ni ka o daa kpe tinzun daadiini puuni. 25Ka ʒi’ shɛli n ni yɛn ŋma ka di nyɛla m bɔrimi ni n yuui biɛla pahi maa zuɣu ni chɛ ka niriba pam birigi n zuɣu. Ka n gba ni nyɛla ninvuɣ’ so ŋun ta mmaŋ’ daɣiri ka dihi n ninkurilim ŋɔ vi. 26Hal pumpɔŋɔ n yi kul yi ninsalinim’ tibidarigibo ni n yi beni bee n kpimi, n ku tooi zo n-yi ti Duuma Kpiɔŋlan’ Naa nuu ni. 27Dinzuɣu n yi niŋ suhukpeeni n-zaŋ n nyɛvili ti, n ni wuhi ni n nyɛla ŋun saɣi ninkurigu. 28Ka chɛ biɛhigu din mali yu’ suŋ zali bipola, ka bɛ mi bɛ ni yɛn kpi kpirisuŋ shɛli din mali yuli zaligu kasi shɛli ti ni tiri jilima la zuɣu.” O ni daa kul yɛl’ lala, o dii chaŋla alaka niŋbu shee maa yomyom. 29Di saha ka ninvuɣ’ shɛb’ bɛn na yoli kul yɛli ni bɛ ni niŋ o din viɛl’ la daa taɣi bɛ tɛha ni bɛ niŋ o zaɣ’ biɛɣu. Dama bɛ sani o ni daa yɛli yɛtɔɣ’ shɛŋa maa daa nyɛla yinyahili yɛtɔɣa. 30Bɛ ni daa bu o hal ka o ti yɛn kpi, o daa ŋuhila pam ka yɛli, “Dimbɔŋɔ nyɛla din ne n-doya Naawuni milinsi din be kasi ŋɔ puuni. Hal n ni daa naan tooi tiligi kum ŋɔ ni maa zaa yoli, n saɣiya deei buri ka di wahala biɛri ŋɔ zaa n niŋgbuŋ ni. Amaa m mali suhupiɛlli n shia ni n ni di wahala shɛli ŋɔ zuɣu, dama ŋun’ ka n daa zɔra.”
31Dinzuɣu Ɛliɛza ni daa kpi shɛm m-bala, ka o kum maa daa zali yuli din tibisa, ka lan nyɛ din chɛ ka bɛ teer’ o suhukpeeni yɛla, ka di pala bipola kɔŋko, amaa o zuliya zaa.",https://www.bible.com/bible/2264/2MA.6.DBWDB
2 MAKABIIS 7,"Paɣa min’ o bidibisi kpi bɛ yɛda niŋbu zuɣu
1Di daa ti lan niŋ ka bɛ gbahi paɣ’ so min’ o bidibisi ayopɔin na, ka naa ti chɛ ka bɛ fiɛbiri ba barazim ka niŋdi ba alaka m-muɣisiri ba ni bɛ ŋubi kuruchu nimdi din ŋubbu daa chihiri bɛ zaligu ni. 2Ka bɛ ni yino daa leei bɛ yɛtɔɣ’ tɔɣisira n-yɛli, “Bɔ ka yi lee bɔri ni yi baŋ ti sani? Dama ti paɣiya ni ti kpi n-gari ti birigi ti yaannim’ zaligunima.”
3Ka naa suhu daa yiɣisi pam, ka o bahi noli ni bɛ zaŋmi la’ kara mini duɣ’ kara tam ka di bii pam. 4Ka bɛ daa dii zaŋ li tam yomyom ka di bii, ka o daa zali ni bɛ ŋmaam’ bɛ yɛtɔɣ’ tɔɣisiri maa zilinli, ka shi o gbana, ka ŋmah’ o nuhi min’ o naba ka o mabihi maa mini bɛ ma ʒiɛya lihira. 5O ni daa ti tarigi zaa, ka naa daa chɛ ka bɛ zaŋ o chaŋ buɣim ni be luɣ’ shɛli maa, ka o na vuhira nti zaŋ o niŋ laa ni ni bɛ chim o. Ka nyɔhi daa gbini tahilaa maa puuni; amaa ka o mabihi maa mini bɛ ma daa kpaŋsi tab’ suhuri ni bɛ kpim’ kum shɛli din ni ti ba yu’ suŋ, ka yɛra, 6“Ti Duuma Naawuni nyɛla ŋun lihiri ti, yɛlimaŋli o nyɛla ŋun zo ti nambɔɣu kaman Musa ni daa yɛli shɛm o yilli la puuni la. 7Bɛ mabia ŋun daŋ tooni maa ni daa kpi lala maa nyaaŋa, ka bɛ daa yihi ŋun pa o zuɣu na ni bɛ ti zaŋ o diɛm. Ka bɛ daa dariti sibir’ o zabiri tabil’ o zuɣugbana ka bɔhir’ o, “A ni ŋub’ li ka ti bi ŋmahiŋmahi a niŋgbuŋ? 8Ka o garigi yɛli ba o yaannim’ yɛligu ni, “Aai.” Dinzuɣu ka bɛ daa niŋ o alaka kaman bɛ ni daa niŋ o mabia la alaka shɛm la. 9Ka o ni daa ti yɛn kpi o daa yɛlimi, “Yinim’ bɛ ni yɛli noli ti shɛb’ ka yi bahi yoli ŋɔ, yi yihiri ti la pumpɔŋɔ biɛhigu ŋɔ ni, amaa dunia zaa Naa ŋɔ ni ti yiɣisi n-ti ti nyɛvili pala din ka bahigu, dama o zaligunim’ dolibu zuɣu ka ti kpi. 10O kubu nyaaŋa ka bɛ daa zaŋ ŋun pahi ata na ni bɛ ti zaŋ o diɛm. Bɛ ni ti bɔr’ o zilinli, o daa dii yihila o zilinli na yomyom, ka teeg’ o nuhi ni suhukpeeni 11ka yɛli, “Naawuni sani ka n daa deei dimbɔŋɔnima, o mi zaligu dolibu zuɣu ka m bi lihi nya li maa. M mali tahima ni n ni ti nya li o sani yaha. 12Ka nachimbil’ maa suhukpeeni maa daa gari naa mini bɛn daa be o sani maa, dama o daa bi lih’ o wahala maa ka di nyɛ shɛli.
13O gba ni daa kpi n-naai, ka bɛ daa niŋ ŋun pahi anahi gba alaka lala. 14O ni daa ti yɛn kpi o daa yɛlimi, “N ku tooi niŋ shɛli m-pahila n saɣi kpi daadamnim’ nuu ni, ka lee mali suhupiɛlli Naawuni ni tiri tahima shɛl’ la zuɣu ni o ni ti lan yiɣisi ti yaha. Amaa yinim’ bɛna yi ti ku neei kum ni n-lan nya nyɛvili.
15Ka bɛ daa zaŋ ŋun paya na nti niŋ o gba alaka, amaa ka o daa yuli naa maa ka yɛl’ o “A nyɛla daadam ka mali yiko be daadamnim’ sani. Hal a ni kul nyɛ daadam maa zaa yoli, a niŋdila a suhu ni bɔri shɛm. 16Amaa miri ka a tɛhi ni Naawuni zaŋla ti niriba maa bahi. 17Kul niŋmi lala ka a nya o yiko din galisi ŋɔ ni ti yɛn niŋ a min’ a zuliya alaka shɛm.
18O ni daa kpi n-naai ka bɛ zaŋ ŋun pahi ayɔbu na. O mi ni daa ti yɛn kpi o daa yɛlimi, “Di yɔhind’ amaŋ’ yoli. Dama tinim’ maŋmaŋ’ kɔbili ni ka di yi ka ti diri wahala shɛŋa ti ni diri ŋɔ, dama ti tumla alahichi ti Naawuni sani, dinzuɣu ka yɛlibiɛri ŋɔ paai ti maa. 19Amaa miri ka a tɛhi ni a ku nya tibidarigibo a ni yi n-zani tuhiri Naawuni ŋɔ zuɣu. 20Bɛ ma maa yɛla n-daa mali alahiziba pam, ka o yɛla simdi teebu ni jilima. Hal o ni daa kul nya o bidibis’ ayopɔin maa zaa ni kpi dahin’ yini maa zaa yoli, o daa deei li ni suhukpeeni o ni mali tahima Naawuni sani la zuɣu. 21O daa kpaŋs’ o bihi maa zaɣ’ yino kam suhu bɛ yaannim’ yɛligu ni. O ni daa mali suhukpeeni pam zuɣu, o daa zaŋla paɣitali tɛha m-pahi dɔtali suhukpeeni zuɣu, ka yɛli ba, 22“M bi mi bɛ ni daa nam ya shɛm niŋ m puli ni. Pa mani n-daa tin ya nyɛvili mini vuhim; n daa bi mi yi niŋgbuŋ yaɣa ni niŋ shɛm hal ti beni. 23Dinzuɣu ŋun nyɛ dunia namda, ka nyɛ ŋun mali daadamnim’ piligu, ka lan nyɛ ŋun zali binshɛɣukam piligu ŋɔ nambɔzɔbo puuni, o ni lan tin ya nyɛvili mini vuhim yaha, dama yi yur’ o zaligunim’ gari yimaŋa.”
24Ka Antiɔkus daa baŋ ni paɣ’ maa maan’ o la ansarisi. O daa zilisila paɣ’ maa kukoli maa. Kaluɣi maa ŋun’ daa na be o nyɛvili ni. Ka Antiɔkus daa tɔɣis’ o yɛtɔɣa, ka di pala yɛtɔɣa kɔŋko, amaa o daa pola pɔri n-lo o alikauli yɛl’ o ni o yi chɛ o yaannim’ soli maa, o ni chɛ ka o leei bundana ka o yuli du, ka zaŋ o leei o naa zo, ka lan zaŋ tiŋgbɔŋ maa yɛla malibu fukumsi niŋ o nuu ni. 25Ka nachimbil’ maa ni daa bi saɣi naa ni daa yɛli shɛm hal baabiɛla zuɣu daa chɛ ka naa bolila bɛ ma maa na nti kpaŋsir’ o ni o yɛlimi bia maa ka o tilig’ omaŋa. 26Ka naa ni daa kpaŋs’ o pam maa nyaaŋa ka o daa saɣi ni o ni balim o. 27Amaa o ni daa chaŋ mir’ o sani nti gbaag’ o yɛtɔɣa ŋɔ bɛ zuliya yɛligu ni n-yɔhindi putɔɣulan’ titali maa, “M bia, zom’ ma nambɔɣu, n daa danila a puli chira awɛi, ka mɔɣis’ a bihim yuma ata, ka wubis’ a ka yul’ a hal ka a ti paai a ni be shɛm ŋɔ. 28M bia, n suhir’ a mi, yulimi zuɣusaa mini dunia ni binshɛɣukam din be di ni ka baŋ ni Naawuni daa bi zaŋla binshɛŋa din pun beni n-nam li. Lala ka o daa nam daadamnim’ gba. 29Di zɔri nakɔha ŋɔ, amaa wuhimi ni a simdila a mabihi maa. Saɣimi deei kum, Naawuni nambɔzɔbo puuni n ni ti lan nya a min’ a mabihi maa yaha.
30O ni daa na kul yɛr’ o maa ka nachimbil’ maa daa yɛli, “Bɔ ka a lee lan guhira? N ku deei naa zaligu maa, amaa n ni dolila fukumsi zaligu shɛli Naawuni ni daa chɛ ka Musa zaŋ ti ti yaannim’ la. 31Amaa nyin’ ŋun niŋ Hiburunim’ ŋɔ zaɣ’ biɛɣu balibu kam ŋɔ, biɛhiŋ kani, a ku tooi zo n-yi Naawuni nuu ni. 32Dama tinim’ maŋmaŋ’ daalahichi zuɣu ka ti diri wahala ŋɔ. 33Ka ti Duuma ŋun be ŋɔ suhu yi yiɣisi bahi ti zuɣu saha biɛla ka o kpahi ti zuɣu ni ni o mal’ ti zali, o ni lan neeg’ o min’ o daba biɛhigu yaha. 34Amaa nyin’ ninvuɣ’ kabili ŋun bi be kasi, ka nyɛ ninvuɣ’ biɛɣu gari daadam kam ŋɔ, miri ka a mali karimbaan’ yoya ka vuhiri nyahigira zaŋ chaŋ a ni mali tahima shɛli din ka dihitabili ka niŋdi alizanda ni bihi alaka shɛli maa. 35A na bi yi Naawuni kpiɔŋlan’ Naa ŋun nyari binshɛɣukam ŋɔ saria karibu ni. 36Dama ti mabihi ŋɔ ni di wahala saha biɛla Naawuni daalikauli zuɣu, bɛ ni nya nyɛvili din ka bahigu. Amaa nyin’ ŋuna, Naawuni ni kar’ a saria ka darigi a tibili a karimbaani ŋɔ zuɣu kaman di ni simdi shɛm. 37Kaman m mabihi maa ni kul niŋ shɛm maa, man’ gba ni zaŋ n niŋgbuŋ mini n nyɛvili n-ti n yaannim’ zaligunim’ ŋɔ dolibu zuɣu, ka suhiri Naawuni ni o zom’ ti zuliya ŋɔ nambɔɣu pumpɔŋɔ, ka zaŋ nahiŋgunim’ mini alɔbɔnim’ lu a zuɣu hal ka a ti zani yim saɣi ni o kɔŋko n-nyɛ Naawuni. 38Ka m mini m mabihi ŋɔ zuɣu ni chɛ ka Kpiɔŋlan’ Naa suhuyiɣisili din lu ti zuliya zaa zuɣu ka nyɛ din doli soli ŋɔ zani tariga.”
39Ka o daansarisi yɛtɔɣa ŋɔ daa lan chɛ ka naa suhu yiɣisi pam, ka o daa niŋ bia maa alaka din bie pam. 40Ka bia maa daa kul niŋ Naawuni naani zaa ka kpi ni o ʒiɛyimtali.
41Bihi maa kubu maa nyaaŋa ka bɛ daa ku bɛ ma maa pahi.
42N ni yɛli shɛm zaŋ chaŋ bɛ ni daa niŋ ba alaka kara ni bɛ di buɣa maligu bindira maa polo ŋɔ saɣiya.",https://www.bible.com/bible/2264/2MA.7.DBWDB
2 MAKABIIS 8,"Judas Makabius taai duŋ
(1 Makabiis 3.1-26)
1Ka Judas Makabius min’ o zɔnim’ daa kpe tiŋkpansi ni ashilɔni nti sabi bɛ dɔɣiriba bɛn na gbibi Yɛhudianim’ daadiini maa yuya, ka bɛ daa laɣim kaman ninvuɣ’ tusaayɔbu. 2Ka bɛ daa suhi Naawuni ni o chɛ ka o zaɣa be bɛ ni nahindi ninvuɣ’ shɛb’ ŋɔ ni, ka zo Chɛfirinim’ ni ta jɛmbu du’ shɛli daɣiri ŋɔ nambɔɣu; 3ka lan zo bɛ ni daa saɣim tin’ shɛli ka di yɛn dahim ŋɔ nambɔɣu, ka gbilisi tibili wum ʒi’ shɛli din kuhiri niŋd’ o na ŋɔ. 4Bɛ daa lan suhi Naawuni ni o teemi bɛn bi doli zaligu la ni daa ku biliɛ’ shɛb’ bɛn ka taali ka yɛli yɛtɔɣ’ yoya jɛnd’ o yuli la yɛla, ka wuh’ o ni je zaɣ’ biɛɣu shɛm.
5Makabius ni daa kul laɣim o tɔbbihi maa, di daa bi yuui ka Chɛfirinim’ maa ku lan tooi tuh’ o, dama Naawuni suhuyiɣisili maa daa leela nambɔzɔbo. 6Ka o daa kpɛri tinsi maa ni libigiri ba n-niŋdi buɣim nyɔri fɔntinsi mini tiŋkpansi, ka ŋme n-deei tɔbbihi ni daa maani shili luɣ’ shɛŋa la, ka kari bɛ dimnim’ maa ka bɛ guui. 7O daa nyaya ka yuŋ liribu maa tir’ o nasara. Ka o suhukpeeni maa yɛla daa moli gili luɣilikam.
Tolɛmi tim Nikano ni o ti liri Judas
(1 Makabiis 3.38-41)
8Filip ni daa nya ka Judas nyari yaa biɛlabiɛla ka kul diri nasara pahira n-chani tooni maa, ka o daa sabi gbaŋ ti Tolɛmi ŋun daa nyɛ Siria yaɣ’ titali polo mini Fɔnisia gomna la ni o kana ti sɔŋ din nyɛ naa sulinsi ŋɔ. 9Di saha ka Tolɛmi daa niŋ yomyom pii Paturokulus bia Nikano ŋun daa nyɛ naa zɔnim’ ni yino la n-tim’ o ni o zaŋmi tɔbbihi bɛn ku pooi tuhi’ pisi, ka nyɛ bɛn yi Chɛfirinim’ zuliya kam ni na chaŋ ti kpihim Judianim’ maa zaa birili. O daa zaŋla Gɔrigias ŋun daa nyɛ sapashin’ kpɛma, ka mi tɔb’ tuhibu looloochi la pah’ o zuɣu. 10Ka Nikano daa lo ni o gbahi Yɛhudianim’ maa daba kɔhi n-zaŋ li yo Romnim’ farigu samli din daa na kpalim doli naa la; di daa nyɛla anzinfa kilɔgiram tuhi’ pisopɔinayika. 11Di saha ka o daa dii tim ti moli ninvuɣ’ shɛb’ bɛn be teeku noli tinsi ni ni bɛ kana ti da Yɛhudianim’ niŋ bɛ daba. O daa lo alikauli ni o ni kɔhi daba pihiwɛi la pɔŋ’ tuhili, ka daa bi tɛhi ni ti Duuma Kpiɔŋlan’ Naa ni yɛn kar’ o saria shɛm saha daa bi wɔɣa.
Judas baŋ Nikano ni lo nia shɛŋa
(1 Makabiis 6.42-54)
12Ka lahibali daa ti nti to Judas Nikano ni lɔri nia ni o liri ba shɛm; o ni daa yɛl’ o tab’ maa tɔbbihi maa paabuna maa yɛla, 13bɛn daa nyɛ dabiɛmnima ka bi dihi Naawuni yɛlimaŋli tabili daa zomi yi n-kpe yɔɣu. 14Ka shɛb’ mi daa kɔhi bɛ neen’ shɛŋa din daa kpalim. Bɛ daa na kul suhiri Naawuni ni o fam’ Nikano ŋun nyɛ Chɛfir’ la ni daa zaŋ ninvuɣ’ shɛb’ kɔhi pɔi ka ti naanyi kana ti liri ba la bahi, 15hal di yi pa bɛmaŋmaŋ’ zuɣu amaa o ni daa lo bɛ yaannim’ alikauli shɛli la zuɣu min’ o ni daa zaŋ o yuli din be kasi ka mali jilima boli ba la zuɣu. 16Amaa ka Makabius daa laɣim o tɔbbihi maa, ka bɛ kalinli yiɣisi tusaayɔbu. Ka o kpaŋsi ba ni bɛ di chɛ ka dabiɛm mali ba bɛ dimnim’ maa zuɣu. O daa yɛli ba ni bɛ miri ka bɛ zɔri Chɛfir’ tɔbbi’ gbaliŋ shɛb’ bɛn kanna ni putɔɣu ni bɛ ti liri ba maa, amaa ni bɛ tuhimi tɔb’ maa ni suhukpeeni. 17O daa lan yɛli ba ni bɛ miri ka bɛ tam Chɛfirinim’ maa ni daa tum tuumbiɛ’ shɛŋa jɛndi luɣ’ kasi shee la mini bɛ ni daa niŋ tiŋ’ maa nim’ fitiina shɛŋa la yɛla ni bɛ ni daa lan ŋme n-kpihim bɛ yaannim’ biɛhigu soya la. 18O daa yɛli ba “Dama bɛ niŋla bɛ bidibbina naani ka nyuri bara, amaa tinim’ niŋla Kpiɔŋlan Naa Naawuni ŋɔ naani, ŋun mali yiko din ni tooi guhim o zuɣu yim ka di ŋme bɛn kanna ni bɛ ti tuhi ti ŋɔ zaa luhi, hal di yi niŋ talahi, di ni tooi ŋme dunia zaa luhi.
19Din pahi nyɛla, o daa lan yɛli ba bɛ yaannim’ ni daa nya sɔŋsim shɛm saha shɛŋa puuni Sɛnachɛrib ʒiɛman’ ni bɛ ni daa ku tɔbbihi tuhi’ kɔbiga ni tuhi’ pihiniinaanu la. 20Ka bɛ mini Galɛshianim’ ni daa tuhi tɔb’ shɛli Babilɔnia la, Yɛhudia tɔbbihi tusaanii la ni daa chaŋ ti tuhi sɔŋ Masidɔnia tɔbbihi tusaanahi la, hal bɛ ni daa kul daai Masidɔnia tɔbbihi maa tabili dukpini kirikiri la zaa yoli, sɔŋsim daa yi alizanda ni na ti sɔŋ tɔbbihi tusaanii maa ka bɛ daa nyaŋ Galɛshia tɔbbihi maa tuhi’ kɔbiga ni tuhi’ pisi, ka di nɛma pam.
Judas nyaŋ Nikano
(1 Makabiis 3.54—4.25)
21Yɛtɔɣa ŋɔ ka o daa zaŋ kpaŋsi ba pam, ka chɛ ka bɛ mali shili ni bɛ kpi bɛ zaligunim’ mini bɛ tiŋgbɔŋ zuɣu; di saha ka o daa pirig’ o tɔbbihi maa ʒii bunahi. 22O daa chɛ ka o mabihi, Simɔn mini Yisifu ni Jɔnatan leei pirigibu kam sapashin’ kpɛma ka o zaŋ tɔbbihi tuhili ni kɔbisinunu niŋ bɛ yino kam sulinsi ni. 23Di nyaaŋa ka o daa chɛ ka Ɛliɛza duh’ o yee n-karim kundi kasi puuni yɛtɔɣa pampam, ka o daa zaŋ kpaŋsibu yɛtɔɣili ŋɔ yɛli ba, “Naawuni ni sɔŋ ti”. Di saha ka omaŋmaŋ’ daa gari tooni n-zaŋ bɛ ni daa pirigi shɛb’ tuuli la chaŋ ka bɛ mini Nikano ti zaŋ nya taba.
24Ka Kpiɔŋlan’ Naa daa be bɛ sani n-sɔŋ ba ka bɛ ku bɛ dimnim’ bɛn nyɛ Nikano tɔbbihi maa tusaawɛi ka ti bɛ pam dansi n-gbarigi ba, ka di zuɣu daa chɛ ka bɛ zaa ŋmaligi guui. 25Ka bɛ daa fa ninvuɣ’ shɛb’ bɛn daa kana ni bɛ ti da ba leei daba maa liɣiri. Bɛ ni daa kari doli bɛ dimnim’ maa chaŋ tooni ha, ka di daa kpa ni bɛ labi, dama saha daa kpɛya. 26Di daa nyɛla Vuhim Dabisili dazɔhigu dali, dinzuɣu ka bɛ daa bi lan kari doli ba maa. 27Bɛ ni daa va bɛ dimnim’ maa bidibbina maa ka di bɛ nɛma maa nyaaŋa, ka bɛ daa puhi Vuhim Dabisili chuɣu n-daa puhi Naawuni ka paɣ’ o pam dindali maa, o ni daa zaŋ li ti ba ka di leei bɛ nambɔzɔbo piligu maa zuɣu. 28Vuhim Dabisili maa nyaaŋa ka bɛ daa pii bɛ ni di neen’ shɛŋa maa shɛli ti bɛ ni daa niŋ ninvuɣ’ shɛb’ alaka la mini pakoya ni kpibisi, ka daa pirigi din kpalim ti taba ni bɛ bihi. 29Bɛ ni daa niŋ dimbɔŋɔ naai, ka bɛ daa laɣim suhi ti Duuma ŋun nyɛ nambɔzɔr’ ŋɔ m-balim o ni o lan neeg’ o min’ o daba biɛhigu la zaa.
Judas nyaŋ Timoti mini Bakidɛs
30Ka bɛ mini Timoti ni Bakidɛs tɔbbihi daa ti tuhi, ka bɛ daa ku Timoti mini Bakidɛs tɔbbihi maa gari tuhi’ pisi, ka fa bɛ yaa pam ni daa be luɣ’ shɛŋa, ka pirigi bɛ ni daa ŋme n-di neen’ shɛŋa pam la n-zaŋ shɛli ti bɛ ni daa niŋ shɛba alaka la mini kpibisi ni pakoya ni bɛn gbaai kpamli, ka daa pirigi din kpalim dɛde ti taba. 31Ka bɛ daa va bɛ dimnim’ bidibbina nti mal’ li sɔŋ bɛ ni yɛn maani shili luɣ’ shɛŋa chani tɔb’ tuhibu, ka daa zaŋ bɛ ni ŋme n-di neen shɛŋa maa din kpalim tahi Jɛrusalɛm. 32Bɛ daa ku Timoti tɔbbihi sapashin’ kpɛm’ ŋun daa nyɛ ninvuɣ’ biɛɣu gari sokam ka nyɛ ŋun daa muɣisi Yɛhudianim’ pam la. 33Bɛ ni daa be bɛ yaannim’ tiŋ’ maa ni puhiri bɛ nasara dibu chuɣu saha shɛli maa, ka bɛ daa niŋ buɣim nyo ninvuɣ’ shɛb’ bɛn daa nyo dunɔdaya din be kasi la buɣim la; bɛna n-nyɛ Kalistɛnɛs mini ninvuɣ’ shɛb’ bɛn daa zo nti kpe yilibil’ shɛli ni la. Dinzuɣu bɛn’ daa nyɛla bɛn deei laara shɛli din simdi ba bɛ biɛri biɛɣu zuɣu.
34Ka Nikano ŋun nyɛ noli ni daa di so buta zuɣu la, ŋun’ daa boli daabihi tuhili na ni bɛ ti da Yɛhudianim’ leei bɛ daba. 35Ka Naawuni daa siɣis’ o o ni daa tɛhi ni o dimnim’ shɛb’ pala shɛl’ la tooni ka o daa fuɣ’ o tɔbbi’ nɛma din mali jilima la bahi, ka o kɔŋko daa yi tiŋgbɔŋ maa ni n-zo kaman dabili n-faai zɔri la hal ti paai Antiɔk. O ni daa di nasara shɛli nyɛla o daa chɛ ka bɛ ku o tɔbbihi zaa. 36Dinzuɣu ŋun’ ninvuɣ’ so ŋun daa zali ni o chaŋ Jɛrusalɛm ti gbahi niriba kɔhi chaŋ ti yo Romnim’ farigu samli la daa lan moli ni Yɛhudianim’ maa malila Nyaanzaana. Dinzuɣu ni Yɛhudianim’ maa pala nir’ ni nyandi shɛba, dama bɛ dolila o ni zali ba zaligu shɛŋa.",https://www.bible.com/bible/2264/2MA.8.DBWDB
2 MAKABIIS 9,"Naawuni darigi Antiɔkus tibili
(1 Makabiis 6.1-7; 2 Makabiis 1.11-17)
1Nikano nyaŋbu maa saha ka Antiɔkus min’ o tɔbbihi daa yi Pɛriʒia yaɣili polo n-woliwoli tab’ zɔra. 2O daa chaŋmi ti kpe tin’ shɛli din yuli booni Pɛsipolis la ni m-bɔri ni o kpe jɛmbu duri ni ʒe di nɛma, ka deei tiŋ’ maa su. Dinzuɣu ka tiŋ’ maa nim’ daa zaŋ bidibbina kab’ yina ni bɛ ti tuhi fa tiŋ’ maa, ka daa nyaŋ Antiɔkus min’ o tɔbbihi maa; ka di zuɣu daa chɛ ka tiŋ’ maa nim’ kari Antiɔkus min’ o tɔbbihi ka bɛ ŋmaligi guui ni vi. 3O ni daa ti paai Ɛkibatana, ka din daa niŋ Nikano mini Timoti tɔbbihi maa lahibali daa paag’ o. 4Ka o suhu daa yiɣisi pam, ka o daa yɛli ni o ni zaŋ bɛn kar’ o bahi maa biɛri bɔhi Yɛhudianim’ maa; dinzuɣu ka o daa zal’ o chɛchɛbunduhiriba ni bɛ kul duhimi chɛchɛbunsi maa ka di zani hal ti paag’ o chandi shee.
Amaa ka Naawuni sariakaribo daa dol’ o. Dama o karimbaani maa puuni o daa yɛlimi, “N yi paai nimaani n ni zaŋ Jɛrusalɛm leei Yɛhudianim’ maa gbala ni. 5Amaa ti Duuma ŋun nyari binshɛɣukam ka nyɛ Izraɛl Naawuni ŋɔ daa ŋme o kurili din ka nyabu, ka dɔr’ shɛli din ka tibbu daa gbaag’ o. O ni daa kul tɔɣisi yɛtɔɣa maa naai, ka biɛrim daa gbaag’ o nyɔri ka faako kul lan kani; 6ka alaka din nyoora daa be o puuni, ka di mi daa nyɛla din simd’ o, dama o gba daa nyɛla ŋun niŋ niriba pam nyɔri alaka shɛŋa bɛ ni daa ʒi n-nya. 7Amaa di zaa yoli, o daa bi chɛ o niriba tubu maa, amaa ka daa lan niŋ karimbaani pam n-lan chɛ ka o suhu yiɣisi pam bahi Yɛhudianim’ maa zuɣu, ka o vuhiri nyɔhi, ka daa kul yɛr’ o chɛchɛbunduhiriba maa ni bɛ kpaŋ duhimi yomyom. Ka di daa ti niŋ ka o yi o chɛchɛbuŋ’ lɔɣu ni luna, di ni daa guuri pampam maa zuɣu, ka o lubu maa daa kpɛm’ pam, ka o niŋgbuna zaa daa biɛra. 8Ka ŋun’ ninvuɣ’ so ŋun daa kul yoli tɛhi o karimbaani puuni ni o biɛhigu gari daadam biɛhigu, ka mali yiko din ni tooi zali teeku kɔgbana zaligu, ka daa lan tɛhi ni o ni tooi zaŋ zoya pa sania zuɣu zahim li la, daa lu tiŋa ka bɛ zaŋ o niŋla bini din vari saɣiri ni ʒira, ka di chɛ ka Naawuni yiko yi palo sokam sani. 9Ka ŋun’ ninvuɣ’ so ŋun daa pa Naawuni jɛmda maa niŋgbuŋ zaa daa wɔɣi zunzuya. O ni daa na kul be o nyɛvili ni biɛrim mini azaaba pam ni maa, ka o niŋgbuŋ daa pooi, ka di nyom zuɣu daa chɛ ka o tɔbbihi maa zaa tira. 10Ka o nyom maa daa ti kɔŋ tim, ka o tɔbbihi maa ku lan tooi ʒe ŋun’ ninvuɣ’ so ŋun daa kul yoli tɛhi ni o ni tooi gbahi saŋmarisi la sani.
Antiɔkus lo alikauli ni Naawuni
(1 Makabiis 6.8-17)
11Di nyaaŋa, o ni daa ti gbarigi Naawuni fiɛbbu maa puuni ka o daa naan yi piligi baligir’ o karimbaani maa ka niŋ yɛm, dama saha shɛli kam biɛrim daa kul nahind’ o mi. 12Ka ŋun’ gba ni daa bi lan bɔr’ omaŋmaŋ’ nyom maa zuɣu daa chɛ ka o yɛli yɛtɔɣa ŋɔ, “Di tuhiya ni nir’ zaŋ’ omaŋ’ niŋ Naawuni sulinsi ni. Di bi simdi ni daadam tɛhi ni o mini Naawuni saɣiya.” 13Di saha ka ŋun’ ninvuɣ’ biɛɣu maa daa po pɔri Naawuni ŋun nambɔzɔbo daa vuui ka chɛ o maa sani 14n-yɛli ni o ni daa kabiri chani ni o ti dahim tin’ kasi shɛli nahi tiŋgbani, ka chɛ ka di leei gbala ni la ni pumpɔŋɔ o ti li yolisim. 15Ka Yɛhudianim’ shɛba o ni daa tɛhi ni di bi simdi ni bɛ sɔɣi ba, ka daa bɔri ni o zaŋ bɛ mini bɛ bihi bahi ka mɔɣu ni biŋkɔbiri mini noonsi di la ni o ni chɛ ka bɛ zaa mini Atɛnsi tiŋbihi biɛhigu saɣi. 16Ka o ni daa va Naawuni jɛmbu du’ kasi shɛli puuni nɛma zaa saha shɛli ha la ni o ni zaŋ pin’ viɛla zaa na ti zali di puuni. Ka o ni daa va neen’ kasi shɛŋa zaa la, o ni zaŋ din gari lala bushɛm labisina; ka bɛ ni yɛn da binshɛŋa mali sara ni o ni zaŋ omaŋmaŋ’ liɣiri yo di zuɣu. 17Ka din pahi dimbɔŋɔnim’ zaa zuɣu nyɛla, o bɔri ni o leela Yɛhudia nira, ka ni tooi chaŋ bɛ ni be luɣ’ shɛli kam ni nti moli Naawuni yiko yɛla.
Antiɔkus ni sabi gban shɛli ti Yɛhudianima
18Amaa o wahala maa ni daa bi naara, dama Naawuni daa pun kar’ o saria din tuhi, ka o daa yih’ omaŋ’ tahima zaa, ka daa sabi balima gbaŋ ŋɔ. Di puuni yɛtɔɣa m-bɔŋɔ:
19“Mani Antiɔkus n-sabiri gbaŋ ŋɔ tiri Yɛhudia tiŋbihi bɛn nyɛ n ninvuɣ’ gahinda ka n nyɛ bɛ naa mini bɛ sapashin’ kpɛm’ ŋɔ; m puhiri ba ni n suhu zaa, ka suhiri alaafee mini tɔŋsim tiri ba. 20Yi mini yi bihi yi mali alaafee ka yi yɛla maani kaman yi ni bɔri li shɛm, m mali suhupiɛlli. N ni mali tahima ni Naawuni ŋɔ zuɣu, 21n teei yi ni mali jilima mini nia viɛl’ shɛŋa la yɛla ni yurilim. N ni daa yi Pɛriʒia yaɣili polo labiri kunna ka dɔr’ shɛli din mali nyɛnyɔnigu daa lu n zuɣu. Lala zuɣu ka n yɛli ni di luhiya ni n tɛhi sokam biɛrisuŋ yɛla. 22M bi yihi biɛhigu tahima n dɔro ŋɔ zuɣu, dama m mali tahima ni n ni yiɣisi n dɔro ŋɔ ni. 23Amaa m mi ni m ba daa yi yɛn chaŋ tɔbu Nuzaa polo, o zaŋdila so zal’ o zaani, 24din ni chɛ ka bɛ ni je shɛli yi ti niŋ bee lahibali biɛɣu yi ti paai ba, di ku muɣisi nam maa mini niriba maa, dama bɛ mi bɛ ni daa zaŋ nam maa niŋ so nuu ni. 25Ka din pahi nyɛla n nyaya ka nabihi bɛn be tintarisi maa mini n nam ŋɔ ʒiʒiinitab’ maa kul pala nina lihiri bɔri daliri, ka guhira ni bɛ nya din yɛn niŋ. Dinzuɣu n zaŋla m bia Antiɔkus leei naa. O nyɛla n ni daa pun chɛri so niŋdi yi niriba pam nuu ni saha shɛli n daa yi ti yɛn niŋ yomyom chaŋ tudu polo yaɣa ni, ka yɛri ya ni o ni ti zani n zaani. N sabi n ni sabi shɛli niŋ kpe ŋɔ ti o gba. 26Dinzuɣu n kpamdi ya jaande, ka kpaŋsiri ya ni yi teemi n ni daa tum tuun’ shɛŋa ti yi salo maa bee yi ninvuɣ’ yino kam yɛla, ka chɛ ka yi ni yino kam na kul gbibi yi ni mali nia viɛl’ shɛŋa zaŋ chaŋ m mini m bia ŋɔ polo ŋɔ. 27Dama n dihi tabili ni o ni doli n naba n-niŋ ya din niŋ kamaata mini nirilim.
28Dinzuɣu ninvuɣ’ kura ŋun daa mɔri Naawuni, ka ti niriba wahala pam la gba daa di wahala pam ka kpi nambɔɣu kum zoya ni tinzun tiŋgbɔŋ ni. 29Ka bɛn daa be o sani maa yino ŋun yuli daa booni Filip la daa zaŋ o kuli; di nyaaŋa ka o daa ti zɔr’ o bia Antiɔkus dabiɛm ka zo n-kuli Ijipti Naa Tolɛmi Filomɛto sani.",https://www.bible.com/bible/2264/2MA.9.DBWDB
2 MAKABIIS 10,"Bɛ lan zaŋ Naawuni jɛmbu duu ti Naawuni
(1 Makabiis 4.36-61)
1Di saha ka Naawuni daa gari Makabius min’ o tab’ tooni n-chɛ ka bɛ lan ŋme n-deei Naawuni jɛmbu duu la mini tiŋ’ maa, 2ka daa ŋme n-wurim tinzunnim’ maa ni daa me maligu bimbin’ shɛli zali daa ni la, ka saɣim bɛ ni daa jɛmdi buɣa luɣ’ shɛŋa la. 3Bɛ daa yihi jɛmbu shee maa daɣiri ni, ka daa me sara maligu bimbini shɛli zali, di nyaaŋa ka bɛ chɛ chɛribo kuɣili buɣim n-zaŋ li mali sara, bɛ ni daa chɛ li malibu ka di ti paai yuma ayi la nyaaŋa. Ka bɛ daa tuɣili tulaale zim, ka nyo firilanima, ka zaŋ Naawuni biɛhigu shee bɔrɔbɔro la na ti pie tab’ zali. 4Bɛ ni daa niŋ dimbɔŋɔ naai, ka bɛ daa teei dɔni n-zaŋ bɛ nina kpa tiŋa n-suhi Naawuni ni bɛ di lan kpe zaɣ’ biɛɣu ni lala yaha, amaa ni bɛ yi ti tum alahichi, ŋun’ darigim’ bɛ tibili ni nambɔzɔbo, amaa ni o di lan zaŋ ba niŋ zuliya shɛb’ bɛn mɔri ŋun’ Naawuni ka tur’ o ŋɔ nuu ni. 5Bɛ daa lan zaŋla Naawuni jɛmbu duu maa ti Naawuni gol’ so bɛ ni booni Kisilɛv la biɛɣu pisinaanu dali, lala dabisili maa dali ka tinzunnim’ la daa ta li daɣiri maa. 6Bɛ daa zaŋla daba anii puhi di chuɣu maa ni suhupiɛlli, kaman bɛ ni puhiri Suɣa tibu chuɣu shɛm la. Suɣa tibu chuɣu puhibu maa ni bɛ daa teerila bɛ ni daa na yoli kul be zoya ni mini tampima voya ni dari ginda Suɣa tibu chuɣu puhibu saha kaman mɔɣu ni biŋkɔbiri la yɛla. 7Dinzuɣu ka bɛ daa gbibi ivi tihi jaaŋgbɛbihi mini tihi va’ viɛla ni abie tihi vari n-yiini wumpaɣibo yila niŋdi ŋun ti ba nasara ka bɛ yih’ omaŋmaŋ’ duu din be kasi daɣiri ni maa. 8Ka bɛ zama maa daa zali zaligu, ka niŋ piibupiibu saɣi ni di simdi ka Yɛhudia zuliya maa zaa gbibi dabisa maa yuuni kam.
Tolɛmi Makurɔn ku omaŋa
9Antiɔkus so bɛ ni daa booni Ɛpifanɛs la bahigu ni daa nyɛ shɛm m-bala.
10Pumpɔŋɔ ti yɛn yɛlila binshɛli din daa niŋ Antiɔkus Yupato ŋun’ daa nyɛ ninvuɣ’ biɛɣu la bia la ʒiɛman’ ni yɛla, ka lan yɛli zaɣ’ biɛ’ tital’ shɛŋa tab’ tuhibu maa ni daa tahina yɛla biɛla. 11Doo ŋɔ ni daa di nam, o daa piila Lisias ni o su o nam ni yɛlimaana fukumsi, ka lan nyɛ Siria yaɣili din galisi la mini Fɔnisia gomna. 12Tolɛmi so bɛ ni daa lan booni Makurɔn la n-daa nyɛ ŋun daŋ tooni n-wuhi Yɛhudianim’ maa yɛlimaŋli biɛhigu ni nyɛ shɛm, bɛ ni daa niŋ ba zaɣ’ biɛ’ shɛŋa la zuɣu, ka daa bɔri ni o mini ba mali suhudoo ni taba. 13Ka lala zuɣu daa chɛ ka Naa Zɔnim’ daa fiɣisir’ o Yupato sani. Omaŋmaŋ’ daa wum bɛ ni boon’ o nyaanyira, o ni daa zaɣisi Filomɛto ni daa zaŋ tin’ shɛli ti o ka di yuli booni Saipurus la ka zo n-kul Antiɔkus Ɛpifanɛs sani nti zaŋ omaŋ’ ti o la zuɣu. Ka o ni daa bi lan nyari jilima din simd’ o zuɣu chɛ ka o daa nyu lɔɣu n-ku omaŋa.
Judas Makabius nyaŋ Idumianima
(1 Makabiis 5.1-8)
14Gɔrigias ni daa leei yaɣili maa polo gomna, o daa malila tɔbbi’ dara n-daa kul mali ba liriti Yɛhudianim’ maa. 15Ka din pahi nyɛla, Idumianim’ n-daa su yaa ni be luɣ’ shɛŋa zaa, ka daa nahindi Yɛhudianim’ maa. Ka bɛ daa deei Jɛrusalɛmnim’ ni daa kari ninvuɣ’ shɛb’ bahina la, ka daa kul niŋdi bɛ ni yɛn niŋ shɛlikam din ni chɛ ka tɔbu kul be tiŋgbɔŋ maa ni. 16Amaa ka Makabius min’ o tɔbbihi daa suhi Naawuni ni o zani bɛ nyaaŋa tuhi tɔb’ maa ti ba, di nyaaŋa ka bɛ daa dii kab’ chaŋ ti kpe Idumianim’ yaa ni be luɣ’ shɛŋa maa ni. 17Bɛ ni daa liri ba ni yaa maa n-daa ŋme n-deei yaa ni be luɣ’ shɛŋa maa, ka nyaŋ bɛn daa be gooni zuɣusaa tuhiri ba la zaa. Ka bɛ daa ku bɛ mini bɛnkam kpa taba, ka bɛ ni daa ku shɛb’ maa kalinli daa bi pooi niriba tuhi’ pisi.
18Ka niriba tusaawɛi daa zo nti sɔɣi duchunchuna ayi din mali yaa puuni, ka binyara pam be di din ni chɛ ka shɛb’ ku tooi kana ti teei dɔni gil’ li n-nyaŋ li. 19Ka Makabius daa chɛ Simɔn mini Josɛf ni Zakius min’ o tɔbbihi, bɛn galisim daa saɣi ni bɛ teei gili nimaani, ka daa chaŋ luɣ’ shɛŋanim’ bɛn bɔr’ o sɔŋsim yomyom sani. 20Amaa ka bɛn daa be Simɔn sani maa shɛb’ daa nyɛ laɣiyuriba ka bɛn daa be duri maa ni shɛb’ daa ti ba birapu anzinfa kilɔgiram pihiyɔbunaanahi, ka bɛ daa chɛ ka bɛ dimnim’ maa shɛb’ sɔɣi yi duri maa ni zo. 21Makabius ni daa wum din niŋ maa ka o daa bol’ o tɔbbihi sapashin’ kpamba maa laɣim luɣ’ yini n-zaŋ ba taali ni bɛ zaŋla bɛ mabihi kɔhi n-deei liɣiri ka zaŋ bɛ dimnim’ maa bahi ni bɛ ŋmaligi tuhi ba. 22Di saha ka o daa ku nyaanyiriba maa, ka daa dii chaŋ ti ŋme n-deei duchunchuna ayi maa. 23O daa yi kul zaŋ bidibbina kpe luɣ’ shɛlikam, o dirila nasara. O daa ku niriba gari tuhi’ pisi yaa ni be yaɣa ayi shɛŋa maa ni.
Judas nyaŋ Timoti
24Ka Timoti, ŋun nyɛ Yɛhudianim’ ni daa pun nyaŋ so la daa lan da tɔbbihi pam, ka daa chaŋ Ɛsha ti deei wɔribariba bɛn kalinli bi pɔra n-daa kana ni o ti zaŋ bidibbina ŋme n-deei Judia. 25Bɛ ni daa ti mirina ka Makabius min’ o niriba maa daa niŋ taŋkpaɣu puɣi bɛ zuɣuri, ka so buri n-suhi Naawuni. 26Bɛ daa lumi dɔni sara maligu bimbindura zuɣu ka suhi Naawuni ni o zom ba nambɔɣu, ka zaŋ bɛ dimnim’ maa leeg’ o dimnima, ka zaŋ bɛn je ba leei bɛn je o kaman zaligu ni wuhi shɛm.
27Ka bɛ daa naai bɛ wunsuhigu maa ka yiɣisi kpuɣi bɛ bidibbina n-daa dii gbaai chandi n-daa yi bɛ tiŋ’ maa ni chaŋ katiŋa. Bɛ ni daa ti miri bɛ dimnim’ maa ka bɛ zani. 28Biɛɣu ni daa ti neeri ŋaraŋara ka tɔbbihi maa daa kpe tab’ ni. Ka yaɣ’ yini polonim’ daa zali ni bɛ dimnim’ maa nyaŋbu mini bɛ nasara dibu bi yɛn yila bɛ suhukpeeni niŋbu kɔŋko ni na amaa ni di lan yɛn yila bɛ ni niŋ Naawuni naani shɛm ni na, ka yaɣ’ din’ la polonim’ mi kul yiɣisila bɛ suhu zaa bahi tɔb’ maa tuhibu zuɣu. 29Tɔb’ maa ni daa kpaɣimii, ka bɛ dimnim’ daa nya nachimbihi viɛla anu bɛn ba yuri yi zuɣusaa na ka bɛ galigɛnim’ nyɛ salima, ka bɛ be Yɛhudia tɔbbihi maa tooni. 30Bɛ niriba ayi daa zaŋla Makabius niŋ bɛ sunsuuni, ka zaŋ bɛmaŋmaŋ’ gbaɣinɔnim’ mini bɛ bidibbina taɣ’ o ka o bi nya daŋa. Ka bɛ daa to bɛ dimnim’ maa piɛma mini sakpana hal ka bɛ ti birim ka bi lan ne, ka daa bi lan mi bɛ yɛla nini ka Yɛhudianim’ maa daa chɛ ŋ-ŋmahiŋmahi ba. 31Bɛ daa kula niriba tuhi’ pisi ni kɔbisinu m-pahi wɔribariba kɔbisiyɔbu zuɣu.
32Ka Timoti daa zo nti kpe yaa ni daa be luɣ’ shɛli ka bɛ booni li Gazara la, ka bɛ gul’ li viɛnyɛliŋga ka Chairias nyɛ bɛ sapashin’ kpɛma. 33Ka Makabius min’ o tɔbbihi maa suhu daa paligi, ka bɛ daa teei gili yaa ni be luɣ’ shɛli maa daba anahi. 34Ka ninvuɣ’ shɛb’ bɛn daa be di puuni maa daa niŋ di yaa maa naani ka daa kul turi Yɛhudianima ka tɔɣisiri ba yɛtɔɣ’ yoya. 35Amaa dabisili din pahiri anu dali biɛɣu ni daa ti neeri ŋaraŋara, ka Makabius tɔbbihi maa puuni nachimba pisi suhuri daa yiɣisi pam bɛ turi maa zuɣu, ka bɛ daa dii kabi chaŋ gooni maa gbini ni suhukpeeni mini suhuyiɣisili pam n-daa ti ku bɛ ni kul chirigi sokam. 36Ka bɛ tab’ bɛn gba suhuri daa yiɣisi daa kana ti teei gili vubɔriba maa, ka daa niŋ buɣim nyo duchunchuna maa n-daa nyo ninturiba maa zaɣ’ nɛma niŋ di puuni. Ka shɛb’ daa ŋme n-kabi dunɔdali ka chɛ ka tɔbbihi bɛn kpalim maa daa kpe nti ŋme n-deei tiŋ’ maa. 37Ka Timoti daa sɔɣi kɔbiliga ni ka bɛ daa ku o min’ o mabia Chairias ni Apolɔfanɛs. 38Binshɛɣukam ni daa naai, ka Izraɛlnim’ maa daa yili wumpaɣibo yila paɣi Naawuni o ni daa niŋ ba nirilim din galisi ka ti ba nasara maa zuɣu.",https://www.bible.com/bible/2264/2MA.10.DBWDB
2 MAKABIIS 11,"Judas Makabius nyaŋ Lisias
(1 Makabiis 4.26-35)
1Dimbɔŋɔ nyaaŋa, di daa bi yuui ka Lisias ŋun daa nyɛ naa dɔɣira, ka nyɛ ŋun guli naa, ka lan nyɛ ŋun su gomnanti yɛlimaana fukumsi la daa wum din niŋ maa ka o suhu yiɣisi pam. 2Ka o daa laɣim tɔbbihi bɛn chani tiŋa tuhi’ pihinii min’ o tɔbbihi bɛn bari yuri zaa n-chaŋ ti liri Yɛhudianim’ maa. O daa bɔri ni o zaŋ bɛ tiŋ’ maa leei Giriikinim’ tiŋa, 3ka zali ka bɛ yɔri farigu Naawuni jɛmbu duu maa zuɣu kaman bɛ ni zali zuliya shɛb’ ka bɛ yɔri farigu bɛ buɣa maligu shee zuɣu shɛm la, ka chɛ ka bɛ dari maligumaaniba zuɣulaantali maa yuuni kam. 4O daa bi lihi nya Naawuni yiko, amaa ka daa kul yuunila o tɔbbihi bɛn chani tiŋ’ tusatusa shɛm mini tɔbbihi bɛn bari yuri tusa shɛm ni o wɔbiri pihinii la. 5Ka o daa kana ti kpe Judia n-chaŋ ti liri Bɛtizur, bɛ ni daa me goma gili tin’ shɛli ka di mini Jɛrusalɛm wɔɣilim nyɛ kaman kilomita pihita laasabu la.
6Makabius min’ o niriba maa ni daa wum ni Lisias min’ o tɔbbihi teemi gili bɛ yaa ni be luɣ’ shɛŋa maa, ka bɛ daa fabinda ka kumdi ni nintam, ka suhiri Naawuni ni o timmi malaika suŋ na ka o ti tiligi bɛn Izraɛlnim’ maa. 7Makabius n-daa nyɛ ŋun daŋ kpuɣ’ o bidibbini, ka daa kpaŋs’ o tab’ maa ni bɛ zaŋm’ bɛ nyɛviya pa talima n-sɔŋ bɛ dɔɣiriba maa. Di saha ka bɛ zaa daa dii yi ni bɛ suhuri zaa. 8Bɛ ni daa yi Jɛrusalɛm, bɛ daa na bi chaŋ katiŋa ka nya so ni ye neen’ piɛla ba wɔhu be bɛ tooni, ka gbibi bidibbina din nyɛ salima. 9Ka bɛ zaa daa laɣim paɣi Naawuni ŋun nyɛ nambɔzɔra ŋɔ, ka daa nya suhukpaŋsibo bɛ suhuri ni ka niŋ shili ni bɛ tuhi, ka di pala ninsalinim’ kɔŋko ka bɛ yɛn tuhi, amaa bɛ yɛn tuhila mɔɣu ni biŋkɔb’ biɛri mini kuriti goma. 10Ka bɛ daa kul chani tooni kaman tɔb’ tuhibu soli ni nyɛ shɛm, ka bɛ daalizanda ni sɔŋda la daa be bɛ sani, dama Naawuni daa zo ba nambɔɣu. 11Ka bɛ daa kabi chaŋ ti liri bɛ dimnim’ maa kaman gbuɣima la n-daa ku bɛ tɔbbihi bɛn chani tiŋa tuhi’ piniyini mini bɛn nyɛ wɔribariba tuhili ni kɔbisiyɔbu. Ka bɛ daa kpaɣimii bɛn kpalim ka bɛ ti ŋmaligi guui. 12Bɛ daa ti bɛ niriba pam dansi ka fa bɛ bidibbina ka bɛ zaŋ zo n-kpe yɔɣu. Ka Lisias maŋmaŋ’ gba daa sɔɣi zo vidibo zɔbu.
Lisias tim sandaani niŋ Yɛhudianima
(1 Makabiis 6.56-61)
13Lisias ni daa pa jɛrigu maa zuɣu daa chɛ ka o tɛhi Hiburunim’ ni daa nyaŋ o nyandi shɛli maa yɛla, ka daa baŋ ni Hiburunim’ maa pala niriba ni nyandi shɛba, dama ni Naawuni ŋun nyɛ Kpiɔŋlan’ Naa daa pahila bɛ zuɣu tuhi. Dinzuɣu ka o daa tim tuumba bɛ sani 14nti kpaŋsiri ba ni bɛ saɣi ka bɛ doli yɛlimaŋli soya m-mali bɛ yɛla maa zaa, ka daa lo alikauli ni o ni nya naa n-kpaŋs’ o ka o leei bɛ zo. 15Ka Makabius ni daa nyɛ ŋun bɔri sokam zaɣ’ viɛlli maa zuɣu daa chɛ ka o saɣi Lisias ni daa yɛli shɛlikam maa zaa, dama Makabius daa yi kul bɔri shɛli zaŋ chaŋ Yɛhudianim’ maa polo ka sabi gbaŋ ti Lisias, naa niŋdi li mi ti ba.
Lisias sabi gbaŋ ti Yɛhudianima
16Lisias ni daa sabi gban shɛli ti Yɛhudianim’ maa puuni yɛtɔɣa m-bɔŋɔ: “Man’ Lisias n-sabi gbaŋ ŋɔ puhiri Yɛhudianima. 17Yi daa sabi gbaŋ ka dihi yi nuu di zuɣu n-zaŋ li tim Jɔn mini Absalom ka bɛ zaŋna ka yɛli ni n saɣimi yɛli shɛŋa din be di ni maa. 18N daa yɛli naa di ni tu ni ti zaŋ yɛl’ shɛŋa zaa na ti sɔŋ o tooni, ka o daa saɣi ni dinkam ni tooi nani ni o ni niŋ li. 19Yi yi kul ni gbibi nia viɛlli zaŋ chaŋ gomnanti ŋɔ polo, n ni kpaŋ mmaŋa saha din kanna puuni n-sɔŋ kpaŋsi yi biɛrisuŋ. 20Ka zaŋ chaŋ yɛla ŋɔ mini di zaɣ’ yiniyini woligibu polo, n zali niriba ŋɔ mini ninvuɣ’ shɛb’ bɛn zani n zaani ŋɔ ni bɛ kana ka yi mini ba ti tɔɣisi di yɛla. 21Naawuni ni sɔŋ ya. Yuuni din pahiri yuun’ kɔbiga ni pihinuayika saha ka bɛ daa sabi li. Diɔsikɔrintius goli biɛɣu pisinaanahi dali.
Naa ni sabi gban shɛli ti Lisias
22Naa ni daa sabi gban shɛli ti Lisias m-bɔŋɔ: “Man’ Naa Antiɔkus n-sabi gbaŋ ŋɔ puhiri m mabia Lisias. 23Pumpɔŋɔ ti ba ni faai siɣi ti wuna sani ŋɔ, ti yuya ni ti di lan nahim ti sulinsi bɛn be ti nam ŋɔ ni zaŋ chaŋ bɛmaŋmaŋ’ yɛlimaana polo. 24Ti wumya ni Yɛhudianim’ maa bi yu ni bɛ doli Giriiki kaya shɛŋa ti ba ni daa zali ni bɛ doli la, amaa ka paɣila bɛmaŋmaŋ’ biɛhigu soya ka daa suhi ni ti chɛ ka bɛ doli bɛmaŋmaŋ’ kaya. 25Yɛlimaŋli, ti ni yu ni gadama di lan be tiŋgbɔŋ ŋɔ ni maa zuɣu, ti zaliya ni ti labisi bɛ Naawuni jɛmbu duu la ti ba, ka chɛ ka bɛ doli bɛ yaannim’ kaya ni wuhi shɛm. 26Dinzuɣu kpaŋm’ amaŋa n-zaŋ yɛligu ŋɔ ti ba, ka lo ba zɔsimdi alikauli, din ni chɛ ka bɛ baŋ ti nia ni nyɛ shɛli ka chɛ ka bɛ suhuri maha, ka bɛ maani bɛmaŋmaŋ’ yɛlimaana ni suhupiɛlli.”
27Naa ni daa sabi gban shɛli ti bɛ zuliya maa zaa puuni yɛtɔɣa m-bɔŋɔ: “Man’ Naa Antiɔkus n-sabi gbaŋ ŋɔ puhiri Yɛhudia jintɔriba mini Yɛhudianim’ zaa. 28Ti ni yu shɛm nyɛla ni yi mali alaafee. Ti gba mali alaafee. 29Mɛnɛlaus yɛl’ ti ni yi labi yiŋa nti yuuni yimaŋmaŋ’ yɛlimaana. 30Dinzuɣu yi ni bɛnkam labi yiŋa, zaŋ chaŋ goli so bɛ ni booni Zantikus la biɛɣu pinaata dali, ti ni lo ba zɔsimdi alikauli ka ti ba soli zaa. 31Di saha Yɛhudianim’ maa ni tooi diri bɛmaŋmaŋ’ bindira, ka doli bɛmaŋmaŋ’ zaligunima kaman di ni daa pun nyɛ shɛm. Ka Yɛhudia ninvuɣ’ so yi tum birigi ka di nyɛla ʒilinsi zuɣu, ti ku darig’ o tibili. 32N timdila Mɛnɛlaus yi sanna ni o ti kpaŋsiri yi suhuri. 33Naawuni ni sɔŋ ya, yuuni din pahiri yuun’ kɔbiga ni pihinu ayika, Zantikus goli biɛɣu pinaanu dali ŋɔ.
Romnim’ ni sabi gban shɛli ti Yɛhudianima
34Ka Romnim’ gba daa sabi gbaŋ ti Yɛhudianima. Di puuni yɛtɔɣa m-bɔŋɔ:
Kuintus Mɛmius mini Taitus Manius bɛn nyɛ Romnim’ tuumba ŋɔ puhiri Yɛhudianima. 35Zaŋ chaŋ Lisias ŋun nyɛ naa dɔɣir’ la ni saɣi shɛlikam tin ya, ti gba saɣi ti li. 36Amaa kaman o ni daa gbaai yɛl’ shɛŋa ka di simdi ni ti zaŋ wuhi naa la, yi yi kul gbaai shɛm zaŋ chaŋ di polo, yin timmiya so na pumpɔŋɔ, din ni chɛ ka ti gbahi yɛligbahira din viɛl’ tin’ ya. Dama ti bela soli chani Antiɔk. 37Dinzuɣu niŋmiya yomyom tim shɛb’ na ka ti baŋ yi ni gbibi shɛli. 38Naawuni ni sɔŋ ya. Yuuni din pahiri yuun’ pihinuayika, Zantikus goli biɛɣu pinaanu dali.”",https://www.bible.com/bible/2264/2MA.11.DBWDB
2 MAKABIIS 12,"Bɛ ku Yɛhudianim’ bɛn be Jɔpa
1Bɛ ni daa saɣi yɛla ŋɔ naai, ka Lisias labi naa sani, ka Yɛhudianim’ maa daa kpe bɛ kɔbu ni. 2Amaa ka gomnanim’ bɛn daa be yaɣa maa ni shɛba, bɛna n-daa nyɛ: Timoti mini Gɛnayus bia Apolɔnius ni Hiɛrɔnimus ni Dɛmɔfɔn nti pahi Nikano ŋun daa nyɛ Saipurus gomna la daa bi chɛ ka bɛ be ni alaafee ni suhudoo.
3Ka Jɔpanim’ daa tum tuumbiɛ’ titali ŋɔ: Bɛ daa bola ŋarima zali ka boli Yɛhudianim’ bɛn be bɛ sani mini bɛ paɣiba ni bɛ bihi ni bɛ kana ti kpe ŋarima maa ni, ka di bi be kaman bɛ mali nia biɛɣu zaŋ chaŋ Yɛhudianim’ maa polo. 4Tiŋ’ maa nim’ zaa n-daa niŋ piibupiibu saɣi ni bɛ niŋ lala. Ka Yɛhudianim’ maa daa saɣi, dama bɛ daa bɔri ni bɛ mini ba be ni suhudoo ka daa bi zilisi shɛli. Ka Jɔpanim’ maa daa zaŋ ba kpe teeku ni nti chɛ ka kom di bɛ zaa, kaman bɛ niriba kɔbisiyi laasabu.
5Judas ni daa wum ninvuɣ’ biɛtali tuun’ shɛli din tum o yanim’ maa, ka o daa zal’ o tɔbbihi, 6ka bɛ daa suhi Naawuni ŋun nyɛ sariakarita yɛlimaŋlilan’ ŋɔ, ka daa liri ninvuɣ’ shɛb’ bɛn ku bɛ mabihi maa n-daa nyo bɛ ŋarima zaashee maa buɣim yuŋ n-tabili bɛ ŋarima maa, ka daa ku ninvuɣ’ shɛb’ bɛn daa sɔɣi nimaani zaa. 7Di saha Jɔpa dunɔdaya daa kparimi, ka bɛ daa labi kuli ka mali nia ni bɛ ni labina ti ku Jɔpanim’ maa zaa. 8Amaa ka o daa ti wum ni Jamnianim’ gba lɔrila nia ni bɛ ku Yɛhudianim’ bɛn be bɛ sani zaa, 9ka o daa liri Jamniamim’ maa yuŋ n-daa nyo bɛ ŋarima zaashee mini bɛ ŋarima buɣim, ka nir’ daa naan tooi zani Jɛrusalɛm ka nya di buɣim niɛm; di mini Jɛrusalɛm wɔɣilim daa nyɛla kilomita pihinu.
Judas nasara dibu Giliad yaɣili polo
(1 Makabiis 5.9-54)
10Bɛ ni daa yi nimaani chaŋ kilomita ayi chandi ni bɛ ti liri Timoti maa, ka Laribunim’ bɛn kalinli daa nyɛ tusaanu laasabu ni wɔribariba kɔbisinu daa liri ba. 11Ka Judas min’ o niriba maa daa tuhi ba ni nimmoo, ka Naawuni daa sɔŋ ba ka bɛ di nasara. Ka bɛ ni daa nyaŋ biŋkɔbiguliba shɛb’ maa daa suhi Judas ni o lo ba zɔsimdi alikauli, ka bɛ gba daa lo alikauli ni bɛ ni ti o biŋkɔbiri, ka lan sɔŋ o niriba maa sɔŋsim shɛli kam zaa. 12Ka Judas daa baŋ ni bɛ nyɛla bɛn ni mali bukaata soya balibu pam ni, ka o saɣi ni o ni lo ba suhudoo alikauli. Bɛ ni daa deeg’ o daalikauli maa naai ka bɛ daa labi bɛ suɣa ni.
13Ka Judas daa lan chaŋ ti liri fɔntin’ shɛli bɛ ni daa me goon’ kpɛma gili ka niŋ binyara niŋ di tiŋgban’ ni, ka Chɛfirinim’ balibu kam daa be di ni la. Di yuli n-daa booni Kasipin. 14Ka bɛn daa be di ni maa daa dihi di goma maa kpiɔŋ mini bɛ ni daa mali bindiri’ shɛli tabili, ka turi Judas min’ o niriba maa ka maani ba ansarisi, ka turi bɛ Naawuni ka tɔɣisiri yɛtɔɣ’ biɛri. 15Amaa ka Judas min’ o niriba maa daa suhi Natitamlana ŋun su dunia ŋɔ, ŋun daa nyaŋ Jɛriko Jɔshua saha la, ka di daa pala o kɔrila taŋkpaɣu duhiduhi bee o zaŋla tɔbutuhiri’ maʒina niŋ shɛli. O daa kul kabimi ti liri goma maa ni suhuyiɣisili. 16Ka bɛ daa ŋme n-deei fɔntiŋ’ maa kaman Naawuni ni daa yu shɛm, ka daa ku niriba bɛn ka kalinli nimaani, ka di zuɣu daa chɛ ka mɔɣili din daa be ni ka di yɛliŋ nyɛ Maili pirigili mi pirigili la zaa daa palila ʒim.
Judas nyaŋ Timoti tɔbbihi
(1 Makabiis 5.37-44)
17Judas min’ o niriba maa ni daa yi nimaani chaŋ kilomita kɔbiga ni pihinu nti paai Yɛhudia ninvuɣ’ shɛb’ bɛ ni daa booni Tɔbiani la ni daa be tin shɛli ka di yuli booni Karaɣisi la 18nti bi nya Timoti nimaani, dama o daa pun yila nimaani chaŋ ka bi tum tuun’ shɛli naai, hal o ni daa kul zaŋ tɔbbihi bɛn mali kpiɔŋ ʒili nimaani luɣ’ shɛli polo maa zaa yoli. 19Ka Makabius sapashin’ kpamba ayi bɛn yuya daa booni Dɔsitius mini Sɔsipata la daa zaŋ bɛ tɔbbihi chaŋ ti liri Timoti ni daa zaŋ tɔbbi’ shɛb’ ʒili yaa ni be luɣ’ shɛli maa n-ku bɛ zaa. Bɛ daa gari niriba tuhi’ pia. 20Ka Makabius daa pirigipirigi o tɔbbihi maa bɔŋbɔŋ, ka chɛ ka sapashin’ kpɛm’ su bɔŋ kam, ka bɛ niŋ yomyom biɛhiri Timoti naba. O daa malila tɔbbihi bɛn chani tiŋa tuhi’ kɔbiga mini wɔribariba tusaayi ni kɔbisinu. 21Timoti ni daa wum ni Judas kanna, ka o daa chɛ ka bɛ zaŋ paɣiba mini bihi ni bɛ nɛma chaŋ tin’ shɛli din yuli booni Karinaim, ka di nyɛ nir’ ni ku tooi teei gili tin’ shɛli, ka lan nyɛ tin’ shɛli din chandi to, dama soya din daa kuni nimaani zaa daa nyɛla so’ muɣilinsi. 22Amaa Judas tɔbbihi pirigibu bɛn daŋ tooni maa ni daa ti yi palo, ka ŋun nyari binshɛɣukam ŋɔ daa zaŋ omaŋ’ wuhi bɛ dimnim’ maa, ka dabiɛm daa gbahi ba ka bɛ birim. Ka bɛ daa dii zɔri yiriŋ luɣilikam. Bɛ ni daa zɔri maa, ka bɛmaŋmaŋ’ niriba maa shɛb’ takɔbiri daa ŋmaligi kuhiri bɛ tab’ maa n-ti ba dansi. 23Ka Judas daa kul kari doli ba ni o yaa zaa n-daa zaŋ takɔbiri kuri alahichinim’ maa n-daa ku niriba tuhi’ pihita. 24Ka Dɔsitius mini Sɔsipata ni bɛ tɔbbihi daa gbaai Timoti. Ka o daa niŋ yɛmbimbiɛri m-balim ba yɛli ni o daa gbahi bɛ pam banima mini bɛ manima ni bɛ shɛb’ mabihi ka bɛ be o sani ni bɛ yi bi chɛ ka o chaŋ o ku lan zo bɛ ni so nambɔɣu. 25Ka o daa tɔɣisi yɛtɔɣa pam, ka po pɔri lo ba alikauli ni o ni zaŋ bɛ niriba maa labisi ti ba ka ku ti so daŋa; ka bɛ daa chɛ ka o chaŋ, dama bɛ daa bɔri ni bɛ tiligi bɛ dɔɣiriba maa.
Judas di nasara shɛŋa pahi
(1 Makabiis 5.45-54)
26Di nyaaŋa ka Judas daa chaŋ ti liri Karinaim mini buɣili Atarigatis jɛmbu duu n-daa ku niriba tuhi’ pisinaanu. 27O ni daa nyaŋ ba ka saɣim binyara ŋɔ nyaaŋa ka o daa chaŋ ti liri Ɛfurɔn, bɛ ni daa me goma gili tin’ shɛli ka Lisias mini niriba pam bɛn daa yi tinzun balibu kam ni na daa be di ni la. Ka nachimbihi wɔɣira daa yina ti zani gooni maa gbini n-daa tuhi tɔb’ maa ni bɛ yaa zaa ni bɛ zabi tiŋ’ maa zuɣu, ka tɔbutuhiri’ maʒina pam mini di kuɣa daa be tiŋ’ maa puuni. 28Amaa ka Yɛhudianim’ maa daa suhi Zallakudura Naa ka o daa zaŋ o yiko wurim o dimnim’ yaa maa, ka bɛ daa ŋme n-deei tiŋ’ maa, ka ku niriba bɛn be di ni tuhi’ pisinaanu. 29Ka bɛ daa yi nimaani n-niŋ yomyom chaŋ Bɛtishan, din mini Jɛrusalɛm wɔɣilim daa nyɛ kilomita kɔbiga ni pisi la. 30Amaa ka Yɛhudianim’ bɛn daa be nimaani daa di shɛhira ni Bɛtishannim’ maa mali nia viɛlli zaŋ chaŋ bɛ polo, ka niŋdi ba nirilim bɛ daashaara nyabu saha. 31Ka bɛ daa puhi ba ka kpaŋsi ba ni bɛ kul gbibi biɛrisuŋ ni bɛ zuliya maa. Di nyaaŋa ka bɛ daa labi Jɛrusalɛm dama puri atam kpuɣibu chuɣu la puhibu saha daa miriya.
Judas nyaŋ Gɔrigias
32 Bɛ ni daa puhi chuɣu shɛli din yuli booni Pɛntikɔst la nyaaŋa, ka bɛ daa niŋ yomyom chaŋ ti liri Gɔrigias ŋun daa nyɛ Idumia gomna la. 33Ka o daa zaŋ tɔbbihi bɛn chani tiŋa tusaata mini bɛn bari yuri kɔbisinahi na ti lu bɛ zuɣu. 34Bɛ ni daa ti kpe tab’ ni ka di daa niŋ ka Yɛhudianim’ maa niriba biɛla lu tɔb’ maa ni. 35Amaa ka Basino tɔbbihi maa ni yino ŋun yuli daa booni Dɔsitius, ka o nyɛ ŋun mali kpiɔŋ pam ka bari wɔhu la daa kana ti gɔhi Gɔrigias binyɛrigu n-vɔr’ o chani ni o yaa zaa, o daa bɔri ni o gbaala ninvuɣ’ biɛɣu maa zaɣ’ nɛɔŋ chaŋ. Ka Tireesi tɔbbihi bɛn bari yuri ninvuɣ’ yino daa chaŋ ti chɛ ŋ-ŋmaai Dɔsitius nuu maa, ka chɛ ka Gɔrigias faai zo n-kuli tin’ shɛli din yuli booni Marisa la.
36Ka Ɛsidiris min’ o tɔbbihi daa tuhi tɔb’ maa yuui, ka di daa ti gbarigi ba zaa. Dinzuɣu ka Judas daa suhi Naawuni ni o leei bɛ sɔŋda mini bɛ toondana tɔb’ maa ni. 37Ka o daa dii ŋme tɔbu tuhibu kuŋ’ mini wumpaɣibo yila bɛ yɛligu ni. Di saha ka o daa dii kabi nahi Gɔrigias tɔbbihi maa bɛ ni daa bi mi o yɛla saha shɛli, ka bɛ daa ŋmaligi guui.
Naawuni suhi ti bɛ ni daa ku shɛb’ tɔb’ ni’
38Di nyaaŋa ka Judas daa laɣim o tɔbbihi maa chaŋ tin shɛli din yuli booni Adulam. Di daa nyɛla Vuhim Dabisili dazɔhigu dali, ka bɛ daa mali bɛmaŋ’ kaman bɛ kaya ni nyɛ shɛm n-daa puhi Vuhim Dabisili maa nimaani. 39N-daa yi biɛɣu, ka di daa kpa ni Judas min’ o tɔbbihi maa chaŋ ti zaŋ bɛn daa lu tɔb’ maa ni na ti sɔɣi bɛ dɔɣiriba sani bɛ yaannim’ silisi ni. 40Di saha ka bɛ daa nya ka bɛn kpi maa yino kam daa zaŋla Jamnianim’ ni daa jɛmdi buɣ’ so la binnana ye gbinni ka ye binyɛra pa di zuɣu din daa chihiri ni Yɛhudianim’ ye la. Ka bɛ zaa daa baŋ ni dina n-daa chɛ ka bɛ lu tɔb’ maa ni maa. 41Dinzuɣu ka bɛ daa paɣi Naawuni ŋun nyɛ sariakarita yɛlimaŋlilan’ ŋɔ ni doli so’ shɛŋa tumd’ o tuma ni o ni nyɛ ŋun yihiri binshɛŋa din sɔɣiya palɔni la zuɣu. 42Ka bɛ daa kpe wunsuhigu ni n-daa suhi Naawuni ni o kpihim bɛ ni tum alahichi shɛli maa zaa. Ka jilimalan’ Judas daa kpaŋsi niriba maa ni bɛ niŋmi katiŋ’ ka chɛ alahichi, dama bɛmaŋmaŋ’ nina nya binshɛŋa din niŋ ba, ka di nyɛla bɛn daa lu tɔb’ ni maa ni daa tum alahichi shɛl’ la zuɣu. 43O daa lan chɛ ka doo kam tɔhi anzinfa, ka di yiɣisi kilɔgiram diba ayi, ka o daa zaŋ li tim Jɛrusalɛm ni bɛ ti zaŋ li mali alahichi sanyoo sara. Ka o ni daa niŋ shɛm maa, o daa niŋla din viɛl’ ka mali jilima, dama o daa tɛhirila kpiimba kum ni neebu yɛla. 44Dama o yi daa bi tɛhiri ni bɛn lu tɔb’ ni maa ni lan yiɣisi; di daa naan ku mali buchi, ka ni nyɛla jɛrilim ni nir’ suhi Naawuni ti kpiimba. 45Amaa o yi daa lihirila laara din mali jilima shɛli bɛ ni zaŋ zali ninvuɣ’ shɛb’ bɛn gbihi wuntitali ni la, dindina o tɛha daa nyɛla din viɛla ka be kasi. Dinzuɣu ka o daa mali alahichi sanyoo sara kpiimba zuɣu maa ni di zuɣu chɛ ka bɛ yi alahichi ni.",https://www.bible.com/bible/2264/2MA.12.DBWDB
2 MAKABIIS 13,"Bɛ ku Mɛnɛlaus
1Yuun’ shɛli din pahiri yuun’ kɔbiga ni pihinuyinika ni ka bɛ daa yɛli Judas min’ o niriba ni Antiɔkus Yupato zaŋla tɔbbihi pam kanna ni o ti liri Judia. 2Ka Lisias ŋun daa nyɛ ŋun gul’ o ka lan nyɛ ŋun su gomnanti fukumsi la gba be o sani. Bɛ zaɣ’ yino kam daa malila Giriiki tɔbbihi bɛn chani tiŋa tuhi’ kɔbiga ni tuhi’ pia mini bɛn bari yuri tusaanu ni kɔbisita ni wɔbiri pisinaayi nti pahi chɛchɛbunsi kɔbisita ka pilima gɔhigɔhi di gbaya.
3Ka Mɛnɛlaus daa chaŋ ti pahi bɛ ni, ka daa kul tɔɣisiri bilikɔnsi yɛtɔɣa n-kpaŋsiri Antiɔkus ni o lirim’ ba; ka di mi pala o daa bɔrila tiŋgbɔŋ maa biɛrisuŋ, amaa o daa tɛhimi ni bɛ ni ti o nam. 4Amaa ka nanim’ zaa naa daa chɛ ka Antiɔkus suhu yiɣisi bahi nyaanyir’ maa zuɣu, ka Lisias daa yɛli naa ni doo maa kɔbili ni ka yɛla maa zaa yina. Ka naa daa zali ni bɛ zaŋm’ o chaŋ Bɛria nti doli nimaani kaya ni wuhi shɛm ku o. 5Dama duchunchuni din du pam daa be tiŋ’ maa ni, ka di dubu nyɛ mita pisinaayi, ka bɛ niŋ tampiligim pali di zaa, ka niŋ fiilinima ka di zɔri gindi li luɣilikam n-tiligiri kpari tiŋa n-kpɛri tampiligim maa ni. 6Ka bɛnkam daa yi birigi bɛ buɣa bee n-nyɛ tuumbiɛtumdi’ kara, nimaani ka bɛ zaŋdi ba chana nti daai ba niŋ ku ba. 7Lala kum maa ka Mɛnɛlaus ŋun daa birigi zaligu maa daa kpi; hal ka o daa bi nya sɔɣibu tiŋgban’ ni gba. 8Ka di mi daa kul nyɛla din tuhi zaa, dama o daa tum alahichi jɛndi sara maligu bimbini din buɣim mini di tampiligim be kasi la, ka mi ti kpila tampiligim ni.
Bɛ tuhi tɔbu luɣ’ shɛli din miri Mɔdɛin
(1 Makabiis 6.31-63)
9Naa maa daa kanimina ni o ti wuhi Yɛhudianim’ maa o ninkuunsi mini zaɣ’ biɛ’ titali din bie n-gari zaɣ’ biɛ’ shɛŋa din daa niŋ ba o ba ʒiɛman’ ni la. 10Amaa Judas ni daa wum di yɛla, ka o daa zali niriba maa ni bɛ suhimi bɛ Duuma yuŋ mini wuntaŋ’ ni, ka o sɔŋ ninvuɣ’ shɛb’ bɛn yɛn kɔŋ bɛ zaligu mini bɛ tiŋgbɔŋ ni bɛ Naawuni jɛmbu duu din be kasi ŋɔ, 11ka di chɛ ka ninvuɣ’ shɛb’ bɛn lan piligi neeri bɛ biɛhigu pumpɔŋɔ ŋɔ lu Chɛfirinim’ bɛn tur’ o ŋɔ nuu ni. 12Niriba maa zaa ni daa zaŋ daba ata n-kpe wunsuhigu maa ni n-suhiri bɛ Duuma ŋun nyɛ nambɔzɔra ŋɔ ni kumsi mini nolɔbo ka bi chɛra, ka Judas daa kpaŋsi bɛ suhuri ka yɛli ba ni bɛ niŋmi shili.
13Ka o daa niŋ kpamba saawara, ka zali ni o ni yi n-chaŋ Naawuni yiko ni nti tuhi naa min’ o tɔbbihi maa, ka bɛ na bi kpe Judia tiŋgbɔŋ ni na ni bɛ ti ŋme n-deei tiŋ’ maa. 14Di saha ka o daa zaŋ bɛ ni gbaai shɛm maa niŋ dunia namda nuu ni, ka kpaŋsi tɔbbihi maa ni bɛ tuhimi tɔb’ maa ni suhukpeeni n-zaŋ bɛ nyɛviya pa talima zaligunim’ maa mini Naawuni jɛmbu duu ni bɛ tiŋ’ maa ni bɛ tiŋgbɔŋ maa ni sokam biɛrisuŋ zuɣu. Ka bɛ daa chaŋ ti dɔni sansan’ miri Mɔdɛin. 15Ka Judas daa bu zambu yɛli, “Naawuni nasara.” Dindali maa ka bɛ daa yihi nachimba bɛn mali suhukpeeni ka nyɛ tɔbutuhiri’ biinsi ka bɛ chaŋ ti liri naa suɣili ni daa be luɣ’ shɛli polo la yuŋ n-daa ku niriba tusaayi laasabu bɛ sansan’ maa ni. Ka o daa zaŋ takɔbi kuhi wɔb’ so ŋun daa nyɛ bɛ toondana mini ŋun bar’ o. 16Ka bɛ daa zaŋ dabiɛm mini birimbu niŋ sansan’ maa ni zaa, ka daa di nasara labi. 17Dimbɔŋɔ daa niŋla saha shɛli biɛɣu ni daa miri neebu, dama bɛ Duuma daa sɔŋ ba ka gu ba.
Antiɔkus ŋun pahi ayi lo Yɛhudianim’ alikauli
(1 Makabiis 6.48-63)
18Naa maa ni daa nya Yɛhudianim’ maa suhukpeeni maa, ka o daa lan bɔri so’ shɛŋa o ni yɛn doli liri Yɛhudianim’ maa ni su luɣ’ shɛŋa. 19Ka o daa chaŋ ti liri Bɛtizur, Yɛhudianim’ maa yaa ni daa be luɣ’ shɛli pam la, ka bɛ daa tuhi kar’ o bahi, ka o daa ti lan labi ti liri li, ka bɛ daa nyaŋ o. 20Ka Judas daa zaŋ binshɛŋa din niŋ kamaata n-tim ti ti tɔbbihi bɛn daa be nimaani. 21Amaa ka Rɔdokus ŋun daa nyɛ Yɛhudianim’ sapashin’ kpamba ni yino la daa zaŋ bɛ daashili shɛli chaŋ ti nyihi bɛ dimnim’ maa, ka bɛ daa bo n-nya o gbaag’ o kpɛhi duu. 22Ka naa mini Bɛtizurinim’ daa lan tɔɣisi ka o lo ba alikauli, ka bɛ gba daa lo alikauli, ka o daa yi nimaani chaŋ ti lan liri Judas min’ o tɔbbihi maa, ka bɛ daa nyaŋ’ o. 23Ka bɛ daa yɛl’ o ni o ni daa zaŋ Filip so zali ka o su gomnanti fukumsi la taala duŋ, ka di daa gar’ o. Ka o daa boli Yɛhudianim’ maa na nti saɣi bɛ ni bɔri shɛm, ka po pɔri ni o ni niŋ ba din tuhi. Ka o mini ba daa ku zabili, ka o mali sara n-ti Naawuni jɛmbu duu jilima, ka zaŋ pina ti luɣ’ kasi shee la. 24Ka o daa deei Makabius, ka zaŋ Filip leei gomna ni o su luɣ’ shɛli din zaŋ Tolɛmais hal ni Gɛra. 25Di nyaaŋa ka o daa chaŋ Tolɛmais. Ka Tolɛmaisinim’ maa suhu daa bi paligi alikauli maa zuɣu. Yɛlimaŋli, bɛ suhuri daa yiɣisiya hal ka bɛ daa bɔri ni bɛ yiɣisi alikauli maa puuni yɛtɔɣa maa. 26Amaa ka Lisias daa zani zama ni n-tɔɣisi ba yɛtɔɣa n-zab’ alikauli maa zuɣu ni o yaa zaa n-taɣi bɛ tɛha, ka maai bɛ suhuri maa, ka bɛ wuhi bɛ ni mali nia viɛl’ shɛli, di nyaaŋa ka o daa kuli Antiɔk. Naa ni daa liriti ba ka tirisir’ labiri nyaaŋa maa ni daa nyɛ shɛm m-bala.",https://www.bible.com/bible/2264/2MA.13.DBWDB
2 MAKABIIS 14,"Alisimus tɔɣisi yɛtɔɣa jɛndi Judas
(1 Makabiis 7.1-21)
1Di yuma ata nyaaŋa ka bɛ daa yɛli Judas min’ o tɔbbihi maa ni Sɛliukus bia Dɛmitirius zaŋla ŋarima pam ni tɔbbihi bɛn mali yaa n-doli teeku kana ti sheei Tiripolis ŋarima zanibu shee 2n-ku Antiɔkus mini Lisias ŋun gul’ o la ka deei tiŋgbɔŋ maa su.
3Ka do’ so ŋun yuli daa booni Alisimus, ka o daa nyɛ sara maligumaaniba zuɣulana, amaa ka daa ti ta omaŋ’ daɣiri saha shɛli bɛ ni daa taai duŋ wɔligi la; o ni daa ti baŋ ni o nyɛvili bela barina ni ka lan mi ni o ku lan tooi paai sara maligu bimbini kasi la gbini, 4ka o daa chaŋ Naa Dɛmitirius sani yuun’ shɛli din pahiri yuun’ kɔbiga ni pihinu ni yin’ ni nti zaŋ nam zuɣupiligu din nyɛ salima mini abie tia vari ti o. Dimbɔŋɔ nyaaŋa ka o daa lan doli bɛ kali soli n-zaŋ Naawuni jɛmbu duu olivi tia vari ti o pahi. Dindali maa o daa bi yɛli shɛli. 5Ka daliri daa ti niŋ ka o jɛrilim nia maa yi polo. Naa Dɛmitirius n-daa bol’ o ni o kana ka o min’ o saawaranim’ ti laɣim ʒini ka bɛ daa bɔh’ o Yɛhudianim’ maa biɛhigu mini bɛ nia ni nyɛ shɛm. Ka o daa garigi yɛli ba:
6“Bɛ ni booni Yɛhudianim’ shɛb’ Hasidinima, ka bɛ toondan’ nyɛ Judas Makabius la nyɛla ninvuɣ’ shɛb’ bɛn kul bɔri tɔbu, ka chɛ ka niriba taari duŋ niŋdi nanima, ka bi chɛ ka suhudoo be nam maa ni. 7Dinzuɣu ka n chɛ n yaannim’ jilima maa, n yɛrila maligumaaniba zuɣulaantali la ka kana kpe maa. 8Ka n ni mali shɛli tuuli nyɛla m puu’ m-biɛri naa zuɣu. Ka din pahi nyɛla m puu’ n-lan biɛri n yanim’ maa zuɣu. Dama n ni boli ninvuɣ’ shɛb’ yuli ŋɔ jɛrilim tuma zuɣu chɛ ka tiŋgbɔŋ maa zaa nya ashaara pam. 9Naa, a ni mi yɛla ŋɔ zaa piligu zaŋna ni pumpɔŋɔ ŋɔ, n suhir’ a ni a tɛhi tiŋgbɔŋ ŋɔ mini ti zuliya ŋɔ yɛla, ka zo ti nambɔɣu niŋ ti nirilim kaman a ni niŋdi sokam shɛm. 10Judas ŋun dee yi be o nyɛvili ni, suhudoo kul ku niŋ gomnanti maa ni.”
Dɛmitirius tim Nikano ni o ti liri Judas
11Alisimus ni daa kul yɛli yɛtɔɣa ŋɔ naai, ka naa zɔnim’ maa zaa daa chɛ ka Naa Dɛmitirius suhu yiɣisi pahi, dama bɛ daa nyɛla bɛn je Judas. 12Ka o daa dii yihi Nikano ŋun daa su wɔbiri fukumsi la n-zaŋ o leei Judia gomna n-tim o, 13ka zal’ o ni o kum’ Judas, ka wurim o tɔbbihi maa bahi, ka zaŋ Alisimus leei maligumaaniba zuɣulana Naawuni jɛmbu du’ titali la puuni. 14Ka Chɛfirinim’ bɛn zaa daa be Judia, ka daa zɔri Judas dabiɛm ka zo la zaa daa laɣim chaŋ ti pahi Nikano zuɣu ka tɛhiri ni Yɛhudianim’ zuɣubiɛɣu mini bɛ daashaara maa yɛn nyɛla bɛn’ Chɛfirinim’ maa tɔŋsim.
15Yɛhudianim’ maa ni daa wum Nikano kandina maa mini Chɛfirinim’ maa ni daa laɣim shɛm maa yɛla, ka bɛ daa niŋ taŋkpaɣu puɣi bɛ zuɣuri ka suhi Naawuni ŋun zal’ omaŋmaŋ’ niriba ni bɛ kul beni sahakam ka nyɛ ŋun yihir’ omaŋ’ zahira n-gbib’ o niriba maa. 16Ka Judas ŋun daa nyɛ bɛ toondan’ maa daa bahi noli, ka bɛ daa dii yi nimaani chaŋ ka bɛ ti zaŋ nya taba tiŋkpan’ shɛli din yuli booni Adasa la. 17Ka Judas tizo Simɔn daa nyɛ ŋun tuhiri Nikano, ka daa bi diri nasara, dama bɛ dimnim’ maa ni daa kabiri kanna shɛm maa daa pa bɛ ni yu shɛm. 18Di zaa yoli, Nikano ni daa wum Judas min’ o tɔbbihi maa ni niŋ suhukpeeni tuhiri tɔb’ maa shɛm bɛ tiŋgbɔŋ maa zuɣu maa, ka o daa gbaɣisi tɔbu, ka zali ni tab’ tuhibu ku mali bɛ yɛlli maa. 19Dinzuɣu ka o daa tim Pɔsidɔnius mini Tiɔdɔtus ni Matatias ni bɛ chaŋ ka bɛ mini ba ti lo zɔsimdi alikauli ni taba. 20Bɛ ni daa zahim yɛtɔɣ’ shɛŋa din be di puuni maa naai, ka toondaannim’ maa daa zaŋ li yɛli niriba maa, ka di daa wuhi ni bɛ zaa mali naŋgban’ yini, ka bɛ daa saɣi alikauli maa. 21Ka toondaannim’ maa daa zali ba dabisili shɛli bɛ toondaannim’ maa kɔŋko ni yɛn laɣim ʒini. Ka bɛ daa zaŋ chɛchɛbuŋ’ yi bɛ yino kam tɔbbihi sanna, ka zaŋ jilima kuɣisi na ti zali. 22Ka Judas daa chɛ ka tɔbbihi bɛn gbibi bidibbina guŋgu luɣ’ shɛŋa bɛ tɔb’ nɛma ni daa be din ni taɣi bɛ dimnim’ ka bɛ ku tum bibiɛlim tuma libigi ba. Di saha ka bɛ daa gbaai saawara din niŋ kamaata. 23Ka Nikano daa kpalim be Jɛrusalɛm, ka daa bi niŋ Yɛhudianim’ maa zaɣ’ biɛɣu, ka daa bahi ninvuɣ shɛb’ bɛn zaa daa laɣim o sanna maa. 24Ka o daa kul chɛ ka Judas be o sani, ka o mini Judas daa bi wɔligir’ taba. 25Ka o daa kpaŋsi Judas ni o kpuɣim’ paɣa n-dɔɣi bihi. Di saha ka o daa kpuɣi paɣa n-ʒini luɣ’ yini ni suhudoo.
Nikano lan ŋmaligi lu Judas zuɣu
(1 Makabiis 7.29-30)
26Amaa Alisimus ni daa ti nya ka bɛ niriba maa mali nia viɛla ni tab’ shɛm maa ka o daa zaŋ bɛ daalikauli gbaŋ maa chaŋ Dɛmitirius sani nti yɛl’ o ni Nikano bi lan doli bɛ gomnanti maa zaligunima, dama ni o zaŋla Judas ŋun nyɛ nia biɛrilan’ maa zali ni o ti zan’ o zaani. 27Ka ninvuɣ’ biɛɣu maa ʒiri maa daa chɛ ka naa suhu yiɣisi pam, ka o daa sabi gbaŋ ti Nikano n-yɛli ni o bi yu bɛ daalikauli maa, ka zal’ o ni o gbaam’ Makabius n-zaŋ o tahi Antiɔk ti kpɛhi duu yomyom.
28Lahibali ŋɔ ni daa paai Nikano di daa muɣis’ o pam ka saɣim o suhu, o ni daa lan yɛn yiɣisi alikauli maa ka di mi pala Judas tumla taali shɛli maa zuɣu. 29Di mi daa naan ku tooi nani ni o ŋme naa yɛligu maa naŋgbankpeeni. Di saha ka o daa bɔri daliri shɛli o ni yɛn zaŋ yɔhim Judas gbaag’ o. 30Amaa ka Judas daa nya ka Nikano kpalim yiɣisirila o suhu bahir’ o zuɣu, ka kan’ o sanna ni suhuyiɣisili, ka bi lan be kaman o ni daa yi pun be shɛm, ka o daa baŋ ni suhuyiɣisili maa pala din ni dɔɣi bi viɛlli. Di saha ka o daa laɣim o tɔbbihi pam ka bɛ zo nti sɔɣi ka chɛ Nikano. 31Nikano ni daa baŋ ni Judas mali yɛm gar’ o maa, ka o daa chaŋ Naawuni jɛmbu du’ titali din be kasi la ni saha shɛli maligumaaniba ni daa maani sara kaman bɛ kaya ni daa nyɛ shɛm la nti yɛli ba ni bɛ zaŋm’ Judas ti o na. 32Ka bɛ ni daa po pɔri n-yɛl’ o ni bɛ bi mi o ni bɔri so maa ni be luɣ’ shɛli polo, 33ka o daa teeg’ o nuu tiri Naawuni jɛmbu duu maa polo ka po pɔri yɛli, “Yi yi bi gbaai Judas ti ma, n ni wurim yi Naawuni jɛmbu duu ŋɔ nahi tiŋgban’ ni, ka wurim sara maligu bimbini ŋɔ, ka me jɛmbu duu din mali jilima zali kpe n-ti Diɔnisus.”
34O ni daa yɛl’ lala naai o daa ŋmaligimi chaŋ. Di saha ka maligumaaniba maa daa teei bɛ nuhi tiri alizanda polo n-suhi Naawuni ŋun kul zabiri bɛ zuliya maa zuɣu sahakam ŋɔ yɛli, 35“Yaa ti Duuma ŋun su binshɛɣukam ŋɔ, hal a ni kul bi bɔri shɛli ŋɔ zaa yoli, a nini daa tiɣiya ni ti me jɛmbu duu ka di nyɛ a biɛhigu shee ti sunsuuni. 36Dinzuɣu pumpɔŋɔ, nyini ŋun nyɛ kasi, ka nyɛ kasi zaa Duuma ŋɔ, kul guli jɛmbu du’ shɛli ti ni na yoli yihi daɣiri ni ŋɔ, ka di chɛ ka bɛ lan ta li daɣiri pumpɔŋɔ kul mali wara.”
Razis kpi o tiŋgbɔŋ zuɣu
37Ka bɛ daa fiɣisi Jɛrusalɛm kpamba ni do’ so ŋun yuli daa booni Razis la Nikano sani ni o nyɛla ŋun yur’ o yanima, ka bɛ tir’ o jilima pam. O ni mali nia viɛla zuɣu daa chɛmi ka bɛ boon’ o Yɛhudianim’ ba. 38Saha shɛli bɛ mini Chɛfirinim’ ni daa bi laɣindi la ka bɛ daa zaŋ o taali bɛ daadiini din nyɛ Yɛhudianim’ jɛmbu soli la zuɣu. Ka o daa yi n-zani n-zaŋ o niŋgbuŋ min’ o nyɛvili pa talima Yɛhudianim’ jɛmbu soli maa zuɣu. 39Ka Nikano daa bɔri ni o wuhi o ni gbibi dimdi shɛli ni Yɛhudianim’ maa, ka daa tim tɔbibihi kɔbisinu ni bɛ ti gbaag’ o na, 40dama o daa tɛhiya ni bɛ yi gbaag’ o di ni dam bɛ suhuri. 41Tɔbbihi maa ni daa yɛn kpe duchunchuni maa ni ka zaŋ kiŋkansi ni bɛ yooi di dundɔŋ dunoli, o daa zali ba mi ni bɛ niŋmi buɣim na ka bɛ nyo di pundi maa. Ka tɔbbihi maa ni daa gili ŋun Razis niŋ sunsuuni maa zuɣu, o daa zaŋ o takɔbi kpali sa tiŋa n-lu di noli zuɣu. 42O daa paɣiya ni o kpi jilima kum n-gari o lu alahichinim’ maa nuu ni n-di wahala biɛ’ shɛŋa din bi simdi bɛ ni daa dɔɣ’ o ni jilima shɛli la zuɣu. 43O mɔbu maa ni, takɔbi maa daa bi kuh’ o ni bɔri ni di kuh’ o luɣ’ shɛli maa. Ka zama maa daa kul kabiri kpɛri dunol’ ni na. Ka o daa niŋ suhukpeeni n-guui chaŋ ti du gooni n-zaŋ omaŋ’ bahi tiŋ’ na zama maa ni. 44Amaa ka bɛ daa miligi yomyom ka chɛ palo ka o lu palo maa ni; 45ka daa na ne, ka di ku o suli pam, ka o daa vaai yiɣisi, hal o ʒim ni daa kul yiri ka o dansi galisi maa zaa yoli, ka o daa guui ti tim zama maa ni n-chaŋ ti du n-tam tampiŋ chomchom zuɣu, 46ka di daa chɛ biɛla ni o ʒim zaa yi o niŋgbuŋ ni, ka o daa darigi yih’ omaŋmaŋ’ nyɔri niŋ o nuhi ayi ni n-zaŋ li labi zama maa na, ka suhiri ti Duuma ŋun su nyɛvili mini shia ŋɔ ni o ti labisi li ti o yaha. O ni daa kpi shɛm m-bala.",https://www.bible.com/bible/2264/2MA.14.DBWDB
2 MAKABIIS 15,"Nikano nia biɛɣu
1Nikano ni daa wum ni Judas min’ o tɔbbihi maa bela Samaria yaɣili polo, ka o daa niŋ nia ni o chaŋ ti liri ba Vuhim Dabisili dali din ni chɛ ka o ku lu barina ni. 2Ka bɛ ni daa muɣisi Yɛhudianim’ shɛba ka bɛ dol’ o la daa yɛli, “Di tum putɔɣu tuma din nyɛ mɔɣu ni biɛhigu tuma ŋɔ, amaa tim’ ŋun nyari binshɛɣukam ŋɔ ni tibigi dabisi’ shɛli ka zaŋ li leei dabisili din be kasi gari dabisa shɛŋa din kpalim ŋɔ jilima.” 3Ka noli ni daa doli ninvuɣ’ biɛ’ so ʒiibuta zuɣu maa daa bɔhi ni naa m-be alizanda ni ŋun daa zali ni bɛ gbibi Vuhim Dabisili maa? 4Ka bɛ daa garigi yɛl’ o, “Ti Duuma ŋun be, ka nyɛ Alizanda Naa ŋɔ maŋmaŋa n-daa zali ti ni ti gbibi dabisili din pahiri ayopɔin maa.” 5Ka o daa garigi yɛli ba, “Man’ gba nyɛla dunia ŋɔ naa, ka zali ya ni yi kpuɣi yi bidibbina n-tum naa tuma maa naai.” Amaa di zaa yoli, o daa bi di nasara o ni daa lo ni o tum tuumbiɛ’ shɛli maa ni.
Judas mali Yɛhudianim’ shili gu tɔbu
6Ka Nikano maa daa tɔɣisi barinyubo mini karimbaani yɛtɔɣa, ka bɔri ni o me binshɛli zali zama laɣiŋgu shee din ni teer’ o ni nyaŋ Judas min’ o tɔbbihi shɛm yɛla. 7Amaa Judas daa kul niŋla naani ka niŋ yɛda zaa ni o ni nya sɔŋsim o Duuma sani. 8Ka o daa kpaŋsi o tɔbbihi maa ni bɛ di zɔri Chɛfirinim’ maa dabiɛm, ka daa yɛli ba ni bɛ teemi saha shɛli ha sɔŋsim ni daa yi alizanda ni na ti sɔŋ ba shɛm la yɛla, ka yuuni bɔrila Kpiɔŋlan’ Naa ni yɛn ti ba nasara shɛli. 9O daa zaŋ zaligu kpana la puuni yɛtɔɣa mini anabinim’ yɛligu kpaŋsi ba, ka teei ba bɛ ni daa mo mɔri shɛŋa ka di nasara la, ka di daa kpaŋsi bɛ suhuri pam. 10O ni daa kpaŋsi bɛ suhuri maa, ka o daa ti ba o zaligunima. Di saha maa ka o daa lan yɛli ba Chɛfirinim’ maa ni ka dihitabili, ka nyɛ bɛn bi gbibi bɛ pɔri shɛm yɛla. 11O daa ti bɛ zaa bidibbina, ka di pala bɛ ni niŋ nyɔtaɣirisi mini kpan’ shɛŋa yɛda la, amaa o ni daa zaŋ suhukpeeni yɛtɔɣ’ shɛŋa ti ba la puuni, ka o daa lan zaŋ o ni zahim zahin’ shɛli, ka di ŋmanila ʒii ka o nya n-yɛli ba, ka di lan kpaŋsi ba pam.
12O ni daa nya shɛli maa m-bɔŋɔ: o daa nyala Onias, ŋun daa nyɛ maligumaaniba zuɣulana, ka nyɛ ninvuɣ’ titali ni ninvuɣ’ suŋ ni ŋun mali shɛhira viɛla, ka lan nyɛ tarima, ka lan nyɛ ŋun tɔɣisiri yɛtɔɣa din niŋ kamaata ni bɛ ni daa wuhi so biɛrisuŋ zaa o bilim ni la, ka o teeg’ o nuu n-suhiri Naawuni tiri Izraɛlnim’ zaa. 13Di nyaaŋa ka Judas daa lan nya do’ so ni yina ka o zabiri paligi zaa m-mali dariza ka wolig’ o o ko. O daa nyɛla ŋun mali jilima mini yiko din ka ŋmali. 14Ka Onias daa tɔɣisi yɛtɔɣa yɛli, “Naawuni daanab’ Jɛrimia m-bala, o nyɛla ŋun yuri Izraɛlnima, ka suhiri Naawuni pam tiri bɛ mini tiŋ’ kasi maa.”
15Di saha ka Jɛrimia daa teeg’ o nudirigu n-zaŋ salima takɔbi ti Judas ka yɛl’ o yɛtɔɣa ŋɔ, 16“Deemi takɔb’ kasi ŋɔ, di nyɛla pini din yi Naawuni sanna, dina ka a yɛn zaŋ ku a dimnim’ maa.”
17Ka bɛ kɔba ni daa kpaŋsi Judas ni daa tɔɣisi ba yɛtɔɣ’ maŋa din daa ti nachimba maa suhukpeeni la, ka bɛ daa zali ni bɛ bi yɛn bɔrila soya kɔŋko, amaa bɛ yɛn liri ba mi ni suhukpeeni, ka woligi yɛlli maa ninvuɣ’ yino kam ni yɛn tuhi tɔb’ maa ni suhukpeeni shɛm, dama bɛ tiŋ’ maa mini luɣ’ kasi shee la ni Naawuni jɛmbu duu la nyɛla din be barina ni. 18Bɛ paɣiba mini bɛ bihi ni bɛ mabihi bɛn nyɛ dɔbba ni paɣiba ni bɛ dɔɣiriba yɛla daa dii bi muɣisi ba pam. Din yɛla daa muɣisi ba pam daa nyɛla bɛ ni daa mali bɛ jɛmbu shee du’ shɛli din be kasi la. 19Ka di daa niŋ bɛn daa yɛn kpalim be tiŋ’ maa ni nandahima, ka bɛ suhuri zɔhiri bɛ ni yɛn chaŋ mɔɣu ni ti tuhi tɔb’ shɛli maa ni yɛn bahindi shɛm zuɣu.
Nikano nyaŋbu min’ o kum
(1 Makabiis 7.39-50)
20Bɛ zaa nina ni daa kul kpala binshɛli din kanna maa, ka bɛ dimnim’ maa mi daa pun nyɛ bɛn mirina ka bɛ tɔbbihi nyɛla bɛn niŋ tɔb’ tuhibu shili, ka zaŋ wɔbiri zalizali luɣ’ shɛŋa din niŋ kamaata la, ka chɛ ka tɔbbihi bɛn chani tiŋ’ la be bɛ luɣa zuɣu. 21Ka Makabius daa nya bɛ dimnim’ maa tɔbbi’ gbaliŋ maa mini bɛ ni gbibi bidibbin’ shɛŋa ni wɔbiri bɛn taai kanna maa, ka o daa teeg’ o nuhi tiri alizanda ni, ka suh’ o Duuma ŋun tumdi alahiziba tuma ŋɔ, dama o daa mi ni o Duuma zaŋdila nasara tiri ninvuɣ’ shɛb’ bɛn simdi li, ka pa ni bɛn mali bidibbina. 22O daa suhila Naawuni ŋ-ŋɔ: “Yaa n Duuma, Juda Naa Hɛzɛkia saha la nyini n-daa tim a malaika naa Sɛnachɛrib sansan’ ni ka o ti ku o tɔbbihi tuhi’ kɔbiga ni tuhi’ pihiniinaanu la. 23Dinzuɣu pumpɔŋɔ, nyini ŋun nyɛ alizanda naa ŋɔ, timm’ a malaika suŋ na ka o ti gari ti tooni n-zaŋ dabiɛm mini niŋ’ sɔhibo kpɛhi ti dimnim’ maa. 24Zaŋm’ a nuu din mali kpiɔŋ ŋɔ ŋme ninvuɣ’ shɛb’ bɛn tur’ a, ka kana ni bɛ ti lir’ a ninvuɣ’ gahinda ŋɔ luhi. O ni daa zaŋ yɛtɔɣ’ shɛŋa naag’ o wunsuhigu maa m-bala.
25Ka Nikano min’ o tɔbbihi maa daa piɛbiri kikahi, ka yiini tɔb’ yila kanna. 26Amaa ka Judas min’ o tɔbbihi maa daa kpe bɛ dimnim’ maa ni ni Naawuni kabu mini wunsuhigu. 27Dinzuɣu bɛ daa gbibila bidibbina bɛ nuhi ni tuhiri tɔb’ maa ka suhuri Naawuni bɛ suhiri ni, ka daa ku bɛ dimnim’ maa kaman niriba tuhi’ pihitanaanu. Ka bɛ suhuri daa paligi pam Naawuni ni daa yi zahira sɔŋ ba shɛm maa zuɣu. 28Tɔb’ maa ni daa naai ka bɛ labiri kuni ni suhupiɛlli, ka bɛ daa nya Nikano ka o yɛla gbaɣino kpi n-doya. 29Di saha ka bɛ daa tahira, ka vuri mɔni, ka bɛ daa paɣi alizanda Naa ŋɔ bɛ yaannim’ yɛligu ni. 30Di nyaaŋa ka Judas ŋun daa zaŋ o niŋgbuŋ min’ o shia taɣ’ o niriba dini, ka nyɛ ŋun daa gbibi nia viɛlli o bipolital’ ni zaŋ chaŋ o yanim’ polo la daa zali ni bɛ ŋmaami Nikano zuɣu min’ o bɔɣu n-zaŋ li kuli Jɛrusalɛm. 31O ni daa ti paai yiŋa, o daa bolila o yanim’ maa laɣim taba, ka chɛ ka maligumaaniba zani sara maligu bimbini gbini, ka o daa tim boli tɔbbihi bɛn daa be bɛ yaa ni be luɣ’ shɛli la na. 32Ka o daa zaŋ Nikano ŋun daa nyɛ ninvuɣ’ biɛɣu maa zuɣu maa wuhi ba, ka daa lan zaŋ ninvuɣ’ so ŋun tɔɣisiri yɛtɔɣ’ yoya maa bɔɣu maa wuhi ba, o ni daa teeg’ o bɔɣ’ shɛli ni barinyubo ni o saɣim Kpiɔŋlan’ Naa jɛmbu du’ kasi la. 33Ka o daa ŋmaai Nikano ŋun daa pa Naawuni jɛmda maa zilinli, ka yɛli ni o yɛn ŋmahi li la zaɣ’ bihibihi ti noonsi ka bɛ di, ka zaŋ o zuɣu min’ o bɔɣu la yili Naawuni jɛmbu duu tooni ka di leei o jɛrilim tuma nyɔri. 34Ka bɛ zaa daa lihi zuɣusaa ka paɣi bɛ Duuma ŋun yih’ omaŋ’ palo ŋɔ n-yɛra, “Ti paɣiri ti Duuma ŋun gul’ o jɛmbu duu ka bɛ bi ta li daɣiri ŋɔ.” 35Ka Judas daa zaŋ Nikano zuɣu maa yili yaa ni daa be luɣ’ shɛli polo la, ka di nyɛ shihirili sokam sani din wuhiri bɛ Duuma ni sɔŋ ba shɛm. 36 Ka bɛ daa niŋ piibupiibu n-saɣi ni di bi simdi ka dabisili maa ti gari ka so bi teei di yɛla, amaa ni di simdi ni bɛ puhiri di chuɣu goli so bɛ ni booni Ada Aramaik yɛligu ni la biɛɣu pinaata dali din nyɛ Mɔdɛkai dabisili la dazɔhigu dali.
Ŋun sabi yɛla ŋɔ yɛtɔɣ’ shɛŋa din bahindi nyaaŋa
37Yɛla maa ni daa ŋmaligi lu Nikano zuɣu shɛm m-bala, ka di saha maa zaŋ chana ka Hiburunim’ maa daa kpalim su tiŋ’ maa. Dinzuɣu n ni naai n lahibali maa kpe.
38Dinzuɣu n yi yɛl’ li viɛnyɛliŋga di ninni, n ni di bɔri shɛm m-bala; ka di yi nyɛla m bi yɛl’ li viɛnyɛliŋga, ka yɛl’ la shɛŋa ka chɛ shɛŋa, dindina n ni ni tooi niŋ shɛm n yaa tariga m-bala. 39Kaman wain kɔŋko nyubu ni mali barina, ka kom kɔŋko nyubu gba mali barina, amaa ka bɛ zaŋ kom gari wain ni ka di niŋ nyaɣisim ka mali nyubu ka tiri suhupiɛlli shɛm, lala ka lahibali din sabi viɛnyɛliŋga gba tiri bɛn karindi li tiba suhupiɛlli. Kpe n-nyɛ di tariga.",https://www.bible.com/bible/2264/2MA.15.DBWDB
AYUBA 1,"Ayuba min’ o malibu
1Do’ so daa be Uzi tiŋgbɔŋ ni, ka o yuli booni Ayuba. Doo maa daa nyɛla ŋun ka galimi, ka o biɛhigu be tibi zaa, ka o nyɛ ŋun zɔri Naawuni, ka bi tumdi zaɣ’ biɛɣu. 2O daa dɔɣila bidibis’ ayopɔin mini bipuɣins’ ata. 3O daa malila biŋkɔbbaligu tusaayopɔin mini laakumnim’ tusaata ni naɣilakɔra tuhili ni bunnyama kɔbisinu, ka mali tumtumdiba pam; ka lala zuɣu daa chɛ ka o nyɛ ninvuɣ’ titali gari wulimpuhili polɔnim’ zaa.
4O bidibisi maa daa yi chanila tab’ yinsi ti puhiri churi sokam dabisili dali, ka daa yi timdi booni bɛ tizɔpaɣiba maa na ka bɛ mini ba ti diri ka nyura. 5Bɛ daa yi puhi chuɣu maa naai, Ayuba timdimi ka bɛ chaŋ ti mali ba ka bɛ niŋ kasi. O daa yi daŋdila yibu asibaasi n-chaŋ ti mali sara o bihi maa zaa yino kam zuɣu; dama Ayuba daa yɛlimi, “Di pa shɛli ka m bihi maa ti tu Naawuni bɛ suhuri ni n-tum alahichi.” Lala ka Ayuba daa kul niŋda.
Sintani zahim Ayuba
6 Dahin shɛli ka malaikanim’ daa ti laɣimna ni bɛ ti zaŋ bɛmaŋ’ wuhi Yawɛ, ka Sintani gba daa kana ti pahi bɛ zuɣu. 7Ka Yawɛ daa bɔhi Sintani, “Ya polo ka a lee yina?” Ka Sintani garigi yɛli Yawɛ, “N yila dunia ni na, n chaŋmi ti gɔŋgo ka chaŋchaŋ gili di ni.”
8Ka Yawɛ daa lan bɔhi Sintani, “A tɛhi n dabili Ayuba yɛla? So bi ŋman’ o dunia ni. O nyɛla ŋun ka galimi ka o biɛhigu be tibi zaa, ka o nyɛ ŋun zɔri Naawuni, ka bi tumdi zaɣ’ biɛɣu.”
9 Di saha ka Sintani daa garigi bɔhi Yawɛ, “Ayuba Naawuni zɔbo maa nyɛla yoli? 10Pa nyini n-sa gariche gili Ayuba min’ o malibu ni o ni su shɛlikam zaa luɣilikam? Nyini n-niŋ alibarika niŋ o tuma ni, ka chɛ ka o buni galisi pam tiŋgbɔŋ maa ni. 11Amaa a yi zaŋ a nuu shih’ o ni mali shɛlikam maa zaa pumpɔŋɔ, o ni tu a a ninni.”
12Ka Yawɛ yɛli Sintani, “Di viɛla, a mali o ni su binshɛlikam maa zaa yiko, amaa lee miri ka a zaŋ a nuu shih’ o.” Di saha ka Sintani daa yi Yawɛ sani chaŋ.
Ayuba bihi kpiya, ka o daazichi bahi yoli
13Dahin shɛli ka Ayuba bidibisi maa min’ o bipuɣinsi maa daa ti be bɛ biɛlikpɛm’ yiŋa n-diri bindira ka nyuri wain; 14ka tumo daa ti kana ti yɛli Ayuba, “Ti di malila naɣilahi la kɔra, ka bunsi la ʒe m-baɣi ba ŋubiri mɔri, 15ka Sabinim’ kana ti lu bɛ zuɣu n-zaŋ takɔbi ku tumtumdiba maa ka taɣi ba chaŋ, n kɔŋko n-nyɛ ŋun zo n-tiligi kana ni n ti yɛl’ a.”
16O ni daa na kul yɛri maa, ka so lan kana ti yɛli, “Naawuni buɣim n-yi zuɣusaa na ti di n-ku piɛri la mini piɛguliba la zaa, n kɔŋko n-nyɛ ŋun zo n-tiligi kana ni n ti yɛl’ a.”
17O ni daa na kul yɛri maa, ka so lan paana ti yɛli, “Kalidianim’ laɣimla tab’ ʒiibuta zuɣu n-kana ti lu laakumnim’ la zuɣu n-zaŋ takɔbi ku bɛn guli ba maa, ka taɣi ba chaŋ, n kɔŋko n-nyɛ ŋun zo n-tiligi kana ni n ti yɛl’ a.”
18O ni daa na kul yɛri maa, ka so lan paana ti yɛli “A bidibisi la min’ a bipuɣinsi la bela bɛ biɛlikpɛm’ la yiŋ’ diri bindira, ka nyuri wain, 19ka pɔhim kpiɔŋ ti yi mɔɣu polo na yim nti ʒe n-daai yili maa zaa luhi bipola maa zuɣu, ka bɛ kpi. N kɔŋko n-nyɛ ŋun tiligi kana ni n ti yɛl’ a.”
20Di saha ka Ayuba daa yiɣisi zani n-darigi cheeg’ omaŋmaŋ’ binyɛrigu, ka pini o zuɣu, ka gbani tiŋa n-jɛm Naawuni, 21ka yɛli, “N zaɣim ka m ma daa dɔɣi ma, n zaɣim ka n ti lan yɛn zaŋ yi dunia ni. Yawɛ n-daa ti ma, Yawɛ n-lan deei. Yawɛ yuli simdi paɣibu.”
22Yɛla ŋɔ zaa puuni, Ayuba daa bi tum alahichi bee n-galim Naawuni ni o ni niŋ shɛm maa bi tuhi.",https://www.bible.com/bible/2264/JOB.1.DBWDB
AYUBA 2,"Sintani lan zahim Ayuba yaha
1Dahin shɛli ka malaikanim’ daa ti lan kana ni bɛ ti zaŋ bɛmaŋ’ wuhi Yawɛ, ka Sintani gba daa kana ti pahi bɛ zuɣu. 2Ka Yawɛ daa bɔhi Sintani, “Ya polo ka a lee yina?”
Ka Sintani garigi yɛli Yawɛ, “N yila dunia ni na, n chaŋmi ti gɔŋgo di ni ka chaŋchaŋ gili di ni.”
3Ka Yawɛ bɔhi Sintani, “A tɛhi n dabili Ayuba yɛla? So bi ŋman’ o dunia ni. O nyɛla ŋun ka galimi, ka o biɛhigu be tibi zaa, ka o nyɛ ŋun zɔri Naawuni, ka bi tumdi zaɣ’ biɛɣu. Hal a ni kul zaŋ m min’ o zuɣuri tuɣili tab’ ni a bah’ o yoli, ka di ka daliri maa zaa yoli, o na kul gbibila o galimi kalinsi maa kirikiri.”
4Ka Sintani garigi yɛli Yawɛ, “Nyɛvili bi ʒir’ ka dimsira! Ninsal’ ni zaŋ o ni mali binshɛɣukam zaa taɣi o nyɛvili. 5Amaa a yi zaŋ a nuu shihi o kɔbili min’ o niŋgbuŋ pumpɔŋɔ, o ni tu a a ninni.”
6Ka Yawɛ daa yɛli Sintani, “Di viɛla, a mal’ o yiko, amaa leei di ku o.”
7Di saha ka Sintani daa yiɣisi Yawɛ sani n-chaŋ ti chɛ ka yumaha gbaai Ayuba, o zuɣutaliga ni zaŋ hal ni o naba puuni. 8Ka Ayuba daa bo salichee kɔriti omaŋa. O daa ʒila tampiligim ni. 9Di saha ka o paɣ’ daa bɔh’ o, “A na kul gbibila a galimi kalinsi maa kirikiri? Tum’ Naawuni ka kpi.”
10Amaa ka Ayuba garigi yɛl’ o, “A yɛtɔɣa maa ŋmanila paɣ’ shɛb’ bɛn nyɛ jɛra la yɛtɔɣa. Ti deemi din viɛli Naawuni nuu ni, ka ku deei din bie dina?” Yɛla ŋɔ zaa ni, Ayuba daa bi tum alahichi o noli yɛtɔɣa puuni.
Ayuba zɔnim’ kana
11Ayuba zɔnim’ ata ni daa wum zaɣ’ biɛ’ shɛli din paag’ o maa, ka bɛ zaa daa yi bɛ tinsi ni kana. O zɔnim’ maa n-daa nyɛ Ɛlifaz ŋun daa nyɛ Tɛman nir’ la mini Bilidad ŋun daa nyɛ Shua nir’ la ni Zɔfar ŋun daa nyɛ Naama nir’ la. Bɛ daa zalila tab’ saha shɛli bɛ ni yɛn chaŋ ti wuhi bɛ suhusaɣiŋgu ni nyɛ shɛm, ka maag’ o suhu. 12Bɛ ni daa nya o katiŋa, bɛ daa bi baŋ o, ka bɛ daa duhi bɛ yee n-kum pam; ka dari chahi bɛ binyɛra, ka kɔriti taŋkpaɣu chɛri zuɣusaa ka di puɣiri bɛ zuɣuri. 13Ka bɛ daa ʒini tiŋa o sani wuntaŋ’ ni mini yuŋ hal ni daba ayopɔin, ka bɛ ni so daa bi yɛl’ o shɛli, dama bɛ daa nyaya ka o be biɛrim pam ni.",https://www.bible.com/bible/2264/JOB.2.DBWDB
AYUBA 3,"Ayuba fabili niŋ Naawuni
1 Dimbɔŋɔ nyaaŋa ka Ayuba daa ti yaag’ o noli n-tu bɛ ni daa dɔɣ’ o dabisi’ shɛli dali. 2Ayuba ni daa yɛli shɛm m-bɔŋɔ:
3“Kpihimmi bɛ ni daa dɔɣi ma dabisi’ shɛli maa birili,
ka kpihim yuŋ shɛli bɛ ni daa yɛli,
‘Bɛ zali bidibbil’ puu’ la gba birili.’
4Chɛ ka di dabisili maa leei zibisim.
Naawuni ŋun be zuɣusaa ŋɔ
di lan teei di yɛla
bee n-chɛ ka neesim neei di ni.
5Chɛ ka di leei liɣa, ka zibisim titali be di ni.
Chɛ ka sagbana zibigi niŋ di ni.
Chɛ ka zibisim nyaŋ di neesim.
6Chɛ ka di yuŋ maa leei bumbɔn’ titali.
Di chɛ ka di leei suhupiɛlli dabisili pahi yuuni puuni dabisa zuɣu.
Di kal’ li pahi goya dabisa ni.
7Yɛlimaŋli, di chɛ ka paɣ’ so lan zali pua di yuŋ maa yaha.
Di chɛ ka so lan wum suhupiɛlli vuri di ni yaha.
8Chɛ ka ninvuɣ’ shɛb’ bɛn turi teeku la tula yuŋ maa.
Bɛna n-nyɛ ninvuɣ’ shɛb’ bɛn mali baŋsim n-chɛ ka Lɛviatan suhu yiɣisir’ la.
9Chɛ ka di biɛŋmarisi leei zibisim,
ka chɛ ka di niŋ neesim tahima, amaa ka bi nya li.
Di chɛ ka asiba neesim lan neei di ni.
10Dama di daa bi ŋari m ma bidɔɣirisurigu noli,
din ni chɛ ka m bi nya wahala.
11Bɔ n-niŋ ka n daa bi kpi n dɔɣibu saha?
N ni daa yi m ma puli ni na maa ka daa dii kpi.
12Bɔzuɣu ka m ma daa gbani dɔɣi ma?
Bee bɔzuɣu ka o daa mɔɣisi ma bihim?
13Dama ŋ-ŋɔ n di domi baalim;
ŋ-ŋɔ n di gbihiya; di nyaaŋa ka n di vuhi.
14Ŋ-ŋɔ m mini nanim’ ni dunia saawaranima,
bɛn daa lan lab’ me tin’ shɛŋa din wurim zaa ti bɛmaŋ’ la,
15ni nabihi bɛn mali salima,
ka zaŋ anzinfa pali bɛ yinsi la n-di vuhira.
16Bɔ n-niŋ ka bɛ daa bi sɔɣi ma
kaman bɛ ni dɔɣi bi’ so zaɣ’ kpiŋ la,
bee kaman biliɛ’ shɛb’ bɛn na ʒi n-nya neesim la?
17Putɔɣunim’ muɣisigu lan ka nimaani;
ka di ni wum shɛb’ la nya vuhim.
18Nimaani sarikanim’ laɣimmi be ni suhudoo;
bɛ bi lan wumdi bɛ guliba tahigu.
19Tarimba mini wɔɣira zaa be nimaani,
ka daba nya bɛmaŋ’ bɛ duumanim’ sani.
20Wula ka yi zaŋ firila ti ninvuɣ’ so ŋun be muɣisigu ni,
ka tiri ninvuɣ’ so ŋun be naŋgbantom ni nyɛvili?
21 O nyɛla ninvuɣ’ so ŋun bɔri kum, ka kum bi kanna,
ka o gbi m-bo di shee n-gari azichi sɔɣirili;
22ninvuɣ’ so ŋun nya gballi ka di niŋ o nyaɣisim pam,
ka o suhu paligi?
23Wula ka bɛ zaŋ firila ti ninvuɣ’ so ŋun ku tooi nya soli
ka nyɛ Naawuni ni sa gariche gili so?
24Dama n fabila n-leei m bindirigu,
ka n ŋuhibu galisi kaman kɔzɔrim la.
25Dama n ni zɔri binshɛli pam n-ka n sanna,
ka binshɛli din kpɛhiri ma dabiɛm lu n zuɣu.
26Dama n suhu bi doya, ka n lan ka alaafee.
M bi nyari nyee vuhira, amaa ka muɣisigu n-kul paari ma.”",https://www.bible.com/bible/2264/JOB.3.DBWDB
AYUBA 4,"ALIZAMA DIN DAŊ TOONI
(4.1—14.22)
Ɛlifaz
1Di saha ka Ɛlifaz ŋun daa nyɛ Tɛman nir’ la garigi bɔh’ o,
2“So yi buɣisi ni o yɛl’ a yɛtɔɣ’ shɛli a suhu ni miligi?
Amaa ka ŋuni n-lee ni tooi chɛ yɛtɔɣa tɔɣisibu?
3Nyama, a wuhi niriba pam,
ka kpaŋsi bɛn nuhi ka yaa.
4A yɛtɔɣa daa taɣiri bɛn tuuri zaana.
A daa kpaŋsi bɛn duna ni ka yaa la.
5Amaa pumpɔŋɔ ka di ti paag’ a sanna, ka nyin’ ka suɣilo?
Di shihir’ a mi, ka nyin’ yihi tahima.
6Pa a Naawuni zɔbo zuɣu n-chɛ ka a niŋ o naani?
Pa a nimmaŋtali zuɣu n-chɛ ka a mali tahima?
7Pumpɔŋɔ tɛhima, ninvuɣ’ so ŋun ka taali na mi n-kpi?
Bee ya polo ka bɛ mi n-zaɣisi ninvuɣ’ so ŋun biɛhigu tuhi?
8Kaman man’ ni nya shɛm,
ninvuɣ’ shɛb’ bɛn kɔri zaɣ’ biɛɣu puu,
ka biriti yɛlimuɣisira, dina ka bɛ ti yɛn chɛra.
9Naawuni vuhim ni ku ba,
ka o suhuyiɣisili pɔhim di ba.
10Gbuɣinli chɛ ŋumbu,
gbuɣindaa kukoli foya,
ka gbuɣimpola nyina kabisi.
11Kum ku gbuɣinli ŋun mali yaa,
ka gbuɣinnyaŋ bihi wurim.
12Ka n daa wum yɛtɔɣa kukolibil’ ni,
ka n tibili daa wum di ni sɔɣiri yɛra.
13 Yuŋ zahima yɛla tɛhibu puuni,
saha shɛli niriba ni gbihi maai la,
14ka dabiɛm mini niŋgbuŋ sɔhibu daa paai ma din daa dam n kɔba ni zaa.
15Ka shi’ so daa gari n ninni baalim,
ka n niŋgbuŋ ni kɔbiri yirigi.
16Ka shia maa daa kpalim zani,
amaa n daa bi tooi baŋ di ŋmahiŋgbana ni nyɛ shɛm.
Kɔtomsi shɛli n-daa ʒe n tooni,
ka vuri daa fo, di saha ka n daa wum kukol’ shɛli ni yɛli,
17‘Daadam ŋun mali bahigu ŋɔ ni tooi be tibi gari Naawuni?
Daadamnim’ ni tooi be kasi gari ŋun nam ba?
18Hal o bi dih’ o tumtumdib’ tabili,
o nyar’ o malaikanim’ chirimbu,
19bɛ ni ti yɛrila ninvuɣ’ shɛb’ bɛn be taŋkpaɣu yiya ni,
ka bɛ piligu shee nyɛla taŋkpaɣu ni,
ka bɛ ni tooi no n-ku ba kaman zunzuli ŋɔ?
20Asiba zaŋ chaŋ zaawuni bɛ pun kpi.
Bɛ kul kpirimi zaa, ka bi mi di yɛla.
21Bɛ nyɛla bɛn ka yɛm hal ti kpi,
ka shɛb’ di bɛ nɛma fali.’",https://www.bible.com/bible/2264/JOB.4.DBWDB
AYUBA 5,"1Bolimi pumpɔŋɔ, so beni ŋun ni garig’ a?
Ka malaika ŋuni sani ka a lee yɛn ŋmaligi chaŋ?
2Yɛlimaŋli, sujee kuri jɛrigu,
ka nyuli zabbu mi kuri ŋun ka yɛm.
3M pun nya jɛra ni maani bɛ biɛhigu shee,
amaa ka n yɛli noli niŋ bɛ biɛhigu shee maa libigi ba.
4Bɛ bihi kul bela barina ni,
ka bɛ mɔŋ’ ba nasara dunɔdali shee,
ka so kani ŋun ni fa ba bahi.
5Ka kum ni mali ninvuɣ’ shɛb’ diri bɛ puri bindira,
hal ka kpɛri gɔhi ni ti yihiri li;
ka kɔnyuri ni mali ninvuɣ’ shɛb’ suhuri ye bɛ buni zuɣu.
6Dama zaɣ’ biɛɣu bi yirila taŋkpaɣu ni na,
ka yɛlimuɣisira gba bi puhiri yiri tiŋgban’ ni na.
7Amaa bɛ dɔɣila ninsalinim’ niŋ yɛlimuɣisira ni,
kaman buɣim ni yi tahi yiɣi zuɣusaa shɛm la.
8Man’ ŋuna, Naawuni ka n yɛn jɛmda,
ka zaŋ n yɛla niŋ Naawuni nuu ni.
9Ŋuna n-tumdi tuun’ kara ka so ku tooi baŋ di ni nyɛ shɛm,
ka tumdi alahiziba tuma din ka kalinli.
10Ŋuna n-chɛ ka saa luri tiŋgban’ ni,
ka chɛ ka kom zɔri teeni puri.
11Ŋuna n-duhiri tarimba,
ka tiri bɛn be nandahima ni nasara.
12Ŋuna n-saɣindi yɛmbimbiɛrinim’ ni lo nia ni bɛ tum tuun’ shɛli,
ka di zuɣu chɛ ka bɛ nuhi bi diri nasara.
13 Ŋuna n-gbaari yɛnnim’ bɛ yɛŋkiŋkabina ni,
ka yɛŋkiŋkabinanim’ ni lo nia shɛŋa zaani tariga yomyom.
14Bɛ bela zibisim ni wuntaŋ’ ni,
ka bɔbindi gindi wuntaŋ’ ni kaman yuŋ la.
15Amaa o fari nandaamba bɛ noya ni bahira,
ka fara ba kpiɔŋlaannim’ nuu ni bahira.
16Ka di zuɣu chɛ ka tarimba mali tahima,
ka putɔɣunim’ fo bɛ noya.
17 Naawuni ni saɣisi ninvuɣ’ so mali suhupiɛlli.
Dinzuɣu miri ka a ʒiɛm Kpiɔŋlan’ Naa saɣisigu.
18 Ŋuna n-tiri dansi, ŋuna n-lan lɔri dansi maa yuma.
Ŋuna n-ŋmɛri tiri dansi, amaa ka o nuu tibiri dansi maa.
19O ni yih’ a muɣisigu ni,
ka barina shɛli ku shih’ a saha shɛlikam.
20Kum yi ti lu, o ni tilig’ a ka a ku kpi;
tɔb’ tuhibu ni, o ni tilig’ a takɔbi kum ni.
21Bɛ ni zaŋ a sɔɣi ka zilinli fiɛbiga ku paag’ a,
ka saɣiŋgu yi ti paag’ a, a ku zɔri li.
22A ni lari saɣiŋgu mini kum,
ka ti ku zɔri dunia ŋɔ ni mɔɣu ni biŋkɔbiri dabiɛm.
23Dama a mini mɔɣu ni kuɣa ni ti lo tab’ alikauli.
Ka a mini mɔɣu ni biŋkɔbiri ti be ni suhudoo.
24Ka a ti baŋ ni barina shɛli ka a yiŋa.
Ka a yi ti kaag’ a piɛri, a ni nya ka bɛ zaa beni.
25Ka a ni ti lan nya ka a zuliya galisi.
Ka a bihi ti galisi kaman mɔri ni galisi shɛm ŋɔ.
26A ni ti kurigi zaa
ka naanyi dɔn’ a gballi ni
kaman bɛ ni yi chɛ siŋkaafa
ti sɔŋ siŋkaafabɔɣili ni shɛm la.
27Nyama, ti vihi dimbɔŋɔ nya, di nyɛla yɛlimaŋli.
Wummi li, ka baŋ li amaŋmaŋa.”",https://www.bible.com/bible/2264/JOB.5.DBWDB
AYUBA 6,"Ayuba
1Di saha ka Ayuba daa garigi yɛli,
2“N di yuya ni bɛ zaŋ n nahiŋgu ŋɔ
mini n suhusaɣiŋgu ŋɔ pa sania zuɣu zahim li.
3Dama di naan tibisi gari teeku bihigu.
Dinzuɣu ka n yɛri yiriŋ maa.
4Dama Kpiɔŋlan’ Naa piɛma nyɔɣi ma,
ka di lɔɣu kpe n ni.
Naawuni zaŋla dabiɛm sɔŋ tuɣi tab’ gu ma.
5Mɔɣu ni buŋ’ yi ti ŋubiri mɔri, o lan kumda?
Bee nahu yi ti ŋubiri taɣitaɣi, o lan ŋumda?
6Nir’ ni tooi di bindir’ shɛli din be piti ka pa ni yalim be di ni?
Bee nyaɣisim bɔ n-lee be no’ gal’ piɛlli ni?
7N kɔre lan ka di zaa ni,
di nyɛla bindir’ shɛŋa din bi luhi n kpaɣa.
8“N di bi zaɣisi ka n nya n ni suhiri bɔri shɛli ŋɔ,
m bi zaɣisi ka Naawuni ti ma n suhu ni bɔri shɛli ŋɔ.
9N di yuya ni Naawuni saɣi ku ma.
O wɔɣisim’ o nuu ka chɛ ka n lu.
10Dimbɔŋɔ n-naan chɛ ka n suhu maai.
Di biɛrim yi di be ka bo, n naan mali suhupiɛlli;
dama m bi zaɣisi ŋun be Kasi ŋɔ yɛligu.
11N yaa nyɛ dini ka n yɛn guhira?
Ka m bahigu lee nyɛ dini ka n ni di suɣilo?
12N yaa paai kuɣili yaa?
Bee n niŋgbuŋ nyɛla daanya?
13Yɛlimaŋli, n lan ka yaburiga n niŋgbuŋ ni.
N sɔŋsim zaa zoya ka chɛ ma.
14“Ŋunkam zaɣisi ni o ku niŋ o zo nirilim,
zaŋla Kpiɔŋlan’ Naa zɔbu bahi.
15M mabihi ŋmarila ʒiri kaman kulibɔŋ kɔzɔrim la,
bee kaman saa ni yi mi ka kom zɔri garita,
16ka sakuɣa lu n-sabigi ŋari di kɔsoya la.
17Ka biisim ti kpe li ka di nyɛligi.
Tulim yi ti kana, a ku lan nya li di biɛhigu maa shee.
18Ka kɔhigɔriba birigi n-dari gindi yɔɣu
n-chaŋ hal ti kpi.
19Tɛma kɔhigɔriba lihirimi bɔri kom,
ka Shiiba sochandiba mali tahima ni bɛ gba ni nya kom.
20Bɛ daa niŋ naani, ka naani goo ti kuhi ba.
Ka bɛ daa ti paai, ka bɛ laasabu parigi.
21Yi ŋmanila lala n sani pumpɔŋɔ,
Yi nya n nahiŋgu maa ka dabiɛm gbahi ya.
22N yɛliya, ‘Timiya ma pini’?
Bee ‘Piimiya yi buni shɛli m-pa talima ti ma’?
23Bee ‘Tiligimiya ma n dim’ nuu ni’?
Bee ‘Famiya ma bɛn nahindi ma ŋɔ nuu ni bahi’?
24“N ni fo ka yi wuhi ma.
Chɛliya ka m baŋ n ni tum gala shɛli.
25Nimmaŋtali yɛtɔɣa nyɛla din mali yaa!
Amaa ka bɔzuɣu ka yi galindi ma?
26Yi tɛhiya ni yi ni tooi galim yɛtɔɣa,
ka di be kaman ninvuɣ’ so ŋun ka tahima yɛtɔɣa nyɛla pɔhim?
27Hal yi ni to tɛte ni yi di kpibisi,
ka yi mini niriba tɔɣisi gbaai yi zɔsimo daa ni yɛn nyɛ shɛm.
28“Amaa pumpɔŋɔ, niŋmiya ania n-lihi ma,
dama m bi yɛn ŋmanya ʒiri yi ninni.
29Jaande, ŋmaligimiya, ka di tumiya taali.
Ŋmaligimiya pumpɔŋɔ, yi zilisi n nimmaŋtali.
30Galimi yɛtɔɣ’ shɛli yi n nol’ ni na?
N ku tooi baŋla nia biɛɣu ni nyɛ shɛli?",https://www.bible.com/bible/2264/JOB.6.DBWDB
AYUBA 7,"1Daadamnim’ bi malila tuun’ kpɛma tumbu dunia ŋɔ ni?
Ka bɛ dabisa bi ŋmanila bɛ ni bu so paa dabisa?
2Di ŋmanila dabili ŋun suhu ye mahim zuɣu,
ka ŋmani tumtumdiba bɛn guhiri bɛ yɔri.
3Lala ka bɛ zaŋ chira din ka binshɛli ti ma,
ka zaŋ yuŋ shɛŋa din mali wahala ti ma.
4N yi dɔni tiŋa m bɔhirimi, “Bɔ saha ka n lee yɛn yiɣisi?
Amaa ka biɛɣu neebu wɔɣa.
Ka n kul mali mmaŋ’ wolisiri hal ka biɛɣu ti miri neebu.
5Zunzuya mini daɣiri m-pali n niŋgbuŋ ni,
ka n niŋgbuŋ gbaŋ kul mɔri ti puhigira.
6N dabisa chani yomyom gari kpalua gombo,
ka m paari di tariga, ka tahima kani.
7Teemi ni n nyɛvili nyɛla vuhim kɔŋko,
n nini ku lan nya din viɛla.
8Ŋunkam nini nya ma ku lan nya ma yaha.
A nina kul yɛn lihiri ma mi, ka n chaŋ.
9Kaman sagbana ni yi wurim naai shɛm la,
lala ka ninvuɣ’ shɛb’ bɛn kpi ku lan labina.
10Bɛ ku lan labi bɛ yinsi,
ka bɛ ni daa be luɣ’ shɛli maa nim’ ku lan baŋ ba yaha.
11Dinzuɣu n ku shini n noli,
N ni tɔɣisi yɛtɔɣa ni biɛrim pam n shia ni.
N ni fabili ni naŋgbantom n suhu ni.
12Teeku n-nyɛ ma bee binneen’ titali ŋun be teeku ni n-nyɛ ma,
ka a chɛ ka bɛ guli ma?
13N yi yɛli, ‘N garo ni maai n suhu,
n garibil’ ni chɛ ka n fabila naai;
14di saha ka a chɛ ka zahima varisiri ma,
ka chɛ ka ʒiinim’ nyabu kpɛhiri ma dabiɛm;
15hal ka n ti paɣi ni bɛ mirisi n nyiŋgol ni
ka n kpi n-gari m biɛhigu.
16N nyee nyɔni m biɛhigu; n ku beni hal ni saha din ka bahigu.
Miligim’ ka chɛ ma, dama n dabisa kul nyɛla vuhim.
17 Ninsalinim’ mi lee nyɛla bɔ, ka a tibigi ba pam,
ka zaŋ a zaŋsim niŋ bɛ ni,
18ka kaari ba asiba kam,
ka zahindi ba saha shɛlikam?
19A ku ŋmaligi a nini bahi kpaŋ’ biɛla,
ka chɛ ma hal ka n ti vali n nintɔri?
20Nyin’ ŋun lihiri daadamnim’ ŋɔ, n yi tumla alahichi, tuun’ bɔ ka n lee tum a?
Bɔ n-chɛ ka a kul zaŋ dolila mani? Ka a kul liritila mani?
Bɔ n-niŋ ka n yɛla muɣis’ a?
21Bɔzuɣu ka a bi chɛ n taali
ka kpihim n daalahichi maa?
Dama pumpɔŋɔ n yɛn dɔnila tiŋgban’ ni.
A ni ti lihi bo ma, amaa ka n ku beni.”",https://www.bible.com/bible/2264/JOB.7.DBWDB
AYUBA 8,"Bilidad
1Di saha ka Bilidad ŋun daa nyɛ Shua nir’ la daa garigi yɛli,
2“Bɔ saha ka a lee yɛn chɛ yɛtɔɣa tɔɣisibu?
A noli ni yɛtɔɣa maa ŋmanila pɔhim.
3Naawuni nyɛla ŋun bi doli din tuhi?
Bee Kpiɔŋlan’ Naa nyɛla ŋun bi doli din tuhi?
4A bihi maa daa tumla alahichi o sani,
bɛ daalahichi maa tibidarigibo ni nyɛ
shɛm ka o niŋ ba maa.
5A yi ni jɛm Naawuni,
ka suhi Kpiɔŋlan’ Naa,
6a yi be kasi ka a biɛhigu be tibi zaa,
biɛhiŋ kani, o ni ka a sanna
nti labisi din simd’ a ti a.
7Hal a ni daa mali shɛm piligu ni la,
a ni ti mali gari lala dahin’ shɛli.
8Dama bɔhimi ninkura nya
bɛ yaannim’ ni daa mi shɛli.
9Dama ti kul nyɛla sɔhila niriba, ka bi mi shɛli;
ti biɛhigu dunia ŋɔ ni ŋmanila mahim din vuura.
10Bɛ ni wuh’ a, ka yɛl’ a
bɛ ni mi shɛlikam zaa.
11Kaɣili ni tooi zooi luɣ’ shɛli ka pa ni baa ni?
Kaɣili ni tooi zooi viɛnyɛliŋga ka pa ni kom ni be luɣ’ shɛli?
12Ka di yi na mali puma ka bɛ bi chɛ li sɔŋ,
di daŋdila mɔɣu kam kuubu.
13Ninvuɣ’ shɛb’ bɛn zaa tam Naawuni yɛla ŋmanila lala.
Ninvuɣ’ shɛb’ bɛn baɣa ka Naawuni ni tahima ni zani tariga.
14Bɛ ni niŋ shɛli naani ka yaa,
di ŋmanila kpatinariga yili.
15Ka so yi zaŋ omaŋ’ dalim kpatinariga yili di ni lu,
ka so yi gbaa’ li di ku tooi zani.
16Ninvuɣ’ biɛri ŋmanila mɔri din zoori wuntaŋ’ nyeebu ni,
ka bɛ nyaɣa teei ʒiɛvari puu ni.
17Bɛ nyaɣa vilivilila kuɣ’ duli,
ka bɛ be tampima ni.
18Ka nira yi vuɣi ba bɛ biɛhigu maa shee,
di nyaaŋa bɛ biɛhigu shee maa ni zaɣisi ba ka yɛli,
‘Man’ na ʒi n-nyan ya.’
19Nyama, ninvuɣ’ biɛri suhupiɛlli soya m-bala,
ka bɛ yi yi dunia yili, shɛb’ ni kana ti zani bɛ zaani.
20Nyama, Naawuni ku zaɣisi ninvuɣ’ so ŋun ka galimi
bee n-deei tuumbiɛrilana.
21O ni lan chɛ ka a lara,
ka yɔri vuri ni suhupiɛlli.
22O ni dihi bɛn je a vi,
ka ninvuɣ’ biɛri yiŋ’ ti ku lan beni.”",https://www.bible.com/bible/2264/JOB.8.DBWDB
AYUBA 9,"Ayuba
1Di saha ka Ayuba daa garigi yɛli,
2 “Yɛlimaŋli, m mi ni lala n-nyɛ li,
Amaa wula ka ninsal’ lee yɛn tooi nyɛ ŋun ka taali Naawuni tooni?
3So yi bɔr’ ni o ŋme o naŋgbankpeeni,
o ni bɔh’ o bɔhigunim’ tuhili, ka o ku tooi garigi bɔhigu yini gba.
4O mali yɛm o suhu ni, ka o kpiɔŋ galisi;
ŋuni n-na mi m-mo o ka di nasara?
5Ŋuna ŋun yiɣisiri zoya ka zoya maa bi mi di yɛla ŋɔ,
o suhuyiɣisili puuni ka o lɛbiri li pilina.
6Ŋuna n-damdi dunia ŋɔ di zaashee,
ka di daantalisi sɔhira.
7Ŋuna n-zaani wuntaŋa ka o bi nyeera,
ŋuna n-chɛ ka saŋmarisi bi peera.
8O kɔŋko n-daa yɛrigi sagbana,
ka no teeku kɔgbana sɔŋ.
9 Ŋuna n-daa nam saŋmar’ shɛb’ bɛn laɣim be ka bɛ booni ba ‘Gbuɣinli la’
mini saŋmar’ shɛb’ bɛn laɣim be ka bɛ booni ba ‘Jɛŋgbini’ la,
ni saŋmaribihi shɛba bɛ ni booni ‘Gbiŋgbiŋ min’ o bihi
bɛn nyɛ nudirigu polo saŋmarisi la.
10Ŋuna n-tumdi tuun’ kara din gari ninsal’ yɛm,
ka tumdi alahiziba tuma din ka kalinli.
11Nyama, o garitila n sani, ka m bi nyar’ o;
o chana, amaa ka m bi mi ni o beni.
12O darigiri deera, ka ŋuni n-lee ni tooi gu o soli?
Ŋuni n-lee ni tooi bɔh’ o, ‘Bɔ ka a lee niŋdi maa?’
13Naawuni ku chɛ ka o suhuyiɣisili maai;
o nyaŋ ninvuɣ’ shɛb’ bɛn sɔŋdi Reehab la.
14Ka wula ka n lee yɛn niŋ garig’ o,
bee n nya yɛtɔɣa tɔɣis’ o?
15Hal n ni kul ka taali maa zaa yoli n ku tooi garig’ o.
N naɣ’ ni suhila ŋun zaŋ ma taali maa, ka o zo ma nambɔɣu.
16N yi bol’ o ka o saɣi,
m bi niŋ yɛda ni o ni gbilisi tibili wum n yɛtɔɣa maa.
17Dama o chɛ ka sanʒiɛɣu ʒe n-kabisi ma,
ka kul chɛ ka n dansi pahira, ka di ka daliri.
18O ku chɛ ka n vuhi lu m puuni,
ka chɛ ka naŋgbantom kul paari ma.
19Di yi nyɛla yaa, ŋuna n-nyɛ ŋun mali yaa.
Di yi nyɛla din tuhi dolibu, ŋuni n-lee ni tooi tah’ o ʒiishee?
20Hal n ni kul nyɛ ŋun ka taali ŋɔ zaa yoli
mmaŋmaŋ’ nol’ ni yɛtɔɣa n-yɛn wuhi ni m mali taali.
Hal n kul ka galimi maa zaa yoli
ŋuna n-ni wuhi ni n kul bela galimi ni.
21N ka galimi, m baɣa kani.
M bi lan bɔri n nyɛvili.
22Di zaa nyɛla yim, dinzuɣu ka n yɛli,
‘O kurila ninvuɣ’ suma mini ninvuɣ’ biɛri zaa.’
23Mbusim yi tahi kum libigirili na,
ka ninvuɣ’ shɛb’ bɛn ka taali la nya wahala,
o maani ba la ansarisi.
24O zaŋla dunia ŋɔ niŋ ninvuɣ’ biɛri nuu ni;
o pɔbila di sariakaritiba nina;
di yi pala ŋuna, ka ŋuni?
25N dabisa zɔri yomyom gari tizɔra;
di kul zɔrimi gariti ka zaɣ’ viɛlli ka di ni.
26N dabisa maa zɔrimi gariti kaman ŋariŋ shɛli din zɔri pam la,
di chanimi kaman tɔrili ni yi silim na ni o ti to binnɛɔŋ shɛm la.
27N yi yɛli, ‘N ni tam n fabila maa yɛla,
ka yihi suhugarigu ŋɔ n suhu ni, ka mali suhupiɛlli,’
28n wahala ŋɔ zaa lan chɛmi ka dabiɛm mali ma;
dama m mi ni a ku yɛli ni n ka taali.
29Bɛ ni ti wuhi ni m mali taali;
ka bɔzuɣu ka n lan tumdi tuma yoli?
30N yi zaŋ chibo paɣi mmaŋa,
ka zaŋ bɔchaa paɣi n nuhi,
31di zaa yoli, a ni zaŋ ma bahi daɣiri ni,
ka mmaŋmaŋ’ situra gba zaɣisi ma.
32Dama o pala ninsala kaman n ni nyɛ ninsal’ shɛm ŋɔ,
ka n ni tooi garigi yɛl’ o shɛli,
bee ka m min’ o ni ti chaŋ ʒiishee.
33So ka ti sunsuuni
ŋun ni tooi gooi ti.
34O yi di milig’ o jaaŋgbee ka chɛ ma,
ka bi chɛ ka o yɛla kpɛhiri ma dabiɛm,
35dindina n ni tɔɣisi yɛtɔɣa, ka ku lan zɔr’ o dabiɛm,
dama m mi ni m pala bɛ ni tɛhi ni n nyɛ so maa.",https://www.bible.com/bible/2264/JOB.9.DBWDB
AYUBA 10,"1N nyee nyɔni m biɛhigu.
N ni tɔɣisi n fabila ŋɔ yɛtɔɣa ka shɛli ku kaɣili ma.
N ni tɔɣisi ni suhusaɣiŋgu.
2N ni yɛli Naawuni, ‘Di wuhi ni m mali taali.
Chɛ ka m baŋ a ni tuhiri ma daliri shɛli zuɣu.
3Di tuhiya a sani ni a niŋ a ni zaŋ a nuhi
tum tuun’ shɛli alaka ka lihi ʒiɛm li,
ka lee yurila ninvuɣ’ biɛri ni lo shɛli?
4A malila ninsal’ nina?
A nyarila binyɛra kaman ninsalinim’ ni nyari shɛm?
5A dabisa bemi kaman daadam dabisa ni be shɛm
bee a yuma bemi kaman daadam yuma ni be shɛm
6ka a bɔri ni a nya n taali,
ka vihiri ni a baŋ n daalahichi,
7hal a ni kul mi ni n ka taali,
ka so kani ŋun ni tooi fa ma a nuu ni bahi maa zaa yoli?
8A nuhi ka a zaŋ me ma,
ka lan ŋmaligi kuri ma pumpɔŋɔ.
9Teemi ni a daa me ma mi kaman yaɣiri la,
ka lan yɛn chɛ ka n leei taŋkpaɣu?
10A daa bi kpaai ma mi bahi kaman bihim la,
ka kahim ma kaman waagasi la?
11Nyini n-daa zaŋ kɔba mini jila tuɣituɣi ma,
ka zaŋ niŋgbuŋ mini gbaŋ pili ma.
12Nyini n-daa ti ma nyɛvili mini yurilim maŋli
ka nyɛ ŋun guli n nyɛvili.
13Amaa ka a daa zaŋ binyɛra ŋɔ sɔɣ’ a suhu ni.
M mi ni a nia ni daa nyɛ shɛm m-bala.
14N yi tum alahichi, a nyari ma mi,
ka ku chɛ n-taali.
15N yi nyɛla ninvuɣ’ biɛɣu, mbusim be n zuɣu!
Ka n yi nyɛla wuntizɔra, n ku tooi kpuɣi n zuɣu zuɣusaa,
dama n yi lihi n wahala ŋɔ vi m-mali ma.
16A kul moola a nini lihiri bɔri n shee kaman gbuɣinli la,
ka lan tumdi tuma jɛndiri ma.
17A kul malila shɛhira pala jɛndiri ma,
ka a suhuyiɣisili kul pahiri zaŋ chaŋ m polo;
ka a kul zaŋdi tɔbbi’ pala liriti ma.
18Bɔzuɣu ka a daa yihi ma pul’ ni na?
M paɣiya ka n daa kpi ka so nini na bi nya ma,
19ka di be kaman n daa na ʒi m-be,
ka bɛ daa kul dɔɣi ma n-zaŋ ma ti niŋla gballi ni.
20N dabisa pala biɛla?
Chɛli ma ka n suhu maai biɛla,
21ka n naanyi chaŋ ka ku lan labi
luɣ’ shɛli din nyɛ liɣa mini zibisim titali ŋɔ ni na.
22Luɣ’ shɛli din nyɛ liɣa ka so bi lan mi o yɛla soli,
luɣ’ shɛli neesim ni bemi kaman zibisim la.’ ”",https://www.bible.com/bible/2264/JOB.10.DBWDB
AYUBA 11,"Zɔfar
1Di saha ka Zɔfar ŋun daa nyɛ Naama nir’ la daa garigi yɛli,
2“Nir’ kul ni tɔɣisiri yɛtɔɣ’ gbaliŋ ŋɔ ka so ku garig’ o?
Yɛtɔɣ’ gbaliŋ ŋɔ nyɛla din ni wuhi ni a ka galimi?
3A yɛtɔɣ’ gbaliŋ ŋɔ ni tooi chɛ ka niriba fo bɛ noya?
Ka a yi maani niriba ansarisi so ŋun’ di dih’ a vi?
4Dama a yɛliya, ‘M biɛhigu nyɛla din be kasi,
ka n ka daɣiri Naawuni sani!
5Amaa n di yuya ni Naawuni yaag’ o
noli n-tɔɣis’ a yɛtɔɣa.
6Ka o di yɛl’ a baŋsim ashili yɛtɔɣa!
Dama baŋsim mali yaɣa pam.
Baŋmi ni Naawuni ni darig’ a tibili shɛm ŋɔ bi paag’ a ni tum taali shɛm.
7A ni tooi baŋ Naawuni tɛha din zilim’ ŋɔ?
A ni tooi baŋ Kpiɔŋlan’ Naa ŋɔ yɛm tariga?
8Di nyɛla din du n-gari sagbana, ka bɔ ka a lee ni tooi niŋ?
Di nyɛla din zilim gari kpiimba biɛhigu shee, ka bɔ ka yɛn tooi baŋ?
9Di buɣisibu wɔɣilim gari dunia ŋɔ wɔɣilim.
Ka di yɛliŋ gari teeku.
10O yi kana ti gbaag’ a kpɛhi duu,
ka kar’ a saria, ŋuni n-leei ni tooi ŋme o naŋgbankpeeni?
11Dama o mi ninvuɣ’ yoya,
ka o yi nya zaɣ’ biɛɣu, o ku niŋ shɛli zaŋ chaŋ di polo?
12Amaa mɔɣu ni buŋ yi ni dɔɣi ninsala,
jɛrigu ni niŋ yɛm.
13A yi chɛ ka a suhu ʒe dɛde,
a ni tooi teeg’ a nuhi tir’ o.
14Zaɣ’ biɛɣu yi be a nuu ni, nyin’ yihimi li kpaŋa,
ka miri ka a chɛ ka zaɣ’ biɛɣu be a yiŋa.
15Yɛlimaŋli, a ni tooi kpuɣ’ a zuɣu ka galimi kani,
a ni yi barina ni, ka ku lan zɔri dabiɛm.
16A ni ti tam a nandahima ŋɔ yɛla,
a ni ti teei di yɛla ka di ŋmanila ko’ shɛli din pun zo n-gari.
17A biɛhigu ni ti ne kaman wuntaŋ’ ni la,
ka di zibisim ti ne kaman asiba neesim la.
18A ni ti bahi yɛmbahiga, dama tahima beni;
Naawuni ni ti gul’ a, ka a vuhiri ka barina kani.
19A ni ti dɔni, ka so ku lan kpɛh’ a dabiɛm,
ka niriba pam ti bɔri ni a niŋ ba nirilim.
20Amaa ninvuɣ’ biɛri bɛn’ nina ti ku ne,
ka bɛ ti ku mi bɛ ni yɛn doli so’ shɛŋa zo n-tiligi,
ka bɛ tahima ti yɛn nyɛla bɛ vuhim ŋmaabu.”",https://www.bible.com/bible/2264/JOB.11.DBWDB
AYUBA 12,"Ayuba
1Di saha ka Ayuba daa garigi yɛli,
2“Biɛhiŋ kani yinima n-nyɛ niriba maa,
ka yi yi kpi, yɛm ni kpi.
3Amaa m mali yɛm kaman yi gba ni mali yɛm shɛm maa.
M pala ŋun biɛhigu pooi yi biɛhigu;
ka ŋuni n-lee bi mi dimbɔŋɔnima?
4N zɔnim’ larila
mani ŋun suhi Naawuni ka o deei n suhigu ŋɔ,
mani ŋun nyɛ ninvuɣ’ suŋ ŋun ka galimi ŋɔ, ka bɛ lari ma.
5Ninvuɣ’ shɛb’ bɛn nya vuhim ʒiɛmdila bɛn nya yɛl’ biɛri,
amaa ka di lee mali shili gu bɛn naba bi ʒe viɛnyɛliŋga.
6Suhudoo be ŋmɛnditoya yinsi,
ka ninvuɣ’ shɛb’ bɛn zaŋ bɛ wuna niŋ bɛmaŋmaŋ’ nuu ni,
ka nyɛ bɛn chɛ ka Naawuni suhu yiɣisiri ŋɔ lee nyɛ bɛn yiri barina ni.
7Amaa bɔhimi biŋkɔbiri ka bɛ wuh’ a;
ka bɔhi noonsi ka bɛ yɛl’ a;
8bɔhim’ dunia ni tihi ka di wuh’ a;
ka teeku ni zahim ni yɛl’ a.
9Bɛ ni ŋuni n-lee bi mi
ni Naawuni nuu n-tum tuuni ŋɔ?
10O nuu ni ka binnɛɔŋ kam nyɛvili
mini ninsal’ kam vuhim be.
11Tibili bi wumdila yɛtɔɣa ka zahindi li
kaman zilinli ni lamdi bindirigu shɛm la?
12Yɛm bi bela ninkura sani,
ka baŋsim mi bi bela nir’ yuusim ni?
13Yɛm mini kpiɔŋ zaa bela Naawuni sani,
ŋuna m-mali ninkurilim mini baŋsim yɛtɔɣa.
14Ka o yi wurim binshɛli, so ku tooi lan me li zali.
O yi kpɛhi so duu, so ku tooi yooi dilan’ bahi.
15O yi taɣi saa zali, binshɛɣukam kuurimi;
o yi bahi saa, kom din’ puhigi tiŋgban’ ni zaa.
16Kpiɔŋ mini yɛm zaa bela o sani,
ŋuna n-su ŋun yɔhindi niriba min’ o ni yɔhindi shɛb’ zaa.
17Ŋuna n-fari ninkura yɛm ka mali ba chana;
ka chɛ ka sariakaritiba leeri jɛra.
18Ŋuna n-yeeri nanim’ kpariti,
ka sooni ba piɛtɔnima.
19Ŋuna n-fuɣiri maligumaaniba situra ka mali ba chana,
ka luhiri wɔɣira.
20Ŋuna n-chɛ ka niriba ni niŋ shɛb’ naani leeri biriti,
ka mɔŋdi kpamba baŋsim.
21Ŋuna n-dihiri nabihi vi,
ka lɔrigiri bɛn mali kpiɔŋ shɛlɔriti.
22Ŋuna n-yihiri teeku bulli puuni zibisim,
ka chɛ ka neesim neeri zibisim titali ni.
23Ŋuna n-chɛ ka zuliya niŋdi yaa, di nyaaŋa ka o bahi ba yoli.
Ŋuna n-chɛ ka zuliya yɛligira, di nyaaŋa ka o zaŋ ba bahi.
24Ŋuna n-deeri dunia ŋɔ zuɣulaannim’ yɛm
ka chɛ ka bɛ dari gindi mɔɣu.
25Bɛ bɔbindimi gindi liɣa, ka ka firila,
ka o chɛ ka bɛ ʒiɛhiri gindi kaman nir’ ni nyu dam kul’ la.",https://www.bible.com/bible/2264/JOB.12.DBWDB
AYUBA 13,"1Nyama, n nini nya dimbɔŋɔ zaa,
ka n tiba wum, ka m baŋ di gbinni.
2A ni mi shɛli, n gba mi li.
M pala ŋun pooi daadam a sani.
3Amaa n ni tɔɣisila Kpiɔŋlan’ Naa yɛtɔɣa,
n yuya ni n yɛtɔɣa maa tɔɣisila Naawuni sani.
4Yinim’ bɛna, yi zaŋla ʒiri leei situra ye;
yi zaa nyɛla timalaannim’ bɛn ka buchi.
5Yi yi di fo yi noya,
di naan leei yi baŋsim.
6Pumpɔŋɔ wummiya n ni mali yɛtɔɣ’ shɛli,
ka gbilisiya tibili wum fabila shɛŋa din yɛn yi n noli ni na.
7Yi ni tooi zani Naawuni zaani n-tɔɣisi ʒiri yɛtɔɣa,
bee n-zan’ o zaani tɔɣisi yɔhiŋ yɛtɔɣa?
8Yi ni tooi gaŋ niriba ti o?
Yi ni tooi zabi Naawuni zuɣu?
9O yi vihi ya, di ni viɛl’ yi zuɣu?
Bee yi ni tooi yɔhim o kaman niriba ni yɔhindi tab’ shɛm la?
10Biɛhiŋ kani, yi yi tum niriba gaŋbu
tuun’ shɛli ashilɔni, o ni darigi yi tibili.
11O nam dariza bi mali ya dabiɛm,
ka dabiɛm gbahi ya o zuɣu?
12Yi yɛlimaŋli yɛtɔɣa nyɛla tampiligim ŋaha,
ka yi ni zaŋ shɛli taɣi yimaŋ’ nyɛla yaɣiri.
13Chɛliya ma vuri ka n yɛli,
ka chɛ ka din yɛn niŋ ma niŋ ma.
14N ni zaŋ n nyɛvili niŋ barina shee,
ka zaŋ n nyɛvili niŋ mmaŋmaŋ’ nuu ni.
15Nyamiya, o ni ku ma; n lan ka tahima yaha.
Amaa n ni zabi n soli zuɣu hal ni o tooni.
16Dimbɔŋɔ n-yɛn nyɛ n tiliginsim;
dina n-nyɛ ni ninvuɣ’ biɛɣu ku paag’ o sanna.
17Gbilisimiya tibili viɛnyɛliŋga n-wum n yɛtɔɣa,
ka chɛliya ka n ni tɔɣisiri yɛtɔɣ’ shɛŋa ŋɔ kpe yi tiba ni.
18M mali n yɛtɔɣa shili,
m mi ni bɛ ni wuhi ni n ka galimi.
19So beni n-ni tooi ŋme ma naŋgbankpeeni?
Dindina n ni fo n noli, ka kpi.
20N Naawuni, n suhir’ a ni a kul tim ma bini diba ayi kɔŋko,
di nyaaŋa n ku lan sɔɣi mmaŋa a sani.
21Zaŋm’ a nuu chaŋ katiŋ’ ka chɛ ma,
ka di lan chɛ ka a yɛla mali ma dabiɛm.
22Di saha a yi tɔɣisi ma yɛtɔɣa, n ni garig’ a,
bee chɛ ka n tɔɣis’ a yɛtɔɣa, ka a garigi ma.
23N tuumbiɛri mini n daalahichi lee nyɛla diba ala?
Chɛ ka m baŋ m biriginsim mini n daalahichi.
24Bɔ n-niŋ ka a zaŋ a nini sɔɣi,
ka zaŋ ma leeg’ a dima?
25A ni varisi pɔhim ni ʒe n-tɔhigi va’ shɛli bahi,
ka kari doli wurigu din kuui?
26Dama a sabi yɛl’ shɛŋa din to pam jɛndi ma,
ka chɛ ka n di wahala n ni daa tum tuumbiɛ’ shɛŋa m bilim ni la zuɣu.
27 Nyini n-zaŋ bandi ba n naba,
ka lihiri n ni doli so’ shɛŋa zaa;
ka zahindi n napɔna bɔba.
28Daadam bahirila yoli kaman bin’ pɔŋ la,
ka ŋmani lɛla ni yi ŋubi chahi situra shɛli.",https://www.bible.com/bible/2264/JOB.13.DBWDB
AYUBA 14,"1Daadam ŋun nyɛ paɣ’ ni dɔɣi so ŋɔ dabisa bi yaɣi lala,
ka wahala n-kul pali di ni.
2O yirimina kaman tipum la, ka lan kpi,
o vuurila yomyom kaman shilinshia la, o bi yuura.
3A zaŋla a nini kpa lala nira?
A zaŋ ma mi na ni a ti kari ma saria?
4Ŋuni n-lee ni tooi yihi binshɛli din ka
daɣiri binshɛli din mali daɣiri ni na?
So ku tooi.
5Ninsalinim’ dabisa pun buɣisimi zali,
ka a mi bɛ chira kalinli ni nyɛ shɛm.
Nyini n-zali bɛ tariga ni nyɛ luɣ’ shɛli ka bɛ ku tooi yaɣi di zuɣu.
6Zaŋm’ a nini lab’ kpaŋa ka chɛ ba,
ka bɛ di bɛ dabisa nyaɣisim kaman tumtumdiba la.
7Dama tia mali tahima,
bɛ yi ŋmaai li luhi, di ni lan kpiri,
ka ku chɛ zoobu.
8Hal di nyaɣa yi kul kurigi tiŋgban’ ni,
ka di mundili kuui do tiŋa,
9di yi ti wum kom ʒiɛɣu,
di ni puhi n-niŋ wula kaman ti’ polli la.
10Amaa daadamnim’ bɛn’ yi kpi,
bɛ lan ka yaa.
Daadamnim’ yi bahi, ya ka bɛ lee lan be?
11Kaman kom ni nyuui biaŋ ni,
ka kulibɔŋ kom nyuui ka di kuui shɛm la,
12lala ka daadamnim’ doya ka ku lan yiɣisi yaha,
hal ka sagbana ti lan kani, bɛ ku lan yiɣisi,
bee n-neei bɛ gom maa ni.
13N di yuya ni a zaŋ ma sɔɣi kpiimba biɛhigu shee,
ka a zaŋ ma sɔɣi nimaani hal ka a suhu ti maai,
ka a di zali ma saha shɛli a ni yɛn teei n yɛla.
14Daadam yi kpi o ni lan tooi be?
Amaa n kul ni guhi n ni tumdi tuma dabisi’ shɛŋa ŋɔ ni zaa
hal ti nya faako.
15A ni ti boli ma, ka n saɣi.
A kɔre ni ti be a nuhi tuma ni.
16Dama di saha a ti ku lan kaani n napɔna yaabu,
a ti ku lan yuuni n daalahichi.
17A ni ti zaŋ n taali niŋ kpalaŋ’ ni lo li,
ka a ti zaŋ bini limsi n tuumbiɛri.
18Amaa zoli nyɛla din luri wurinda,
ka tampiŋ vuɣiri di dooshee.
19Kaman kom ni yi zo n-liilii kuɣa,
ka kopaliga ʒi tiŋgbani taŋkpaɣu chaŋ shɛm,
lala ka a saɣindi daadam tahima.
20Nyini n-nyandi ba sahakam,
ka bɛ kpira, ka a taɣi bɛ ninni biɛhigu ka kari ba bahi.
21Bɛ bihi yi nya jilima, bɛ bi mi;
ka bɛ yi nya filiŋ, so baɣa ka di ni.
22Bɛ maŋmaŋ’ niŋgbuna biɛrim kɔŋko n-naɣi mali ba,
ka bɛ kuhiri bɛmaŋmaŋ’ kɔŋko zuɣu.”",https://www.bible.com/bible/2264/JOB.14.DBWDB
AYUBA 15,"ALIZAMA DIN PAHI BUYI
(15.1—21.34)
Ɛlifaz
1Di saha ka Ɛlifaz ŋun daa
nyɛ Tɛman nir’ la garigi yɛli,
2“Di tuya ni ninvuɣ’ shɛb’ bɛn mali yɛm zaŋ yɛtɔɣ’ shɛŋa din ka buchi n-garigi,
ka chɛ ka wulimpuhili polo pɔhim kpe m-pali ba?
3Di luhiya ni bɛ ŋmɛri naŋgbankpeen’ shɛli din ka nyɔri
bee m-mali yɛtɔɣ’ shɛŋa din ku niŋ ba zaɣ’ viɛlli?
4Amaa nyin’ yihirila Naawuni zɔbo a kɔbili ni.
Ka guri Naawuni jɛmbo soli.
5Dama a noli ni yɛtɔɣa n-wuhiri a tuumbiɛri ni nyɛ shɛli
ka a yula yɛŋkiŋkabina yɛtɔɣa.
6Amaŋmaŋ’ nol’ ni yɛtɔɣa n-wuhi ni a mali taali, pa mani n-yɛli.
Amaŋmaŋ’ naŋgbampiba n-di shɛhira jɛnd’ a.
7Nyini n-nyɛ bɛ ni daa tuui dɔɣi ninvuɣ’ so daadamnim’ puuni?
Bee bɛ daa dɔɣ’ a mi pɔi ka daboya naanyi pili?
8A gbilisi tibili wum Naawuni yɛm yɛtɔɣa?
Ka a tɛhiya ni a kɔŋko m-mali yɛm?
9Bɔ ka a lee mi ka tinim’ bi mi li?
Bɔ gbinni ka a lee baŋ ka tinim’ bi baŋ li?
10Ninkur’ teempiɛla be ti ni
ka nyɛ bɛn kurigi gar’ a ba.
11Ka Naawuni ni maar’ a suhu shɛm ŋɔ nyɛla din pɔr’ a sani,
bee zilimballi yɛtɔɣa maa m-pa shɛli a sani?
12Bɔzuɣu ka a chɛ ka a suhu kpɛh’ a yɔɣu,
ka bɔzuɣu ka a chɛ ka a nini mooi,
13ka a je suli niŋ Naawuni,
ka chɛ ka yɛtɔɣa ŋɔ yir’ a nol’ ni na?
14 Daadamnim’ mi lee nyɛ bɔ ka ni tooi be kasi?
Bee bɛn nyɛ paɣ’ ni dɔɣi shɛb’ ŋɔ, wula ka bɛ yɛn tooi niŋ nyɛ wuntizɔriba?
15Naawuni bi dih’ o malaikanim’ tabili,
ka sagbana pala din be kasi o sani,
16bɛ ni ti yɛrila ninsala ŋun ka buchi ka saɣim,
ka nyɛ ŋun zaŋ zaɣ’ biɛɣu tumbu leeg’ o kom nyuri ŋɔ yɛla?
17Wumma, n ni wuh’ a
n ni yɛli n ni nya shɛli.
18Yɛnnim’ ni tɔɣisiri yɛtɔɣ’ shɛŋa
nyɛla bɛ ni daa wum shɛli bɛ yaannim’ sani.
19Bɛ kɔŋko ka bɛ daa zaŋ tiŋgbani maa ti,
ka sana daa bi gari bɛ ni.
20Ninvuɣ’ biɛri bɛn’ kul bela biɛrim ni bɛ nyɛviya ni zaa;
yuun’ shɛŋa zaa din gari ka bɛ bi zɔri niriba nambɔɣu la ni.
21Dabiɛm vuri kul bela bɛ tiba ni,
azichi pam puuni ka bahiyolilan’ yɛn liri ba.
22Bɛ bi niŋ yɛda ni bɛ ni lan yi zibisim ni yaha,
bɛ nyɛla takɔbi ni yɛn ku shɛba.
23Bɛ chanimi gindi bɔri bindirigu, ka bɔhira, ‘Ya polo ka di lee be?’
Bɛ mi ni zibisim dabisili shee bi lan waɣa.
24Nahiŋgu mini biɛrim pam m-mali ba dabiɛm.
Di lula bɛ zuɣu kaman naa ni mali shili ni o chaŋ tɔb’ tuhibu shɛm la.
25Dama bɛ nyɛla bɛn kpɛhi Naawuni nini,
ka lo kpara ni bɛ tuhi Kpiɔŋlan’ Naa;
26ka niŋ tipawumli n-gbibi nyɔtaɣirisi
din tibisa n-zɔri na ni bɛ ti tuh’ o,
27dama bɛ ŋmɛlimmi yi kparima,
ka kpam niŋ bɛ shɛhi ni.
28Bɛ ni ti bela fɔntiŋ’ shɛŋa din kpalim dabari ni,
ka be yiya shɛŋa din nyɛ nir’ ni ku be yiya shɛŋa ni,
din nyɛ bɛ ni lo nia ni bɛ wurim shɛŋa la.
29Bɛ ku leei bundaannima, ka bɛ nyamma pala din ni zani yuui;
ka bɛ daazichi mi ku yɛligi tiŋgbɔŋ maa ni.
30Bɛ ku zo n-yi zibisim ni,
buɣim ni di bɛ wulimama,
ka pɔhim ʒe bɛ puma bahi.
31Bɛ miri ka bɛ yɔhim bɛmaŋa n-niŋ din ka buchi naani,
dama din ka buchi maa n-ni ti nyɛ bɛ sanyoo.
32Ka bɛ ni ti yo ba li bɛ nyɛviya ni,
ka bɛ wula ti ku maha.
33Bɛ ni ti suui bɛ wain wal’ kaha bahi kaman wain tia la;
ka suui bɛ puma bahi kaman olivi tia la.
34Dama ninvuɣ’ shɛb’ bɛn bi zɔri Naawuni ku dɔɣi bihi,
ka buɣim ni di ninvuɣ’ shɛb’ bɛn deei birapu yiya.
35Bɛ tiɣila barina pua ka ni dɔɣi zaɣ’ biɛɣu,
ka bɛ suhuri mali ʒiri ŋmabu shili.”",https://www.bible.com/bible/2264/JOB.15.DBWDB
AYUBA 16,"Ayuba
1Di saha ka Ayuba daa garigi yɛli,
2“N pun wum dimbɔŋɔnim’ pam;
yi zaa bɛn di yɛn maai n suhu ŋɔ nyɛla bɛn lan saɣindi n suhu pam.
3Yɛtɔɣ’ shɛŋa din ka buchi ka naabu?
Bee bɔ n-lee muɣisi ya ka yi na kul tɔɣisiri yɛtɔɣa?
4Yi yi di be n ni be shɛm ŋɔ,
n gba naan tooi yɛli kaman yi ni yɛri shɛm ŋɔ.
N naan tooi yɛli ya yɛtɔɣa pam,
ka vili n zuɣu niŋ ya.
5N naan tooi zaŋ n nol’ ni yɛtɔɣa kpaŋsi yi suhuri,
ka n suhumaabo yɛtɔɣa naan ku yi biɛrim maa.
6N yi tɔɣisiri yɛtɔɣa, di bi maari biɛrim n niŋgbuŋ ni,
ka n yi fo, di sɔŋsim lee nyɛ ma dini?
7Yɛlimaŋli, pumpɔŋɔ Naawuni naai ma zaa,
o ku m mini bɛn be zaa.
8O gurim ma ʒili,
ka di leei shɛhira jɛndi ma;
ka n kɔɣisibu nyɛ din di shɛhira jɛndi ma.
9O suhu daa yiɣisiya, ka o lan je ma,
ka dari tɔhi ma.
O daa dim o nyina ni niŋ ma.
O mirig’ o nina niŋ ma
kaman o dima n-nyɛ ma la.
10Niriba yɛla bɛ noya gu ma,
bɛ lab’ ma tapaɣisi din ku dɔni,
ka laɣim tab’ liri ma.
11Naawuni zaŋ ma tila ninvuɣ’ biɛri,
ka zaŋ ma niŋ putɔɣunim’ nuu ni.
12N daa malila suhudoo, ka o pirigi ma buyi,
o daa gbaala n nyiŋgol’ ni n-zaŋ ma ŋme n-chɛrisichɛrisi,
ka kul liriti ma.
13O peentɔriba tari gili ma,
ka o bɔɣibɔɣi n yaannina, ka bi zo ma nambɔɣu.
O puhigi m binsom bahi tiŋa.
14O kul tiri ma la dansi,
o karitimi doli ma kaman tɔbbia la.
15N shɛla buɣu m-pɔbi mmaŋa,
ka zaŋ n yaa sɔŋ taŋkpaɣu ni.
16N kuhimi ka n nina mɔhi,
ka zibisim titali limsi n niŋkari,
17hal n ni bi tum taali,
ka kul suhiri Naawuni viɛnyɛliŋga maa zaa yoli.
18Yaa tiŋgbani, miri ka a pi n ʒim;
di chɛ ka n kuhigu zani soli.
19 Hal pumpɔŋɔ n shɛhiralana bela alizanda ni,
ka ŋun ʒe n nyaaŋa nyɛla ŋun be zuɣusaa.
20N zɔnim’ maani ma la ansarisi,
ka n kuhi ni nintam niŋ Naawuni,
21ni o chɛ ka binshɛɣukam mali zani dɛde daadam mini Naawuni sani
kaman nir’ min’ o ʒiʒiinikpee la.
22Dama di yi niŋ daba ayi
n ni doli soli chaŋ ka ku lan labina.",https://www.bible.com/bible/2264/JOB.16.DBWDB
AYUBA 17,"1N shia faai siɣi, n dabisa naaya,
gballi malila shili guli ma.
2Yɛlimaŋli, ansarisi maaniba ʒiɛla n sani,
ka n lihiri bɛ ni kuri ma suli shɛm.
3Zaŋmi n talima ni nyɛ shɛli zal’ a sani.
Ŋuni n-lee beni ŋun ni zani n nyaaŋa?
4Di ni nyɛ nyini n-fa bɛ yɛm ka bɛ bi lan mi shɛli maa,
dinzuɣu a ku chɛ ka bɛ di nasara.
5Ninvuɣ’ shɛb’ bɛn zaɣisi bɛ zɔnima laara nyabu zuɣu,
bɛ bihi ku nya bɛ ni bɔri shɛli.
6O chɛ ka niriba lihi ʒiɛm ma,
ka tuhiri nintɔri viɛri n ninni.
7Biɛrim chɛ ka n nimbihi bi lan ne viɛnyɛliŋga,
ka n niŋgbuŋ zaa ŋmanila shilinshia.
8Yɛlli ŋɔ nyɛla din chɛ ka ninvuɣ’ shɛb’ bɛn ʒe tibi yɛma ŋma.
Ka ninvuɣ’ shɛb’ bɛn ka taali yiɣisi wuɣili ninvuɣ’ biɛɣu zuɣu.
9Amaa ka wuntizɔriba bɛn’ kul gbibi be wuntizɔbo soli,
ka ninvuɣ’ shɛb’ bɛn nuhi viɛla kul nyari yaa pahira.
10Amaa yi zaa yi lan labina,
n ku nya yɛndana yi ni.
11N dabisa gariya, n ni daa lo nia shɛŋa
ka di nyɛ n suhu ni yu shɛŋa la saɣimya.
12Bɛ zaŋla yuŋ leei biɛkaali.
Bɛ yɛliya, ‘Neesim maa mirila zibisim.’
13N yi tɛhi ni n yiŋ’ nyɛla kpiimba biɛhigu shee,
ka n yi zaŋ m bindoo yɛrigi zibisim ni,
14n yi yɛli gballi, ‘M ba n-nyɛ a,’
ka yɛli zunzuli, ‘M ma n-nyɛ a,’ bee, ‘N tizɔpaɣa n-nyɛ a,’
15di saha n tahima maa lee be ya?
Ŋuni n-lee yɛn nya n tahima maa?
16Di ni chaŋ kpiimba biɛhigu shee?
Ti zaa ti yɛn laɣimmi kpi?”",https://www.bible.com/bible/2264/JOB.17.DBWDB
AYUBA 18,"Bilidad
1Di saha ka Bilidad ŋun daa nyɛ Shua nir’ la daa garigi bɔhi.
2“Bɔ saha ka a yɛn chɛ yɛtɔɣa ŋɔ tɔɣisibu?
Gbilisim’ tibili ka ti gba tɔɣisi.
3Bɔ n-niŋ ka a kal’ ti pahi niɣi ni?
Bɔzuɣu ka a lihi ti jɛra?
4Nyin’ ŋun suhu yiɣisi ka a dar’ tɔh’ amaŋ’ ŋɔ,
a tɛhiya ni bɛ ni chɛ dunia ti a
bee n-vuɣi tampiŋ di biɛhigu shee a zuɣu?
5 Yɛlimaŋli, ninvuɣ biɛri firila kpiya
ka bɛ buɣim bi lan ne.
6Neesim din be bɛ suɣili ni leei zibisim,
ka firila din yili bɛ zuɣusaa kpi.
7Bɛ lan ka yɛmbahiga bɛ chandi ni,
ka bɛ ni lo nia shɛŋa luhi ba.
8Dama bɛ maŋmaŋ’ naba n-zaŋ ba chaŋ ti kpɛhi zana ni,
ka bɛ chaŋ ti lu bɔɣili ni.
9Tɔŋ gbaai bɛ napɔŋkpahi,
zana gbaai ba gbibi.
10Mia pi tiŋgban’ ni guli ba,
ka tɔŋ do sol’ ni guli ba.
11Bɛ yi kul be luɣ’ shɛlikam, dabiɛm m-mali ba,
ka kariti doli ba duri bɛ napɔŋkpahi.
12Kum chɛ ka bɛ lan ka yaa,
ka barina do n-gu ba ni di chɛ ka bɛ tuui.
13Dɔro di bɛ niŋgbuŋ zaa,
kum bituuli di bɛ nuhi min’ bɛ naba.
14Bɛ dari ba yihi bɛ ni niŋ yili shɛli yɛda ni,
ka zaŋ ba tahi na’ so ŋun yɛla mali dabiɛm sani.
15Binshɛli bi lan kpalim bɛ yiŋa,
ka bɛ zaŋ chilibi yaɣiri bɛ ni be luɣ’ shɛŋa.
16Bɛ gbinni nyaɣa kuuya,
ka bɛ zuɣusaa wula kpi.
17So bi lan teeri bɛ yɛla dunia ni,
ka bɛ yuya lan ka solɔɣu zuɣu.
18Bɛ yihi ba neesim ni m-bahi zibisim ni,
ka kari ba yihi dunia yili.
19Bɛ ka bihi bee zuliya bɛ niriba sunsuuni,
ka so lan ka bɛ ni daa be luɣ’ shɛli maa.
20Bɛ biɛhigu maa yɛla garila wulinluhili polɔnima,
ka dabiɛm gbahi wulimpuhili polɔnima.
21Biɛhiŋ kani, ninvuɣ’ biɛri biɛhigu shee ni nyɛ shɛm m-bala.
Ninvuɣ’ shɛb’ bɛn baɣa ka Naawuni ni,
lala n-nyɛ bɛ biɛhigu shee.”",https://www.bible.com/bible/2264/JOB.18.DBWDB
AYUBA 19,"Ayuba
1Di saha ka Ayuba garigi yɛli,
2“Bɔ saha ka yi yɛn chɛ ma nahimbu,
ka chɛ yɛtɔɣ’ shɛŋa yi ni mali dariti tɔhiri ma ŋɔ?
3Yi galim ma yimyim bupia zuɣu,
yi ni miligi n suhu shɛm maa vi bi mali ya?
4Hal di yi shiri nyɛla yɛlimaŋli ni m birigiya,
m biriginsim maa ʒila n zuɣu.
5Di yi shiri nyɛla yi duhila yimaŋa n-jɛndi ma,
ka zaŋ n filiŋ ŋɔ jɛndi ma,
6dindina yi m-baŋmiya ni Naawuni n-zaŋ ma niŋ chirimbu maa ni,
ka chɛ ka o zana gbaai ma maa.
7Hal n yi kuhi, ‘Famiya ma!’ so bi garigiri ma.
N daa duhi n yee pam, amaa ka so daa bi ti ma yɛlimaŋli.
8O mɛla gooni ŋari n soli, ka di chɛ ka n kɔŋ garibu,
ka chɛ ka n soli leei liɣa.
9O fa n jilima,
ka piligi n nam zuɣupiligu.
10O dari tɔhi n yaɣa zaa, ka n yɛla naai,
ka darigi vuɣi n tahima kaman tia la.
11O yiɣis’ o suhu bahi n zuɣu,
ka kali ma pah’ o dimnim’ ni.
12O tɔbbihi laɣimmina,
nti gbi bɔɣa do’ n-guli ma.
Bɛ teei gilila n yili.
13O zaŋ m malibu chaŋ katiŋa ka chɛ ma,
ka n leei sana bɛn daa mi ma la zaa sani.
14N dɔɣiriba mini n zɔnim’ zoya ka chɛ ma.
15Saamba bɛn be n yiŋa tamla n yɛla.
Ka paɣ’ sara bɛn nyɛ n tumtumdiba zaŋ ma leei sana.
N leela tinzun nira bɛ sani.
16M bolila n tumtumda, amaa ka o bi garigi ma.
Di simdi ni mmaŋmaŋ’ balim o.
17M paɣa nyee nyɔni ma,
ka m mabihi gba nyee nyɔni ma.
18Hal bihi siŋdi ma mi,
n yi yiɣisi, bɛ tɔɣisirila yɛtɔɣa jɛndiri ma.
19N zɔsimnim’ zaa zaŋ ma mi bahi,
ka n ni daa yuri ninvuɣ’ shɛb’ la zaŋ ma bahi.
20N kpalimla kɔba noli,
biɛla n-chɛ n naan kpi.
21Mbaye n zɔnima, zomiya ma nambɔɣu, zomiya ma nambɔɣu!
Dama Naawuni n-niŋ ma lala maa!
22Bɔ n-niŋ ka yi kari doli ma kaman yinima n-nyɛ Naawuni maa?
N niŋgbuŋ ni be shɛm ŋɔ kɔŋko bi saɣi lala yi sani?
23M bi zaɣisi ka bɛ di sabi n yɛtɔɣa ŋɔ sɔŋ!
M bi zaɣisi ka bɛ di sab’ li niŋ kundi ni!
24N di bi zaɣisi ka bɛ zaŋ chiriga
n-chirigi li pa tampiŋ zuɣu, ka di kul beni sahakam!
25Dama m mi ni n tiligira nyɛla ŋun be,
o nyɛla ŋun kul ni ti bahi ka dunia ni na.
26Hal n niŋgbuŋ gbaŋ yi saɣim ŋ-ŋɔ,
ka n niŋgbuŋ na beni, dindina n ni nya Naawuni.
27Ŋuna ka n ti yɛn nya ka o baɣi ma,
ka n nina ti nya o, ka pa ni so yaha.
N suhu kul yɛla di zuɣu.
28Yi yi yɛli ‘Ti ni nahim’ o pam,
dama yɛlli maa mi yila o kɔbili ni na,’
29dindina yin’ zomiya takɔbi dabiɛm,
dama suhuyiɣisili tahiri tibidarigibo din nyɛ takɔbi na
ni di chɛ ka yi baŋ ni sariakaribo din tuhi beni.”",https://www.bible.com/bible/2264/JOB.19.DBWDB
AYUBA 20,"Zɔfar
1Di saha ka Zɔfar ŋun daa nyɛ Naama nir’ la daa garigi yɛli,
2“Wumma! N suhu n-yɛli ma ni n garig’ a,
dama di muɣisi ma pam n suhu ni.
3N wumla galimi shɛli din tu ma,
m milinsi puuni ka n nya garigibu.
4A bi mi ni kurimbuni,
saha shɛli bɛ ni daa zaŋ daadam niŋ dunia ni la,
5ninvuɣ’ biɛri suhupiɛlli daa bi yaɣi lala?
A bi mi ni ninvuɣ’ shɛb’ bɛn bi zɔri Naawuni kul dirila nyaɣisim saha biɛla kɔŋko?
6Bɛ ni tooi waɣa ti kpɛri sagbana ni,
ka bɛ zuɣuri tɔri sagbana,
7bɛ ni ti bahi yoli kaman bɛmaŋmaŋ’ bindi la.
Ka ninvuɣ’ shɛb’ bɛn pun nya ba ni ti bɔhira, ‘Bɛ lee be ya ni?’
8Bɛ ni ti yiɣi ka firi kaman zahindi la, ka so ku lan nya ba.
Bɛ ni kari ba kaman yuŋ ʒii la.
9Ninvuɣ’ shɛb’ bɛn daa nya ba, ku lan nya ba,
bɛ yanim’ ku lan nya ba.
10Bɛ bihi ni ti tim sandaani niŋ nandaamba,
ka labisi bɛ buni ti ba.
11Bipolitali ni daa kul pali bɛ niŋgbuŋ shɛŋa ni maa;
bɛ mini li ni ti dɔni taŋkpaɣu ni.
12“Hal ninvuɣ’ biɛtali ni nyaɣisi bɛ noya ni,
ka bɛ zaŋ li sɔɣi bɛ zilima lɔna ni;
13hal ka bɛ je ni bɛ zaŋ li bahi,
ka zaŋ li gbabi bɛ noya maa zaa yoli,
14ninvuɣ’ biɛtali lɔɣu lɛbigirila bɛ puya ni,
ka leei sapaɣ’ binsom bɛ puya maa ni.
15Bɛ valila azichi, ka lan ti li bahina,
Naawuni n-yihi li bɛ puya ni bahina.
16Bɛ ni mɔɣisi sapaɣ’ lɔɣu;
gariŋga zilinli ni ku ba.
17Bɛ nina ku nya kulibɔna,
kulibɔn’ shɛŋa din zɔri shiri mini bihim.
18Bɛ ni zaŋ bɛ tuma nyɔri labisi ti
ka ku di li,
bɛ ni wolim nya nyɔ’ shɛl’ la,
bɛ ku di di nyaɣisim.
19Dama bɛ niŋ nandaamba alaka ka bɛ baɣa ka bɛ ni,
bɛ fa yili shɛli din pa bɛ ni me shɛl’ la.
20“Bɛ ni nyɛ pulaannim’ zuɣu,
bɛ suhuri yi kul bɔr’ shɛli, bɛ dir’ li mi;
21bɛ na ʒi n-di ka guui binshɛli.
Dinzuɣu bɛ daazichi ku zani yuui.
22Bɛ di n-tiɣi nyaaŋa, bɛ ni ti be muɣisigu ni.
Ka yɛlibiɛɣu kam zaa ni ti ka bɛ zuɣu na.
23Naawuni ni zaŋ o suhuyiɣisili din zooi pam
niŋ bɛ puya ni ka di pali,
ka o chɛ ka di lu bɛ zuɣu na kaman saa la, ka di leei bɛ bindirigu.
24Bɛ ni ŋmaligi guui ka chɛ kurugu bidibbini,
ka daanya piɛm ni to ba pili yi.
25Bɛ ni voo’ li to ba ka di pili yi bɛ niŋgbuna ni.
Ka di naŋgban’ dirili maa pili yi bɛ binsom ni;
ka dabiɛm gbahi ba.
26Zibisim titali n-nyɛ bɛ daazichi n-doya guli ba,
ka buɣim din pa so ni mali shɛli ni ti di ba.
Ka binshɛlikam din ti kpalim bɛ yinsi ni ti di buɣim.
27Zuɣusaa ni ti kahigi bɛ tuumbiɛri ni nyɛ shɛli wuhi,
ka dunia zaa ti yiɣisi jɛndi ba.
28Bɛ ni ti va bɛ yiŋ’ daazichi chaŋ,
Naawuni suhuyiɣisili dali ka bɛ ti yɛn va li maa.
29“Ninvuɣ’ biɛɣu tarili ni nyɛ shɛli Naawuni sani m-bala.
Naawuni ni zaŋ tarili shɛli zali ba m-bala.”",https://www.bible.com/bible/2264/JOB.20.DBWDB
AYUBA 21,"Ayuba
1Di saha ka Ayuba daa garigi yɛli,
2“Gbilisimiya tibili viɛnyɛliŋga n-wum n yɛtɔɣa ŋɔ,
ka chɛ ka dimbɔŋɔ n-nyɛ yi ni yɛn zaŋ shɛli
maai n suhu.
3Timiya ma soli ka n tɔɣisi yɛtɔɣa,
ka n yi tɔɣisi yɛtɔɣa maa naai,
di nyaaŋa, yin’ malimiya ma ansarisi.
4Pa ninsal’ ka n fabindi niŋdi maa,
ka bɔzuɣu ka n yɛn niŋ suɣilo?
5Lihimiya ma ka chɛ ka di gari ya,
ka yi zaŋ yi nuhi pɔb’ yi noya.
6N yi tɛhi di yɛla, di gariti ma mi,
ka dabiɛm mali ma, ka n ni’ sɔhira.
7Bɔzuɣu ka ninvuɣ’ biɛri beni hal
ti kurigi ka kul mali yiko pam?
8Bɛ bihi ʒiɛla bɛ tooni,
ka bɛ nina nya bɛ yaansi.
9Dabiɛm ka bɛ yinsi puuni,
ka Naawuni bi darigiri bɛ tibili.
10Bɛ naɣilahi kul durila viɛnyɛliŋga,
ka bɛ naɣinyama kul dɔɣira, ka na ʒi n-zaŋ bahi.
11Bɛ mali bɛ bihi yiri chani kaman biŋkɔbbaligu la,
ka bɛ bihi maa yiɣiri jamda.
12Bɛ yiinila yila saɣisiri guŋgombihi mini mɔɣilo,
ka kalambua kumsi niŋdi ba nyaɣisim.
13Bɛ zaŋ bɛ dahima zaa niŋla buni nyaɣisim dibu ni,
bɛ ni ti chaŋ kpiimba biɛhigu shee ni suhudoo.
14Bɛ yɛrila Naawuni, ‘Zom ka chɛ ti!
Ti bi bɔri ni ti baŋ a soli.’
15Bɛ yɛra, ‘Kpiɔŋlan’ Naa mi lee nyɛ bɔ ka ti jɛmd’ o?
Ka ti yi suhir’ o, nyo’ bɔ ka ti lee yɛn nya?’
16Nyama, pa bɛ buni ka bɛ gbibi bɛ nuhi ni maa?
Man’ kul ku deei ninvuɣ’ biɛri yɛtɔɣa.
17Ninvuɣ’ biɛri firila na mi n-kpi?
Bɛ na mi n-nya ashaara?
Ka Naawuni suhu na mi n-yiɣisi ka o chɛ ka biɛrim paai ba?
18Bɛ na mi m-be kaman pɔhim ni ʒiɛri mɔ’ shɛŋa
ka be kaman wurigu ka pɔhim ʒe n-chaŋ la?
19Yi yɛliya, ‘Naawuni zaŋla bɛ zaɣ’ biɛɣu maa sɔŋ gu bɛ bihi;
chɛ ka o zaŋ li labisi yo ba ka bɛ baŋ li.’
20Chɛ ka bɛmaŋmaŋ’ nini nya bɛ bahigu,
ka chɛ ka bɛ nyu Kpiɔŋlan’ Naa suhuyiɣisili.
21Dama bɛ chira tariga yi ti paai, bɛ baɣa bɔ n-lee lan be bɛ malibu ni,
bɛ kalinsi nyaaŋa?
22So ni tooi wuhi Naawuni ŋun
kariti wɔɣira saria ŋɔ yɛm?
23So mi n-nyɛ bundana, ka mali suhudoo
ka binshɛli yɛla bi muɣis’ o, ka o ti kpi.
24O kum maa saha, o kul yɛn ŋmɛlimmi,
ka o kɔba ni kpam kul maha.
25Ka so mi beni, o ka suhupiɛlli,
ka ti kpi ni suhugarigu.
26Bɛ zaa mi yɛn dɔnila taŋkpaɣu ni,
ka zunzuya di ba.
27M mi yi tɛha
mini yi ni lo nia shɛli na ni yi ti birigi ma.
28Dama yi bɔhira, ‘Nabia maa yil’ la be ya?
Ninvuɣ’ biɛɣu maa ni daa be yili shɛl’ ni la lee be ya?’
29Yi na bi bɔhi ninvuɣ’ shɛb’ bɛn nyɛ sochandiba?
Yi bi saɣi bɛ ni yɛli shɛm
30ni ashaara dali ninvuɣ’ biɛri bɛn’ tiligirimi,
ka nyari faako suhuyiɣisili dali?
31Ŋuni n-lee ni wuhiri ba bɛ galimi ni nyɛ shɛm bɛ ninni?
Ka ŋuni n-lee yɔri ba bɛ tuma samli?
32Ka bɛ yi ti zaŋ ba sɔɣi gballi ni,
bɛ gulila bɛ gballi maa.
33Vinvamli ni taŋkpaɣu niŋdi ba la nyaɣisim,
ka sokam ni doli bɛ nyaaŋa.
Ka ninvuɣ’ shɛb’ bɛn pun daŋ tooni ka kalinli.
34Ka wula ka yi ni tooi zaŋ binshɛŋa din ka buchi ŋɔ maai n suhu?
Yi lan ka yi ni yɛn garigi ma shɛm naɣila ʒiri kɔŋko.”",https://www.bible.com/bible/2264/JOB.21.DBWDB
AYUBA 22,"Alizama din pahi buta
(22.1—27.23)
Ɛlifaz
1Di saha ka Ɛlifaz ŋun daa nyɛ Tɛman nir’ la garigi yɛli,
2 “Ninsal’ ni tooi mali buchi Naawuni sani?
Ka hal ŋun mali yɛm ni tooi mali buchi o sani?
3A yi nyɛla wuntizɔra, nyaɣisim bɔ ka di lee tiri Kpiɔŋlan’ Naa?
Bee a yi nyɛla ŋun ka galimi, nyo bɔ ka o yɛn nya di zuɣu?
4A tɛhiya ni a ni zɔr’ o zuɣu n-chɛ ka o kpahir’ a zuɣu ni,
ka kariti a saria ŋɔ?
5Pa a ninvuɣ’ biɛtali ni galisi zuɣu?
A tuumbiɛri ka tariga.
6Dama a deei talima a mabihi sani ka di ka daliri,
ka deei bɛ situra sɔŋ ka chɛ ba bɛ zaɣim.
7A bi tiri di ni wum ninvuɣ’ shɛb’ la kom ka bɛ nyura,
ka mɔŋdi kum ni mali shɛb’ bindirigu.
8Ninvuɣ’ shɛb’ bɛn mali kpiɔŋ n-su tiŋgbani,
ka bɛ ni tiri ninvuɣ’ shɛb’ jilima be di ni.
9A kari pakoya bahi ni nuzaŋa,
ka kabisi kpibisi bɔɣiri.
10Dinzuɣu ka tɔna do n-gil’ a,
ka dabiɛm lu a zuɣu libig’ a,
11ka zibisim din ni chɛ ka a ku tooi nya
mini kɔgbana lim a maa.
12Naawuni bi bela zuɣusaa ha?
Nyam’ saŋmarisi bɛn be zuɣusaa ŋɔ ha ni be zuɣusaa ha shɛm!
13Dinzuɣu ka a bɔhira, ‘Bɔ ka Naawuni lee mi?
O ni tooi kari saria zibisim titali puuni?
14Sagban’ tibisa lim o n-chɛ ka o bi nyara,
ka be zuɣusaa kpaakpanyom ni chana.’
15A yɛn gbibila so’ kur’ shɛli
ninvuɣ’ biɛri ni daa doli la?
16Bɛ daa kpiya ka bɛ saha na bi paai
kaman kom ni ʒiri tanzaa chani shɛm la.
17Bɛ daa yɛlila Naawuni, ‘Wara ka chɛ ti.’
Bɔ ka Kpiɔŋlan’ Naa yɛn tooi niŋ ti?
18Di zaa yoli, ka o zaŋ bin’ suma pali bɛ yinsi.
Amaa ninvuɣ’ biɛri ni lo shɛli ka n je.
19Wuntizɔriba nya li, ka bɛ suhuri paligi,
ka bɛn ka taali lara, ka maani ba ansarisi yɛra,
20‘Ti dimnim’ maa kpiya,
ka buɣim di bɛ ni kani ka chɛ shɛli.’
21Saɣimi ti Naawuni, ka tim sandaani niŋ o,
ka bin’ viɛla lan ka a sanna.
22Deem’ o wuhibu din yir’ o nol’ ni na,
ka zaŋ o yɛligu niŋ a suhu ni.
23A yi ŋmaligi labi Kpiɔŋlan’ Naa sani, o ni labis’ a zali a zaashe’ kurili ni.
A yi yihi ninvuɣ’ biɛtali zaa a yiŋa,
24a yi zaŋ a salima bahi taŋkpaɣu ni,
ka zaŋ salima din yi Ofiri na ti bahi kulibɔŋ kuŋ ni kuɣa zuɣu,
25ka zaŋ Kpiɔŋlan’ Naa leeg’ a salima
min’ a daanzinfa din viɛli pam,
26dindina a ni lan nya suhupiɛlli Kpiɔŋlan’ Naa sani,
ka kpuɣ’ a zuɣu lihi ŋun’ Naawuni.
27A ni suh’ o, ka o deeg’ a suhigu,
ka a niŋ a ni daa po pɔri ni a ni niŋ binshɛŋa la.
28A yi lo ni a niŋ shɛli, di ni niŋ;
ka neesim lan neei a soya zuɣu.
29Dama ninvuɣ’ shɛb’ yi nya filiŋ, a yɛrimi ni bɛ malila karimbaani,
dama o tiligiri tarimba.
30Hal o ni fa bɛn mali taali bahi.
Dinzuɣu yihim’ daɣiri a kɔbili ni ka o tilig’ a.”",https://www.bible.com/bible/2264/JOB.22.DBWDB
AYUBA 23,"Ayuba
1Di saha ka Ayuba daa garigi yɛli,
2“Zuŋɔ gba n fabila maa lan kɔŋla tim.
Di mini n ŋuhibu ŋɔ zaa yoli, Naawuni na kul pahiri ma la biɛrim.
3N di bi zaɣisi ka m mi n ni yɛn nya o luɣ’ shɛli polo,
ka n di chaŋ hal ni o biɛhigu shee.
4N naan zaŋ n yɛtɔɣa maa sɔŋ o tooni
ka ti tɔɣisi di yɛla.
5N naan wum o ni yɛn garigi ma shɛm,
ka baŋ o ni yɛn yɛli ma shɛm.
6O naan zaŋ o yiko din galisi ŋɔ zab’ ma?
Aai, amaa o naan gbilisi tibili wum n yɛligu.
7Nimaani ka ŋun gbibi yɛlimaŋli ŋɔ min’ o naan tɔɣisi yɛtɔɣa,
ka n sariakarita maa naan bahi ma zaa.
8N yi chaŋ tooni ha, o ka nimaani
bee n yi labi nyaaŋa, n ku tooi nya o.
9Ka m bo o nuzaa polo, ka o sɔɣi, ka n ku tooi nya o,
ka n ŋmaligi nudirigu polo, amaa ka bi tooi nya o.
10Amaa ŋun’ mi n ni doli so’ shɛli,
o yi vihi ma o ni nya ka n viɛlimi kaman salima la.
11N kul dolila o ni wuhi ma shɛm;
n kul dolila o soli ka na ʒi m-birigi.
12N na bi birigi zaligu shɛli din daa yi o noli ni na,
n zaŋ o noli ni yɛligu niŋ n suhu ni.
13Amaa o bela o kɔŋko, ka ŋuni n-lee ni tooi taɣ’ o?
O ni bɔri shɛli, dina ka o niŋda.
14Dama o ni lo ni o niŋ ma shɛli maa, o ni niŋ li naai;
ka lala binyara pam kul be o suhu ni.
15Dinzuɣu n yi be o tooni, dabiɛm m-mali ma,
ka n yi tɛhi o yɛla, dabiɛm m-mali ma.
16Naawuni n-chɛ ka n suhu ŋooi;
Kpiɔŋlan’ Naa n-chɛ ka dabiɛm gbaai ma.
17M bi zaɣisi ka n lili kpe zibisim ni,
ka zibisim titali limsi n ninni.",https://www.bible.com/bible/2264/JOB.23.DBWDB
AYUBA 24,"1Bɔzuɣu ka Kpiɔŋlan’ Naa bi zali saria karibu saha?
Ka bɔzuɣu ka bɛn mi o na ʒi n-nya o ni zali saha dabisa shɛŋa ni?
2Ninvuɣ’ biɛri nahiri tintarisi vulɔnima,
ka fari biŋkɔbbaligu n-zaŋdi ba chani ka bɛ ti ŋubiri mɔri
bɛmaŋmaŋ’ biŋkɔbiri mɔri ŋubbu shee.
3Bɛ taɣi kpibiga buŋ’ chaŋ,
ka deei pakoli nahu talima.
4Bɛ daai nandaamba baɣili palli kpaŋa,
ka nandaamba zaa zo n-sɔɣi.
5Bɛ yirimi chani bɛ tuma ni kaman
mɔɣu ni bunsi m-be tiŋgban’ nɛli ni la
m-bɔri bindirigu tiŋgban’ shɛli din chaɣisi puuni
ni bɛ ti ti bɛ bihi.
6Bɛ gahindila bindira pu’ shɛŋa din pa bɛ dina ni,
ka yihiri wain tiwal’ yiha ninvuɣ’ biɛɣu wain tihi puu ni.
7Bɛ doonila bɛ zaɣim yuŋ kam, ka ka situra.
Bɛ ka binshɛli din ni pili wari saha.
8Ka zoya ni saa buri ba, ka bɛ ka bɛ ni yɛn
kpe shɛli yi saa bubu ni, ka baɣila tampima.
9Bɛna n-nyɛ bɛn darigiri gbabigiri kpibisi bɛ manim’ biha ni,
ka deeri nandaamba biliɛri talima.
10Bɛ chanila bɛ zaɣim, ka ka situra,
ka ʒiri kabɔba, ka kum mali ba.
11Bɛ bela bɛ olivi tihi folinsi ni n-kahindi kpam,
ka kahindi wain, amaa ka kɔnyuri kuri ba.
12Ninvuɣ’ shɛb’ bɛn yɛn kpi bela fɔŋ ni ŋuhira,
ka bɛn mali dansi kuhiri bɔri sɔŋsim,
amaa ka Naawuni baɣa ka bɛ suhigu ni.
13Bɛna n-nyɛ ninvuɣ’ shɛb’ bɛn zaɣisiri neesim la,
bɛna n-nyɛ bɛn bi mili di soya
ka bi ʒe di soya zuɣu la.
14Ŋun kur’ niriba yiɣisirila zaawuni
n-chana ni o ku nandaamba mini faranima.
Yuŋ yi paai, o ŋmanila tayiɣa.
15Zinaniŋda gba kul guhirila wuntaŋ’ lubu
ka yɛra, ‘N je ni so nya ma.’
Ka zaŋ bini pili limsi o ninni.
16Yuŋ yi paai, bɛ chani kabirila yiya kpɛra,
ka biɛɣu neei, ka bɛ kpari bɛmaŋ’ niŋ duri;
bɛ bi mi neesim.
17Bumbɔni nyɛla asiba bɛ zaa sani,
dama bɛ nyɛla bumbɔni mini dabiɛm zɔnima.
18‘Kopaliga zaŋ ba guui yomyom,
ka noli di bɛ ni su tiŋgban’ shɛli,
ka so napɔŋ bi lan no bɛ wain tihi puri ni yaha.’
19Sanzali mini biisim ni chɛ ka maligim kuuri shɛm,
lala ka kpiimba biɛhigu shee gba darigiri deeri alahichinima.
20Bidɔɣirisurigu tam bɛ yɛla,
ka zunzuya di ba ka bɛ nyaɣisa;
ka so bi lan teeri bɛ yɛla;
dinzuɣu ninvuɣ’ biɛtali lurimi kaman tia la.
21Bɛ nahindila paɣ’ so ŋun bi dɔɣi bihi,
ka bi niŋdi pakoli zaɣi viɛlli.
22Amaa Naawuni yiko puuni o kuri wɔɣira.
O yi tum o tuma, ninvuɣ’ biɛri kpirimi.
23Ŋuna n-chɛ ka bɛ be ni alaafee,
amaa ka o lee pa nina lihiri bɛ tuma.
24Bɛ nyarila tibiginsim saha biɛla, di nyaaŋa ka bɛ chaŋ.
Bɛ ni suui lu n-kuui kaman vari la;
ka bɛ ŋmahi bɛ zuɣuri kaman ka’ zuɣuri la.
25Di yi pa lala ŋuni n-lee ni wuhi ni n nyɛla ʒirilana,
ka wuhi ni n ni yɛli shɛm maa kani?”",https://www.bible.com/bible/2264/JOB.24.DBWDB
AYUBA 25,"Bilidad
1Di saha ka Bilidad ŋun daa nyɛ Shua nir’ la daa garigi yɛli,
2“Naawuni n-nyɛ ŋun su binshɛɣukam, ka nyɛ bɛ ni zo so dabiɛm,
ŋuna n-chɛ ka suhudoo be o daalizanda din be zuɣusaa ŋɔ ni.
3O tɔbbihi mali kalinli?
Ka ŋuni ka o neesim lee bi paara?
4Ka wula ka ninsal’ lee ni tooi be kasi Naawuni tooni?
Wula ka paɣ’ ni dɔɣi so lee ni tooi be ka ka daɣiri?
5Hal goli bi piɛli o sani gba;
ka saŋmarisi mi pa bɛn ka daɣiri o sani.
6Bɛ ni ti yɛrila ninsala ŋun nyɛ binneembila,
ka nyɛ daadam ŋun nyɛ zunzuli ŋɔ?”",https://www.bible.com/bible/2264/JOB.25.DBWDB
AYUBA 26,"Ayuba
1Di saha ka Ayuba daa garigi yɛli,
2“Yi sɔŋ ninvuɣ’ so ŋun ka yiko pam;
yi tiligi bɔɣu din ka yaa ŋɔ.
3Yi zaŋ kpamli yɛtɔɣa tɔɣisi ninvuɣ’ so ŋun ka yɛm,
ka tɔɣisi yɛm yɛtɔɣa pam.
4Ŋuni n-lee sɔŋ ya ka yi tɔɣisi yɛtɔɣa ŋɔ?
Ka ŋuni shia n-lee yi yi sanna maa?”
[Bilidad]
5“Kpiimba shihi sɔhirimi,
ka bɛn be kpiimba biɛhigu shee sɔhira.
6Kpiimba biɛhigu shee dola palo ni Naawuni tooni,
ka bahiyoli ka binshɛli din ni pili.
7Ŋuna n-daa yɛrigi nuzaa polo sagbana limsi vau,
ka daa bi zaŋ dunia ŋɔ yili binshɛli.
8Ŋuna n-daa zaŋ kom niŋ o sagban’ tibisa ni,
ka sagbana maa bi cheei.
9Ŋuna n-zaŋ bini pɔbi goli muni ninni,
ka yɛrig’ o sagbani pa di zuɣu.
10Ŋuna m-booi booli pa teeku kom zuɣu
luɣ’ shɛli neesim mini zibisim ni chirigi taba.
11Zuɣusaa daantalisi sɔhigimi,
ka di gari ba o ni kpahi bɛ zuɣu ni maa zuɣu.
12O yiko ni ka o chɛ ka teeku fo n-dɔni baalim.
O yɛm ka o daa zaŋ ku Reehab.
13O vuhim pɔhim daa ʒe n-neei zuɣusaa,
ka o daa zaŋ o nuu kuhi wahu ŋun zɔri ni o tiligi.
14Dimbɔŋɔnim’ shiri nyɛla o yiko yaɣ’ shɛli polo,
ka ti ni wumd’ o yɛla shɛm pɔra pam.
Amaa o yiko din galisi ŋɔ, ŋuni n-lee ni tooi baŋ li?”",https://www.bible.com/bible/2264/JOB.26.DBWDB
AYUBA 27,"[Ayuba]
1Ka Ayuba daa lan gbaag’ o yɛtɔɣa yɛli,
2“Naawuni Kpiɔŋlan’ Naa ŋun be ka nyɛ ŋun mɔŋ ma yɛlimaŋli
ka chɛ ka m biɛhigu niŋ tom ŋɔ,
3saha shɛli zaa n ni na kul vuhira,
ka Naawuni shia be n nyɛvoya ni ŋɔ,
4n naŋgbampiba ku ŋma ʒiri,
ka n zilinli mi ku tɔɣisi yɔhiŋ yɛtɔɣa.
5Din’ kariya, ka n yɛli ni yi mali yɛlimaŋli.
Ka pa ni n kpimi, n kul ku bahi n nimmaŋtali maa.
6N gbibila n wuntitali kirikiri ka ku wɔɣisi li;
n suhu bi wuhi ni m mali galimi m biɛhigu ni dahin’ shɛli.
7Chɛ ka n dimnim’ be kaman ninvuɣ’ biɛri la,
ka chɛ ka bɛn je ma be kaman bɛn pa wuntizɔriba la.
8Dama ninvuɣ’ shɛb’ bɛn baɣa ka Naawuni ni,
bɛ tahima lee nyɛ dini saha shɛli Naawuni yi ti chɛ ba bahi,
saha shɛli Naawuni yi ti deei bɛ nyɛviya?
9Muɣisigu yi ti paai ba ka bɛ kuhira,
Naawuni ni sɔŋ ba?
10Bɛ suhuri ni piɛli Kpiɔŋlan’ Naa zuɣu?
Bɛ ni suhiri Naawuni sahakam?
11N ni wuhi ya Naawuni yiko ni nyɛ shɛm;
n ku sɔɣi ya din be Kpiɔŋlan’ Naa sani.
12Yi zaa nya li yimaŋmaŋa,
ka wula ka yi zaa leei bɛn ka buchi?”
[Zɔfar]
13“Ninvuɣ’ biɛri tarili ni nyɛ shɛli Naawuni sani m-bɔŋɔ,
ninvuɣ’ shɛb’ bɛn niŋdi bɛ taba alaka ni deeri pin’ shɛli Kpiɔŋlan’ Naa sani m-bɔŋɔ:
14Bɛ yi dɔɣi bihi pam takɔbi n-yɛn ku bɛ zaa,
ka bɛ bihi ka bindirigu din ni di n-tiɣi.
15Ka bɛ shɛb’ bɛn kpalim, alɔbo ni di ba,
ka bɛ pakoya ku kum bɛ kuya.
16Hal bɛ ni kul zaŋ anzinfa duhi kaman taŋkpaɣu la,
ka zaŋ situra duhi kaman yaɣiri maa zaa yoli,
17bɛ ni tooi zaŋ li duhi, amaa ninvuɣ’ suma n-ni ye li,
ka bɛn ka taali mi ti pirigi anzinfa maa ti taba.
18Bɛ ni mɛri yiya shɛŋa maa ŋmanila tɛri,
ka ŋmani puguliba suɣa.
19Bɛ nyɛla bundaannima bɛ gom saha,
amaa bɛ yi ti neei, bɛ ku lan mali shɛli.
20Dabiɛm ni kpe ba kaman kokpɛɣu la,
ka pɔhimʒiɛpiliŋga ti ʒe ba chaŋ yuŋ.
21Ka wulimpuhili polo pɔhim kpuɣi ba zuɣusaa
bɛ yinsi n-ʒe ba chaŋ.
22Ka pɔhim maa ʒiɛri ba, ka bi chɛra,
ka bɛ zo yomyom ni bɛ yi pɔhim kpiɔŋ maa ni.
23Ka pɔhim maa ni ti mali ba ansarisi,
ka sabisi ba bɛ ni be luɣ’ shɛlikam.",https://www.bible.com/bible/2264/JOB.27.DBWDB
AYUBA 28,"Yɛm paɣibu (Binshɛli din be sunsuuni)
1Yɛlimaŋli, bɛ ni gbiri anzinfa luɣ’ shɛli beni,
ka bɛ ni doori salima luɣ’ shɛli beni.
2Tiŋgban’ ni ka bɛ gbiri yihiri kuriti,
ka nyɛligiri tahiʒiɛɣu mi kuɣa ni.
3Saliŋgbiriba zaŋdi bɛ firilanima n-nyandi zibisim tiŋgbani puuni,
ka gbiri chani bɛ ni ni tooi paai luɣ’ shɛli tariga
m-bɔri tahiʒiɛɣu kuɣa bumbɔn’ ni.
4Bɛ gbila bɔɣili kpe tiŋgban’ ni katiŋa,
ka di mini ninsalinim’ ni be shɛli waɣa,
ka sochandiba bi mi bɛ yɛla.
Bɛ yilila mihi zuɣu m-be katiŋa laana.
5Tiŋgbani dina, bindirigu n-yiri di ni na,
amaa tiŋgbani puuni din’ ŋmanila buɣim din diri binyara.
6Safaya kuɣa be tiŋgbani puuni,
ka salima be di taŋkpazim ni.
7Noombihi bɛn gbahiri binnɛma dira bi mi di soli ni be shɛli,
ka suligu nini na ʒi n-nya li.
8Mɔɣu ni biŋkɔb’ shɛb’ bɛn mali karimbaani na ʒi n-dol’ li,
ka gbuɣinli gba na ʒi n-dol’ li.
9Ninsalinim’ wurindi chɛribo kuɣa,
ka lɛbiri zoya sɔŋda.
10Bɛ gbiri kɔsoya tampima ni,
ka bɛ nina nyari binviɛla kam.
11Bɛ vihiri mɔɣa piligu shee
n-yihiri binshɛŋa din sɔɣiya palo ni.
12Amaa ya polo ka nir’ lee yɛn bɔ n-nya yɛm?
Ka luɣ’ dini ka baŋsim be?
13Ninsalinim’ bi mi bɛ ni yɛn doli so’ shɛli paai li.
Di ka ninvuɣ’ nɛma ni be luɣ’ shɛli.
14Kɔbulli yɛliya, ‘Di ka n ni,’
ka teeku yɛli, ‘Di ka n sani.’
15Nir’ ku tooi zaŋ salima da li,
ka nir’ ku tooi zaŋ anzinfa buɣisi di daa.
16Nir’ ku tooi zaŋ Ofiri salima bee
kuɣ’ viɛl’ shɛŋa bɛ ni booni oniɣisi la
bee safaya buɣisi li.
17Nir’ ku tooi zaŋ salima mini diɣi buɣisi li
bee nir’ ti zaŋ li taɣi salima din viɛli yɛri.
18Nir’ ku tooi zaŋ kuɣ’ viɛl’ shɛŋa bɛ ni booni kɔral bee kirisital la buɣisi li.
Yɛm liɣiri gari yɛri liɣiri.
19Nir’ ku tooi zaŋ Itiɔpia kirisolait la buɣisi li,
ka nir’ mi ku tooi zaŋ salima alali buɣisi li.
20Dindina ka ya polo ka yɛm lee yirina?
Ka ya polo ka baŋsim lee be?
21Di sɔɣiya ka chɛ binnɛma zaa nina,
di limsiya ka chɛ noombihi bɛn be zuɣusaa.
22Bahiyoli mini kum yɛliya,
‘Ti tiba daa wum di ŋumaŋuma.’
23Naawuni m-mi di shee, ka mi di
soli ni be shɛli.
24Dama ŋuna n-yuuni dunia tarisi,
ka nyari binshɛɣukam din be sagbana tiŋli.
25Saha shɛli o ni daa zali pɔhim di tibisim ni yɛn nyɛ shɛm,
ka buɣisi kom tariga ni yɛn nyɛ shɛm la,
26saha shɛl’ o ni daa zali saa ni yɛn miri shɛm,
ka zali saa nyaɣisibu ni yɛn chani shɛm la,
27di saha ka o daa nya yɛm ka kahigi li,
ka zal’ li, ka bo n-yihi li na.
28 Ka o daa yɛli daadamnima,
“Yɛlimaŋli, Naawuni zɔbo n-nyɛ yɛm
ka tuumbiɛri chɛbu mi nyɛ baŋsim.”",https://www.bible.com/bible/2264/JOB.28.DBWDB
AYUBA 29,"Ayuba yɛtɔɣa din bahindi nyaaŋa o yɛla maa ni
1Ka Ayuba daa lan gbaai yɛtɔɣa tɔɣisibu yɛli,
2“M bi zaɣisi ka m biɛhigu di be kaman di ni daa pun be shɛm la,
kaman saha shɛli Naawuni ni daa yuuni ma la;
3saha shɛl’ o firila ni daa ne n zuɣusaa,
ka n dol’ o firila maa neesim gari zibisim ni la,
4n ni daa na mali yaa,
ka Naawuni zɔtali na be n yiŋ’ la,
5Kpiɔŋlan’ Naa ni daa na be n sani,
ka m bihi na be n san’ la,
6n ni daa mali bihim paɣiri n naba,
ka doori kpam tampima zuɣu la.
7N daa yi chaŋ tiŋ’ puuni dunɔdali gbini
nti zaŋ n kuɣ’ zali laɣiŋgu ni,
8Nachimba daa yi nya ma, bɛ labiri la nyaaŋa,
ka ninkura yiɣisi ti ma jilima.
9Ka ninvuɣ’ zuɣuri chɛ yɛtɔɣa tɔɣisibu,
ka zaŋ bɛ nuhi pɔbi bɛ noya.
10Ka nabihi kukoya daa fo,
ka bɛ kɔŋ yɛtɔɣa tɔɣisibu.
11Ka ninvuɣ’ shɛb’ bɛn daa wum n yɛla,
bɛ daa paɣi ma mi,
ka bɛn nina daa nya ma mi di ma shɛhira.
12Dama n daa fa nandaamba bɛn kuhiri bahi,
ka fa kpibisi bɛn ka ŋun ni sɔŋ ba bahi.
13Ninvuɣ’ so ŋun daa yɛn kpi daa suhi alibarika niŋ n ni,
ka n daa chɛ ka pakoya yili yila ni suhupiɛlli.
14N daa zaŋ wuntitali niŋ mmaŋa, ka di pili ma.
N yɛlimaŋli tuma daa ŋmanila zabba mini baŋtabiga.
15Mani n-daa nyɛ zoomba nina,
ka nyɛ gbariti napɔna.
16N daa nyɛla nandaamba ba;
ka daa zaani saamba nyaaŋa bɛ yɛla ni.
17N daa kabisi ninvuɣ’ biɛri nyina
ka chɛ ka bɛ ni daa ŋubiri shɛb’ la yi n-luna.
18Di saha ka n daa tɛhi, ‘N ni ti kpila n tiɛɣu ni,
ka ni ti chɛ ka n dabisa galisi kaman bihigu la.’
19N nyaɣa daa chaŋmi ti gbaai kom,
ka maligim kul luri n wula zuɣu yuŋ zaa.
20N daa kul nyarila jilima,
ka n kpiɔŋ kul be kaman tɔb’ palli la.
21Niriba daa chɛla vuri ka gbilisiri tibili
guhiri n ni yɛn di ba kpamli alizam’ shɛli.
22N daa yi tɔɣisi yɛtɔɣa, so ku lan tɔɣisi yɛtɔɣa di nyaaŋa,
dama n yɛtɔɣa daa yi kpɛri ba pam.
23Bɛ daa guhiri ma mi kaman bɛ ni guhiri saa shɛm la.
Bɛ suhuri daa kul yɛla n zuɣu kaman niriba suhuri ni ye siɣili saa zuɣu shɛm la.
24N daa lari niŋdi ba saha shɛli bɛ daa yi ti lan ka yɛda,
ka n suhupiɛlli lihigu kpaŋsiri bɛ suhuri.
25Mani n-daa yi piiri bɛ ni bɔri shɛli tiri ba.
Mani n-daa nyɛ bɛ zuɣulana.
N daa bemi kaman naa m-be o tɔbbihi san’ la,
ka be kaman ninvuɣ’ so ŋun maari bɛn fabindi suhuri la.",https://www.bible.com/bible/2264/JOB.29.DBWDB
AYUBA 30,"1Amaa pumpɔŋɔ n ni kpɛm ninvuɣ’ shɛba
m-maani ma ansarisi la;
n ni daa yuli ʒiɛm shɛb’ banima,
ka ku saɣi zaŋ ba pahi m bahi zuɣu ka bɛ doli m piɛri la.
2Nyo’ bɔ ka n daa naan tooi nya bɛ nuhi tuma ni?
Bɛ yaa zaa daa naaya.
3Bɛ ni daa nyɛ faranima ka ka bindirigu diri zuɣu,
bɛ daa nyirila taŋkpa’ kuma tiŋgbani nɛli ni.
4Bɛ daa wɔbirila giŋgaɣiri mini tuturi vari
ni sɔɣu jila ŋ-ŋubira.
5Bɛ kari ba niriba ni bahi;
niriba yɔhiri ba mi kaman tayiɣ’ la.
6Kulibɔn shɛŋa din kom nyuui mini tiŋgbani voya ni
ni tampima voya ni n-nyɛ bɛ biɛhigu shee.
7Bɛ daa bela mɔɣu ni kuhiri kaman bunsi la,
ka laɣim do gɔhi tihi gbinni.
8Ninvuɣ’ shɛb’ bɛn ka buchi, ka so bi mi bɛ yɛla,
ka bɛ nyɛ bɛ ni daa fiɛbi ninvuɣ’ shɛb’ yihi tiŋgbɔŋ maa ni.
9Ka pumpɔŋɔ bɛ yiinila yila maani ma ansarisi,
ka n leei bɛ ni maani so ansarisi.
10Bɛ zaɣisi ma, ka kaɣi ʒe kpaŋa ka chɛ ma.
Bɛ bi zɔri dabiɛm ni bɛ tuhi nintɔri n tooni.
11Naawuni gbaɣisi n tɔbu ka filim ma,
lala zuɣu ka bɛ liri ma ka binshɛli bi gu ba soli.
12Salo daa yiɣisi zani n nudirigu polo,
bɛ daa kari ma bahi,
ka ŋma n kubu pala sɔŋ.
13Bɛ ŋari n soli,
ka luhi ma,
ka bi bɔri so sɔŋsim.
14Bɛ kabi kana kaman tɔbbihi n-doli gooni voli ni kpɛna la;
binshɛɣukam ni daa luri saha shɛl’ la, ka bɛ daa kul kabirina.
15Dabiɛm gbaai ma,
n jilima zoya kaman pɔhim n-ʒe li chaŋ la,
ka n tɔŋsim zo kaman sagbani n-fuɣi gari la.
16Ka pumpɔŋɔ n shia yɛn siɣi;
ka wahala dabisa gbaai ma gbibi.
17Yuŋ nyoorila n kɔb’ tuɣa ni;
ka biɛrim shɛli din dimdi ma bi naara.
18O darigi deei m binyɛrigu,
o ʒe n-dila m binyɛrigu nyiŋgoli mali.
19O zaŋ ma luhi baɣiri ni,
ka m be kaman taŋkpaɣu mini tampiligim la.
20N kuhi niŋ a m-bɔri sɔŋsim ka a bi garigi ma,
ka n ʒiɛya ka a baɣa ka n ni.
21A leela ninkuunsilana zaŋ chaŋ n sani,
ka niŋ ma alaka ni a yaa zaa.
22A chɛ ka pɔhim kpuɣi ma, ka chɛ ka m ba pɔhim maa,
ka a tɔri ma gindi sanʒiɛɣu ni.
23M mi ni a ni chɛ ka n kpi
n-kuli yili shɛli a ni zaŋ zali nyɛvililan’ kam la ni.
24Biɛhiŋ kani, n na ʒi n-zaɣisi nandaamba sɔŋbu,
bɛ yi ti be muɣisigu ni n-kuhiri bɔri sɔŋsim.
25N daa fabindi ninvuɣ’ shɛb’ bɛn be muɣisigu ni zuɣu,
ka m puu biɛri nandaamba zuɣu.
26Amaa n ni daa yuuni bɔri zaɣ’ viɛlli saha shɛli, zaɣ’ biɛɣu n-daa paai ma;
ka n ni daa guhiri neesim saha shɛli, zibisim n-daa ti kana.
27N suhu dammi, ka bi lan doya;
ka wahala dabisa kul paari ma.
28N kul bela zibisim ni chana ka wuntaŋ’ kani;
ka n ʒe kpamba laɣiŋgu ni n-kuhiri bɔri sɔŋsim.
29N kpalimla yɔbahi mabia,
ka nyɛ taatahi dolinikpee.
30N niŋgbuŋ gbaŋ leela zaɣ’ sabinli ŋ-ŋmaari lura,
ka tulim diri n kɔba.
31N goonje kumsi leela fabila,
ka n yua kumsi be kaman ninvuɣ’ shɛb’ bɛn kumdi kukoya.",https://www.bible.com/bible/2264/JOB.30.DBWDB
AYUBA 31,"1N daa lola n nina alikauli
ni n ku lihi paɣisarili.
2Ka n tarili lee nyɛ dini Naawuni ŋun be zuɣusaa ŋɔ sani?
Ka n fali lee nyɛ dini Kpiɔŋlan’ Naa ŋun be zuɣusaa ŋɔ sani?
3Pa ninvuɣ’ biɛri ka yɛlibiɛri paara?
Pa ninvuɣ’ shɛb’ bɛn tumdi tuumbiɛri n-nyari ashaara?
4O bi nyari n ni doli so’ shɛŋa,
ka kaani n napɔna yaabu zaa?
5Di yi nyɛla n daa dolila ʒiri,
ka doli yɔhiŋ soli yomyom,
6(Naawuni ŋun doli yɛlimaŋli soli yi zahim ma,
o ni nya ka n ka galimi).
7Di yi nyɛla n daa birigila soli maa zuɣu,
ka chɛ ka n suhu ye n nina ni nya binshɛŋa zuɣu,
ka daɣ’ shɛli yi be n nuhi ni,
8dindina nyin’ chɛ ka m biri ka so ti di li;
ka shɛb’ ti gbi m puu bindira.
9N kɔre yi daa kpe paɣa ni,
ka n do n kpee yiŋ’ dunol’ ni gul’ o,
10dindina nyin’ chɛ ka m paɣa duɣi dihi do’ so,
ka chɛ ka do’ so dɔn’ o.
11Dama lala naan nyɛla zaɣ’ biɛtitali
di naan nyɛla bibiɛlim tuuni,
12dama di naan nyɛla buɣim din ni di hal ni gballi puuni
ka di naan di m puu atam zaa.
13Di yi daa nyɛla n zaɣisila n daba
bɛn nyɛ dɔbba bee paɣiba fabila wumbu,
14ka Naawuni yi di yiɣisi zani, wula ka n di yɛn niŋ?
Ka o yi bɔhi ma, wula ka n yɛn garigi yɛl’ o?
15Pa ŋun daa nam ma niŋ m ma puli ni n-daa nam bɛ gba?
Pa ŋuna n-daa nam ti zaa niŋ ti manim’ puya ni?
16N daa na ʒi m-mɔŋ nandaamba bɛ ni bɔri shɛli
bee n-chɛ ka pakoli kɔŋ tahima
17bee n-di m bindirigu n kɔŋko,
ka kpibiga bi di li,
18dama m bipolitali saha ka n daa wums’ o kaman o ba la,
ka kul sɔŋdi pakoli sahakam.
19N daa na ʒi n-nya ka so kpira ka di nyɛla o ni ka situra zuɣu
bee ka nandana ka binshɛli din ni pili,
20ka m bi zaŋ m piɛri kɔbiri situra ti o ka o pili
ka paɣi ma o suhu ni.
21N yi daa niŋ kpibiga zaɣ’ biɛɣu,
n ni mali nyaanzaaniba dunɔdali gbini zuɣu,
22dindina nyin’ chɛ ka m bɔɣusapiŋ kɔbili kparigi
ka m bɔɣu kabi.
23Dama n daa zɔrila wahala din yɛn yi Naawuni sanna dabiɛm,
ka n daa naan ku tooi zan’ o jilima tooni.
24N yi daa niŋ salima yɛda
bee n-niŋ salima din viɛla naani,
25ka n yi daa mali suhupiɛlli m buni ni galisi pam zuɣu,
bee n ni zaŋ n nuhi tum tuma n-nya binshɛli pam zuɣu,
26n yi daa yuli wuntaŋa saha shɛl’ o ni daa puhi na,
bee n-nya goli ni chani ni jilima,
27ka n suhu kpe bɛ ni ashilɔni
ka n jɛm ba,
28dimbɔŋɔ gba di yɛn nyɛla taali din simdi ni sariakaritiba darigi n tibili.
Dama n daa naan nyɛla ʒiŋmara Naawuni ŋun be zuɣusaa ŋɔ sani.
29N daa na ʒi m-mali suhupiɛlli bɛn je ma daashaara nyabu zuɣu
bee m mali suhupiɛlli zaɣ’ biɛɣu ni paai ba zuɣu.
30N daa na ʒi n-zaŋ n noli tum alahichi
din nyɛ n yɛli noli ni bɛ kpi.
31Ninvuɣ’ shɛb’ bɛn daa be n yiŋa daa yɛra,
‘Bɛnkam kpe yili ŋɔ na dirimi tiɣira.’
32Sana daa ʒi n-gbe samban’ ni,
n daa kul yoola n dunoya ti sochandiba.
33N daa na ʒi n-gbibi m biriginsim ashilɔni kaman shɛb’ ni niŋdi shɛm,
din nyɛ n zaŋ n tuumbiɛri sɔɣi n jɔɣu ni,
34ka di nyɛla n daa zɔrila zama dabiɛm zuɣu
bee n-zɔri ni niriba ti lihi ʒiɛm ma zuɣu,
ka di zuɣu chɛ ka n fo n noli ka bi yi samban’ ni na.
35N daa bi zaɣisi ka m mali ŋun ni wum n yɛtɔɣa.
(N nuu dihibu m-bɔŋɔ, chɛ ka Kpiɔŋlan’ Naa garigi ma.)
M bi zaɣisi ka n dim’ maa di sabi o ni zaŋ yɛtɔɣ’ shɛŋa jɛndi ma ŋɔ sɔŋ.
36Yɛlimaŋli, n naan zaŋ li buɣi m bɔɣusapiŋ zuɣu,
n naan zaŋ li pili kaman nam zuɣupiligu la.
37N naan wuh’ o n napɔna yaabu zaa,
ka chaŋ o sani kaman naa la.
38N tiŋgbani yi di kuhi jɛndi ma,
ka m puu ni pimpama di laɣim kum,
39n yi di di daatam ka bi yo di zuɣu,
ka di zuɣu chɛ ka bɛn su li kpi,
40dindina nyin’ chɛ ka gɔhi bili m puu ni, ka pa ni alikama,
ka chɛ ka yihim bili ka pa ni chi.”
Ayuba yɛtɔɣa tariga m-bala.",https://www.bible.com/bible/2264/JOB.31.DBWDB
AYUBA 32,"ƐLIHU YƐTƆƔA
(32.1—37.24)
1Niriba ata maa daa bi lan garigi Ayuba o ni daa wuhi ni o ka taali maa zuɣu. 2Di saha ka Barakɛl bia Ɛlihu suhu daa yiɣisi. O daa nyɛla Buz daŋ ni nira, ka yi Ram malibu ni na. O suhu daa yiɣisimi bahi Ayuba zuɣu, o ni daa wuhi ni o ka taali, amaa ni Naawuni m-mali taali la zuɣu. 3O suhu daa lan yiɣisi bahi Ayuba zɔnim’ ata la gba zuɣu bɛ ni daa bi tooi garigi Ayuba maa zuɣu; hal bɛ ni daa yɛli ni Ayuba mali galimi maa zaa yoli. 4Ɛlihu daa guhirimi ni bɛ naai pɔi ka o naanyi tɔɣisi Ayuba yɛtɔɣa, dama bɛna n-daa nyɛ ninkura. 5Amaa Ɛlihu ni daa nya ka niriba ata maa ni so bi yaag’ o noli garigi maa zuɣu ka o suhu daa yiɣisi.
6Ka Barakɛl ŋun daa nyɛ Buz daŋ ni nir’ la bia Ɛlihu maa daa garigi yɛli,
“Man’ nyɛla bia,
ka yi mi nyɛ ninkura,
dinzuɣu ka n di zɔri dabiɛm ka shini,
ka bi yɛli ya din be n suhu ni maa.
7N di yɛlimi, ‘Chɛ ka ninkura tɔɣisi yɛtɔɣa,
ka chɛ ka bɛn yuma galisi pam mi wuhi yɛm.’
8Amaa yɛlimaŋli shia din be daadam ni,
ka nyɛ Kpiɔŋlan’ Naa vuhim ŋɔ n-chɛ ka daadam baŋdi binyara.
9Di pala ninkura kɔŋko m-mali yɛm
bee bɛn gbaai kpamli kɔŋko m-mi din tuhi.
10Dinzuɣu n yɛriya mi, ‘Wummiya;
chɛliya ka n gba yɛli din be n suhu ni.’
11Nyamiya, n di kul guhirila yi ni yɛn yɛli shɛm,
ka gbilisiri tibili ni n wum yi yɛtɔɣa,
saha shɛli yi ni di na tɛhiri yi ni yɛn yɛli shɛm la.
12N di kul gbilisirila tibili,
amaa yɛlimaŋli, yi ni so bi wuhi ni Ayuba mali taali
bee n-garig’ o yɛtɔɣa maa shɛli.
13Amaa miriya ka yi ti yɛli, ‘Ti mali yɛm,
Naawuni n-ni nyaŋ o, pa daadam.’
14Pa mani ka o di tɔɣisiri yɛtɔɣa maa jɛndira,
ka n ku zaŋ yi yɛtɔɣa maa garig’ o.
15Bɛ kɔba ni chɔɣisiya, bɛ bi lan garigi shɛli.
Bɛ lan ka yɛtɔɣ’ shɛli din ni yɛli.
16N kul guhima, bɛ ni ka yɛtɔɣ’ shɛli din ni yɛli maa zuɣu?
Bee bɛ ni ʒiɛya ka bi lan garigi n-yɛli shɛli zuɣu?
17Man’ gba ni garigi,
Man’ gba ni yɛli din be n suhu ni.
18Dama m mali yɛtɔɣa pam,
ka n ku chɛ li tɔɣisibu.
19N suhu ŋmanila wain koligu din pali wain,
ka n yi bi tɔɣisi yɛtɔɣa, di ni tahi.
20Di simdi ka n tɔɣisi yɛtɔɣa ka nya faako.
Di simdi ni n yaai n noli garigi.
21M bi yɛn pahi so zuɣu
bee n-niŋ so naŋgban’ malisim.
22Dama n ʒi naŋgban’ malisim niŋbu,
di yi nyɛ lala ŋun nam ma ŋɔ ŋun’ chɛ ka m bahi pumpɔŋɔ.",https://www.bible.com/bible/2264/JOB.32.DBWDB
AYUBA 33,"1Amaa pumpɔŋɔ, nyini Ayuba, wummi n yɛtɔɣa ŋɔ,
ka gbilisi tibili wum n yɛtɔɣa maa zaa.
2Nyama, n yaai n noli,
ka n zilinli din be n nol’ ni tɔɣisiri yɛtɔɣa.
3N yɛtɔɣa ŋɔ wuhirila n ʒiɛyimtali n suhu ni,
ka n ni mi shɛli dina, ka n yɛn yɛli ni n suhu zaa.
4Naawuni shia n-nam ma,
ka Kpiɔŋlan’ Naa vuhim ti ma nyɛvili.
5A yi ni tooi garigi ma, nyin’ garigim’ ma;
malimi a yɛtɔɣa shili n-zani n tooni.
6Nyama, m min’ a zaa nyɛla yim Naawuni sani.
Taŋkpaɣu ka o daa zaŋ nam man’ gba.
7Di chɛ ka n yɛla gbaag’ a dabiɛm,
m bi yɛn nahim a pam.
8Yɛlimaŋli, a tɔɣisi yɛtɔɣa ka n wum li.
N wum a yɛtɔɣa maa vuri.
9A yɛliya, ‘N ka taali, m bi tum birigi shɛli,
n kul bela kasi, ka taali shɛli ka n kɔbili ni.
10Nyama, Naawuni nya daliri jɛndi ma,
ka kali ma pah’ o dimnim’ ni.
11 O zaŋ bandi ba n naba,
ka kul zaŋ o nina kpa n soya zaa.’
12Amaa dimbɔŋɔ puuni, a ka yɛlimaŋli, n ni garig’ a:
Naawuni galisiya gari daadam kam.
13Wula ka a tah’ o ʒiishee ka yɛra,
‘O ku garigi n yɛtɔɣa ŋɔ shɛli?’
14Naawuni kul tɔɣisirila yɛtɔɣa sahakam,
amaa ka ninsalinim’ bi baŋdi li.
15 Zahindi ni mini yuŋ ʒii puuni,
saha shɛli gom yi ti gbaai niriba,
ka bɛ do bɛ bindɔhi zuɣu gbihiri la,
16di saha ka o luɣiri ninsalinim’ tiba,
ka kpahiri bɛ zuɣuri ni ka dabiɛm mali ba
17ni di chɛ ka o yihi ba kpaŋa, ka bɛ chɛ bɛ tuumbiɛri,
ka yihi ba karimbaani ni,
18ka tiligi bɛ shihi ka di ku kpe gballi ni;
ka chɛ ka bɛ ku kpi.
19Bɛ lan nyɛla bɛn nyari tibidarigibo ni biɛrim bɛ bindoo zuɣu,
ka kul nyari biɛrim bɛ kɔba ni.
20Ka di chɛ ka bɛ bi lan bɔri bindirigu,
ka bɛ kɔre lan ka bindir’ viɛlli ni gba.
21Bɛ niŋgbuna zaa sheei lu, ka nir’ ku lan tooi nya li,
ka bɛ kɔba din daa bi tooi nyarila yina.
22Bɛ shihi vu m-miri gballi ni,
ka bɛ nyɛviya miri bɛn tahiri kum na.
23Malaika yi di be bɛ sani, ŋun nyɛ sandaantimda,
ka nyɛ malaikanim’ tuhili ni yino,
n-wuhi ni daadam nyɛla ŋun bebu tuhi,
24o naan zo dilan’ nambɔɣu ka yɛli,
‘Famiy’ o bahi, ka o ku siɣi gballi ni;
dama n nya soli ni n fa o bahi.
25Chɛ ka o niŋgbuŋ leei zaɣ’ palli kaman bipolli niŋgbuŋ la;
ka chɛ ka o lan mali yaa kaman o ni daa nyɛ bipolli la.’
26Di saha o ni suhi Naawuni ka o deeg’ o suhigu,
ka o ni tooi chaŋ Naawuni tooni ni suhupiɛlli,
ka Naawuni ti o wuntia tuma maa laara.
27Ka dilan’ naan yili yila yɛli niriba,
‘N daa tumla alahichi, ka bi lan gbibi yɛlimaŋli,
amaa ka bɛ daa bi labisi di samli yo ma.
28O tiligi n shia ka di bi faai siɣi gballi ni,
ka n nyɛvili ni lan nya neesim.’
29Yɛlimaŋli, Naawuni n-kul niŋdi dimbɔŋɔnim’
tiri daadamnim’ sahakam,
30ni o yihi bɛ shihi gballi ni na,
ka di chɛ ka bɛ lan nya nyɛvili neesim.
31Nyin’ Ayuba, gbilisim tibili wum n ni yɛn yɛl’ shɛm ŋɔ;
fom’ ka n yɛl’ a.
32A yi mali yɛtɔɣ’ shɛli ni a yɛli, nyin’ garigim’ ma.
Tɔɣisima, dama m bɔri ni n wuhi ni a ka taali.
33Ka a yi ka shɛli, nyin’ wumma;
foma, ka n wuh’ a yɛm.”",https://www.bible.com/bible/2264/JOB.33.DBWDB
AYUBA 34,"1Di saha ka Ɛlihu daa lan yɛli,
2“Yinim’ yɛnnim’ ŋɔ, wummiya n ni yɛn yɛli shɛm ŋɔ.
Yinim’ baŋdiba ŋɔ, gbilisimiya tibili,
3dama tibili zahindi yɛtɔɣa
kaman zilinli ni zahindi bindira shɛm la.
4Chɛliya ka ti pii din nyɛ yɛlimaŋli,
chɛliya ka ti maŋmaŋ’ lihi n-nya din viɛla.
5Dama Ayuba yɛliya, ‘N ka taali,
ka Naawuni mɔŋ ma yɛlimaŋli.
6Hal n ni kul mali yɛlimaŋli maa zaa yoli, bɛ boli ma ʒirilana.
Hal n ni bi tum alahichi maa yoli, n dɔro maa ka tibi kpaŋ.’
7Ŋuni n-lee ŋmani Ayuba
n-nyuri ansarisi malibo kaman kom la?
8Ŋuni mini tuumbiɛtumdiba n-lee laɣim be,
ka o mini ninvuɣ’ biɛri doli?
9Dama o yɛliya, ‘Nir’ yi jɛmdi Naawuni,
di ka anfaani.’
10Dinzuɣu yinim’ bɛn mali yɛm ŋɔ, wummiya:
Din’ kariya ka Naawuni tum tuumbiɛri!
Din’ kariya ka Kpiɔŋlan’ Naa tum taali!
11 Dama bɛ tuma ni nyɛ shɛm, di laara ka Naawuni yɛn ti ba,
ka darigi bɛ tibili kaman bɛ tuma ni nyɛ shɛm.
12Yɛlimaŋli, Naawuni ku tum tuumbiɛɣu;
Kpiɔŋlan’ Naa ku ti nimmira yɛlimaŋli.
13Ŋuni n-lee zaŋ dunia ŋɔ niŋ o nuu ni?
Ka ŋuni n-lee zaŋ dunia zaa fukumsi ti o?
14O yi di deeg’ o shia,
ka deeg’ o vuhim,
15binnɛɔŋ kam naan laɣim kpi,
ka daadam di labi taŋkpaɣu ni.
16Yi yi mali yɛm, yin’ wummiya dimbɔŋɔ.
Wummiya n ni yɛn yɛli ya shɛm ŋɔ.
17Nira yi je yɛlimaŋli, o ni tooi su niriba?
A ni galim ŋun nyɛ Wuntialana ka nyɛ Kpiɔŋlana?
18Ŋuna n-ni tooi yɛli naa, ‘A nyɛla ninvuɣ’ yoli’
ka yɛli kpambaliba, ‘Yi nyɛla ninvuɣ’ biɛri.’
19O nyɛla ŋun bi ʒe na’ so nyaaŋa ka chɛ so,
bee n-lihi nya bundaamba ka chɛ nandaamba,
dama bɛ zaa nyɛla o nuhi tuma.
20Bɛ kpibu bi to,
yuntisuɣu ka niriba maa tabitabi kpi,
ka bɛ zaŋ wɔɣira maa chaŋ ka di pala daadam nuu n-niŋ li.
21Dama o kul pala nina lihiri ninsalinim’ biɛhigu,
ka nyari bɛ napɔna yaabu zaa.
22Zibisim shɛli kani bee bumbɔni,
ka alahichinim’ ni tooi sɔɣi di ni.
23Dama Naawuni n-zaani saha shɛl’ o ni bɔri
ni daadamnim’ kan’ o sanna ka o ti kariti ba saria.
24O wurindi wɔɣira ka bi vihiri ba,
ka zaŋdi shɛb’ zaani bɛ zaani.
25O ni mi bɛ tuma zuɣu,
yuŋ ka o ŋmɛri paari ba, ka ŋmɛri kabisiri ba.
26O darigiri bɛ tibili ka niriba nyara
bɛ ninvuɣ’ biɛtali zuɣu;
27dama bɛ ŋmaligiya ka chɛ o dolibu,
ka bɛ baɣa lan ka o soya ni.
28Bɛ chɛ ka nandaamba kumdi niŋd’ o,
ka o wum bɛ ni niŋdi shɛb’ alaka kuhigu.
29Ka o yi shini, ŋuni n-lee ni tooi galim’ o?
Ka o yi zaŋ o nini sɔɣi, ninvuɣ’ so beni ŋun ni tooi nya o?
Amaa ŋuna n-su daadamnim’ mini zuliya kam zaa,
30ka di zuɣu chɛ ka ninvuɣ’ biɛɣu ku tooi su niriba,
bee m-bariti niriba zana.
31Dama so na mi n-yɛli Naawuni,
‘N nyɛla alahichilana, amaa n ku lan tum lala yaha.
32Wuhim’ ma n ni bi nyari shɛli,
di yi nyɛla n tumla tuumbiɛri, n ku lan tum lala yaha’?
33Dindina a ni bi saɣi Naawuni ni niŋ shɛli zuɣu,
a tɛhiya ni a ni tooi chɛ ka o niŋ a ni bɔri shɛli?
Nyini n-ni pii, pa mani,
dinzuɣu yɛlim’ a ni mi shɛli.
34Ninvuɣ’ shɛb’ bɛn mali yɛm mini
ninvuɣ’ shɛb’ bɛn mali baŋsim
yi wum n ni yɛli shɛm ŋɔ, bɛ ni yɛli ma,
35‘Yɛm ka Ayuba ni tɔɣisiri yɛtɔɣ’ shɛŋa maa ni,
o yɛtɔɣa maa ka gbinni.’
36M bi zaɣisi ka bɛ di kari Ayuba saria hal ti naai,
dama o garigibu maa ŋmanila
ninvuɣ’ biɛɣu ni garigiri yɛtɔɣa shɛm.
37Dama o zaɣisila Naawuni m-pah’ o ni tum alahichi shɛli maa zuɣu.
O bela ti sani m-maani Naawuni ansarisi,
ka yɛr’ o zilima pahira.”",https://www.bible.com/bible/2264/JOB.34.DBWDB
AYUBA 35,"1Ka Ɛlihu daa lan gbaai yɛtɔɣa yɛli,
2“A tɛhiya ni dimbɔŋɔ tuhiya?
A yɛliya, ‘M mali yɛlimaŋli Naawuni sani.’
3A bɔhiya, ‘N wuntitali maa nyɔri lee nyɛ dini?
Ka n ni bi tum alahichi maa, di nyɔri lee nyɛ ma dini?’
4N ni garig’ a
min’ a zɔnim’ bɛn be a sani ŋɔ.
5Lihimi zuɣusaa ka a nya,
nyam’ sagbana din be a zuɣusaa ŋɔ ha.
6 A yi tum alahichi, Naawuni bimbɔ ka di yɛn pii?
Ka a yi birigi bushɛm, bɔ ka di yɛn niŋ o?
7Ka a yi nyɛla wuntizɔra, bɔ ka a yɛn ti o?
Bee bɔ ka o yɛn nya di ni?
8A ninvuɣ’ biɛtali maa nyɛla din muɣisir’ a ninsal’ taba,
ka a wuntitali nyɛ din sɔŋd’ a ninsal’ taba.
9Fitiina pam maa zuɣu, niriba kul kuhirimi,
wɔɣira ni muɣisiri ba shɛm zuɣu, bɛ bɔrila sɔŋsim.
10Amaa bɛ so bi bɔhi, ‘Naawuni ŋun nam ma,
ka nyɛ ŋun tiri ma yaa yuŋ ŋɔ lee be ya?
11Naawuni ŋun chɛ ka ti mali yɛm gari biŋkɔbiri bɛn be dunia ŋɔ ni mini noonsi bɛn yiɣiri zuɣusaa ŋɔ lee be ya?’
12Niriba maa kul bela nimaani kuhira, amaa ka o bi garigi ba,
bɛ karimbaani mini bɛ ninvuɣ’ biɛtali zuɣu.
13Yɛlimaŋli, Naawuni bi wumdi kuhigu din ka buchi;
Kpiɔŋlan’ Naa baɣa ka di ni.
14Balinte a ti yɛli ni a bi nyar’ o;
amaa yɛla maa kpalimla o sani, kul guhim’ o.
15Ka pumpɔŋɔ o ni bi yiɣisiri o suhu darigiri niriba tibili,
ka mi bi doli bɛ ni tumdi alahichi shɛŋa maa zuɣu,
16ka nyin’ Ayuba yaag’ a noli tɔɣisiri yɛtɔɣ’ shɛŋa din ka buchi ŋɔ,
ka tɔɣisiri yɛtɔɣ’ gbaliŋ ka bi mi di gbinni maa.”",https://www.bible.com/bible/2264/JOB.35.DBWDB
AYUBA 36,"1Ka Ɛlihu daa lan yɛli,
2“Niŋmiya suɣilo biɛla ka n wuhi ya,
dama n na malila yɛtɔɣ’ shɛli ni n zani Naawuni zaani yɛli.
3N yɛm maa yɛn yila katiŋ’ na,
ka di wuhi ni ŋun nam ma nyɛla yɛlimaŋlilana.
4Dama yɛlimaŋli, m bi ŋmarila ʒiri,
ŋun mi viɛnyɛliŋga be n sani.
5Yɛlimaŋli Naawuni nyɛla ŋun galisi ka mi bi ʒiɛm so,
o yɛm galisiya pam.
6O bi chɛ ka ninvuɣ’ biɛri mali nyɛvili,
amaa o zaŋdi bɛn diri wahala yɛlimaŋli tiri ba.
7O bi labir’ o nini kpaŋ’ ka chɛri wuntizɔriba,
amaa o zaŋdi ba mi ʒiini bɛ nanim’ sani bɛ nam ʒiishɛhi,
ka niriba duhiri ba sahakam.
8Ka bɛ yi ba ba bandi,
ka bɛ be wahala mia ni,
9di saha ka o wuhiri ba bɛ tuma mini
bɛ biriginsim ni nyɛ shɛm ni bɛ karimbaani ni nyɛ shɛm.
10O luɣi bɛ tiba, ka wuhi ba,
ka zali ba ni bɛ zom’ yi alahichi ni labi o sanna.
11Bɛ yi wum ka jɛmd’ o,
bɛ ni mali buni ni suhudoo
hal ni bɛ nyɛvili tariga.
12Amaa bɛ yi zaɣisi, bɛ ni zaŋ takɔbi ku ba,
ka bɛ kpi bɛmaŋmaŋ’ ʒilinsi zuɣu.
13Bɛn pa wuntizɔriba bɛn’ kul malila suhuyiɣisili;
hal o yi lo ba mihi gba, bɛ bi suhir’ o bɔri sɔŋsim.
14Bɛ kpirila ninvuɣ’ kaha,
ka bɛ nyɛviya bahigu nyɛla vi bahigu.
15O zaŋdi wahala n-fari bɛn be wahala ni bahira,
ka zaŋdi nandahima n-yoori bɛ tiba.
16Ŋuna n-daa lan yih’ a wahala ni
n-zaŋ a tahi palo ni be luɣ’ shɛli ka muɣisigu kani,
ka nim’ kpaba daa pali a ŋman’ ni.
17Amaa bɛ ni kariti ninvuɣ’ biɛri saria shɛm m-pal’ a kɔbili ni,
ka saria karibu mini yɛlimaŋli gbaag’ a.
18Miri ka a chɛ ka liɣiri yɔhim’ a,
a mi di chɛ ka birapu pam dibu kpɛh’ a yɔɣu.
19A kuhigu maa nyɛla din ni sɔŋ yih’ a muɣisigu ni
bee a yaa zaa n-ni ti a sɔŋsim?
20Miri ka a bɔri ni yuŋ zibi
din nyɛ din ʒiri niriba chani la.
21Mira! Di lan tum tuumbiɛri;
di zuɣu ka bɛ zaŋ wahala zahim’ a maa.
22Nyama, Naawuni nyari tibigibu o yiko puuni.
Karimba ŋuni n-lee paag’ o?
23Ŋuni n-daa lee wuhi Naawuni o soli ni nyɛ shɛm,
bee ŋuni n-lee ni tooi yɛli Naawuni, ‘A tum gala’?
24Miri ka a tam ka bi paɣi Naawuni o tuma zuɣu,
dama niriba pun yiinila wumpaɣibo yila zaŋ chaŋ di polo.
25Sokam daa yul’ o tuma maa,
sokam daa ʒiɛla katiŋa ka yuuni li.
26Yɛlimaŋli, Naawuni galisiya,
ka ti ku tooi baŋ o yuma tariga.
27Dama ŋuna n-zaŋdi kom duri zuɣusaa,
ka chɛ ka di leeri sakom
28din nyɛ sagbana ni kpaari shɛli bahira,
ka di luri ninsalinim’ zuɣu na pampam.
29So ni tooi baŋ saa ni kuri shɛm
bee saa tahigu din yiri Yawɛ biɛhigu shee suɣili ni na?
30Nyama, ŋuna n-chɛ ka saa nyaɣisiri gind’ o,
ka chɛ ka teeku puuni nyaɣa limsi.
31Dama dimbɔŋɔ ka o zaŋ su niriba;
o tiri ba bindirigu pam.
32O zaŋ saa nyaɣisibu gbib’ o nuu ni
n-chɛ ka di nyaɣisir’ o ni zal’ li luɣ’ shɛli polo.
33Di tahigu maa nyɛla din yɛr’ o yɛla,
ka niɣi gba mi ni saa kanna.",https://www.bible.com/bible/2264/JOB.36.DBWDB
AYUBA 37,"1Dimbɔŋɔ maa gba chɛmi ka n suhu dam,
ka yiɣi yi di biɛhigu shee.
2Wummiya satahiŋga din yi o kukoli ni na
mini vu’ shɛli din yir’ o nol’ ni na.
3O zaŋ li bahi sagbana tiŋli zaa,
ka chɛ ka o saanyaɣisibu paai dunia ŋɔ ni luɣilikam zaa.
4Di nyaaŋa ka o ŋum o lɔŋni,
ka zaŋ o jilima kukoli ŋɔ tahi,
ka o bi goori saanyaɣisibu saha shɛli ti yi wum o kukoli maa.
5Naawuni zaŋd’ o kukoli din nyɛ satahiŋga ŋɔ tumdi alahiziba tuma;
o tumdi tuun’ kara din gari ti yɛm.
6Dama ŋuna n-yɛri sakuɣa, ‘Lum’ tiŋgban’ ni,’
ka yɛli sa’ titali ŋɔ, ‘Lumina pam.’
7O chɛ ka sokam chɛ o tuma,
ni di chɛ ka bɛ tɛhi ŋun’ Naawuni tuma yɛla.
8Di saha ka biŋkɔbiri chaŋ bɛ biɛhigu shee
nti kpalim do bɛ lɛya ni.
9Sanʒiɛɣu pɔhim yirila gbinni polo na,
ka wari yiri kikaa pɔhim ni na.
10Naawuni vuhim n-tahiri maasim na,
nti chɛ ka ko’ titaŋa kilim.
11Ŋuna n-zaŋdi mahili niŋdi sagban’ tibisa ni,
ka chɛ ka saa nyaɣisiri yiri sagbana maa ni na.
12Ŋuna n-wuhiri li ka di lɛbiri li ginda,
ni o chɛ ka di tum o ni zal’ li shɛm
dunia ŋɔ zaa ni.
13O chɛ ka di niŋda, di yi nyɛla tibidarigibo zuɣu
bee o yurilim zuɣu.
14Nyin’ Ayuba, wummi dimbɔŋɔ,
zanimi tɛhi Naawuni daalahiziba
tuma yɛla.
15A mi Naawuni ni zali ba o zaligu shɛm
n-chɛ ka saa nyaɣisir’ o sagbana ni ŋɔ?
16A mi sagbana ni yili zuɣusaa shɛm?
Ŋuna ŋun mi binshɛɣukam ŋɔ daalahiziba tuma ni ka di niŋda.
17A situra tulimi,
pɔhim tulli ni ʒiɛri zuɣu.
18A ni tooi sɔŋ o yɛrigi sagbana
ka di kpɛm’ kaman bɛ ni dooi diɣi la?
19Wuhim ti ti ni yɛn yɛl’ o shɛm;
ti ka ti ni yɛn yɛli shɛli, dama ti bela ʒilinsi ni.
20N ku bɔri ni n yɛli Naawuni yɛtɔɣ’ shɛli.
Ninsal’ na mi m-bɔri ni binshɛli val’ o?
21Wuntaŋ’ yi nyeei, so ku tooi lih’ o,
ka pɔhim yi ʒe sagbana chaŋ ka chɛ o,
o kul nyaɣisirimi.
22Naawuni yi nuzaa polo na ni jilima din be kaman salima la,
ka nam dariza din mali dabiɛm gil’ o.
23Kpiɔŋlan’ Naa maa, ti ku tooi nya o;
o yiko min’ o yɛlimaŋli galisiya;
o nimmaŋtali din galisi zuɣu, o bi zaŋ kiŋkansi doli so.
24Dinzuɣu ka ninsalinim’ zɔr’ o;
o bi lihi nya ninvuɣ’ shɛb’ bɛn lihi bɛmaŋ’ yɛnnim’ la.”",https://www.bible.com/bible/2264/JOB.37.DBWDB
AYUBA 38,"Yawɛ tɔɣisi Ayuba yɛtɔɣa
(38.1—41.34)
1Dimbɔŋɔ nyaaŋa ka Yawɛ daa tɔɣisi Ayuba yɛtɔɣa sanʒiɛɣu puuni yɛli,
2“Ŋuni n-lee biɛhindi n yɛm ni nyɛ shɛm,
ka tɔɣisiri yɛtɔɣa ka bi mi di gbinni ŋɔ?
3Malimi shili kaman doo la,
ka m bɔh’ a, ka a garigi ma.
4N ni daa nam dunia ŋɔ saha shɛli, a daa beni?
A yi mi, nyin’ yɛlim’ ma.
5Ŋuni n-daa lee buɣisi di tariga,
bee n-teei mii sɔŋ buɣisi li? Biɛhiŋ kani, a mi di zaa!
6Bimbɔ zuɣu ka di daantalisi daa lee tamiya?
Bee ŋuni n-daa lee sɔŋ di tuuli tampuɣili?
7Biɛŋmarisi ni daa laɣim yili yila,
ka alizanda ni malaikanim’ zaa yɔri suhupiɛlli vuri la, a daa beni?
8 Ŋuni n-daa lee taɣi teeku kom zali
saha shɛli di ni daa tahi yi tiŋgbani puuni la na?
9Mani n-daa zaŋ sagbana pil’ li,
ka zaŋ zibisim titali vil’ li,
10ka zali di tariga,
ka niŋ dunoya niŋ li n-kpari li zali,
11ka yɛli, ‘A ni yɛn kana ti paai shɛli tariga n-yɛn bɔŋɔ; di tirisi tooni.
Kpe ka a kɔgbana din mali karimbaani maa yɛn zani.’
12A ni kul yiɣisina, a na mi n-zali asiba di ni yɛn piligi saha shɛli?
Ka chɛ ka biɛɣu neebu mi di biɛhigu shee?
13A na mi n-chɛ ka biɛkaali neesim neei gili dunia zaa,
n-kari ninvuɣ’ biɛri zaa di ni?
14Biɛkaali neesim chɛ ka daboya mini vinvama yi palo ni,
kaman binyɛrigu kpabbu bɔba la,
ka ne n-doya kaman bɛ ni zaŋ binshɛli dihi yaɣiri
zuɣu ka yihi li ka di bɔbili doya shɛm la.
15Biɛkaali neesim kari ninvuɣ’ biɛri zibisim bahi,
ka bɛ ni zaŋ bɛ bɔɣu shɛli duhi zuɣusaa kabi.
16A na mi n-siɣi teeku kɔbilnin’ ni
bee n-tam teeku bulli ni tiŋgbani zuɣu chaŋ?
17Bɛ na mi n-vii kpiimba biɛhigu shee dunoya ka a nya,
bee a na mi n-nya zibisim titali dunoya?
18A mi dunia ŋɔ yɛliŋ ni nyɛ shɛm?
A yi mi dimbɔŋɔ zaa, nyin’ yɛlim’ ma!
19Soli din kuni neesim biɛhigu shee lee be ya,
bee zibisim ni be luɣ’ shɛli lee be ya,
20ka a ni tooi zaŋ li zali di tuma shee
ka mi so’ shɛŋa din kuni di yiŋa?
21A shiri mi, dama di saha bɛ daa pun dɔɣ’ a
ka a mi yuui pam!
22A na mi n-kpe bɛ ni zaŋ saa ŋun noli maai pam zali du’ shɛŋa ni,
bee a na mi n-nya bɛ ni zaŋ sakuɣa zali du’ shɛŋa ni,
23n ni zaŋ shɛli zali gu muɣisigu saha
mini zabili ni tɔbu tuhibu dal’ la?
24So’ dini n-lee kuni neesim ni woligiwoligi luɣ’ shɛli
bee wulimpuhili polo pɔhim ni yɛligiri gindi dunia ŋɔ ni luɣ’ shɛli polo?
25Ŋuni n-daa lee gbi kɔsoli n-ti sa’ titali
bee m-mali soli ti sakpani?
26Ŋuni n-lee chɛ ka saa miri ninsalinim’ ni ka luɣ’ shɛli
mini tiŋgban’ nɛli ni din nyɛ daadamnim’ ni ka luɣ’ shɛli?
27Dimbɔŋɔ niŋdimi ni di chɛ ka tiŋgbani tiɣi kom,
tiŋgban’ shɛli din nyɛ dabari ka ka buchi,
ni di chɛ ka mɔri bili tiŋgban’ ni.
28Saa malila ba?
Bee ŋuni n-daa lee chɛ ka bɛ dɔɣi maligim din tɔɣiri luri ŋɔ?
29Paɣ’ ŋuni pul’ ni ka maasim kpikpikpi lee yina?
Ka ŋuni n-lee dɔɣi ko’ shɛli din kilim yiri alizanda ni na ŋɔ?
30Kom maa kpaŋmi kaman kuɣili la,
ka teeku bulli ni kom zuɣusaa kilim.
31 A ni tooi zaŋ zoligɔnim’ ga
saŋmar’ shɛb’ bɛn laɣim taba ka bɛ booni ba ‘Gbiŋgbiŋ min’ o bihi la?’
Bee a ni tooi yihi binshɛli din gbibi saŋmar’ so bɛ ni booni ‘Goli wulan’ la?’
32A ni tooi yɛli saŋmarisi bɛ ni yɛn yina saha shɛli?
Bee a ni tooi wuhi saŋmar’ shɛb’ bɛn laɣim taba ka bɛ booni ba ‘Baa min’ o bihi la’ soli?
33A mi zaligu shɛŋa din be zuɣusaa?
A ni tooi zaŋ lala zaligunim’ zali dunia ŋɔ ni?
34A ni tooi tahi sagbani zuɣu
n-chɛ ka kom kpe n-lim’ a?
35A ni tooi tim saanyaɣisibu ka di chaŋ
ka labina ti yɛl’ a, ‘Mani m-bɔŋɔ’?
36Ŋuni n-lee zaŋ yɛm niŋ nir’ puuni?
Bee n-chɛ ka baŋsim be nir’ zuɣu ni?
37Ŋuni n-lee mali yɛm din ni tooi kali sagbana?
Bee ŋuni n-lee ni tooi gbiligi zuɣusaa kom kola
38saha shɛli taŋkpagbiligu yi ti laɣim niŋ tampuɣa
ka tampuɣa maa tabili taba?
39A ni tooi gbahi binnɛma ti gbuɣinli
bee n-dihi gbuɣimbihi ka bɛ tiɣi,
40saha shɛli bɛ yi ti ŋuni bɛ biɛhigu shee,
bee n-do bɛ dooshee n-gu?
41Ka ŋuni n-lee tiri kahiŋkɔɣu nimdi
saha shɛli kum yi ti mal’ o bihi ka bɛ kumdi niŋdi man’ Naawuni,
ka chani bɔri bindirigu?",https://www.bible.com/bible/2264/JOB.38.DBWDB
AYUBA 39,"1A mi kparibuhi ni dɔɣiri saha shɛli?
A na mi n-nya saŋkpaliŋ ni dɔɣiri shɛm?
2A ni tooi kali bɛ ni dandi bɛ baɣa chɛra shɛm tariga?
Ka a mi bɛ dɔɣibu saha?
3A mi saha shɛli bɛ ni dooni dɔɣiri bɛ bihi?
Ka a mi saha shɛli bɛ bihi maa ni yirina?
4Ka bɛ bihi maa yi zooi mɔɣu maa ni n-niŋ yaa,
bɛ chanimi ka ku lan labi bɛ sani yaha.
5Ŋuni n-lee chɛ ka mɔɣu ni buŋ’ gɔr’ o yubu?
Ka ŋuni n-lee gaai mɔɣu ni bun’ so ŋun zɔri pam naba ni tanachi?
6N zaŋla tiŋgban’ nɛli ti ba ni di nyɛ bɛ yiŋa,
ka zaŋ tiŋgban’ shɛli din ka kulim ti ba ni di nyɛ bɛ biɛhigu shee.
7Bɛ baɣa ka fɔŋ ni vuri ni,
so mi bi mali ba tumdi tuma ka bɛ wumd’ o tahigu.
8Bɛ chani gindila zoya zuɣu bɔri mɔri,
ka chani bɔri momaha kam.
9Yɔnahu ni saɣi tum a tuma?
O ni saɣi gbe a naɣikpahi ni yuŋ?
10A ni tooi lo o mihi n-chɛ ka o ko a?
Bee o ni tooi yɛbisi a kɔbu ti a ka a biri?
11A ni niŋ o naani o ni mali kpiɔŋ zuɣu
ka chɛ a tuma jɛl’ o?
12A niŋ yɛda ni o ni ʒi a puu atam
labina ti sɔŋ a kabɔɣili ni?
13Taataa kpiŋkpama vibiri ni suhupiɛlli,
amaa o ka kpiŋkpaŋkɔbiri kaman tɔrili la.
14Dama o kul chɛrila o gala sɔŋ tiŋa,
ka chɛ ka tiŋgbani biisim kpɛr’ li,
15ka bi tɛhi ni napɔŋ ni tooi no ŋ-ŋma li,
ka mɔɣu ni biŋkɔbiri gba ni tooi no li.
16O mali ninkuunsi ni o bihi, di bi ŋman’ o bihi n-nyɛ ba;
hal o wahala ni yɛn bahi yoli maa o baɣa kani.
17Dama Mani Naawuni m-mɔŋ o yɛm,
ka mɔŋ o baŋsim.
18Amaa o yi yiɣisi ni o guui,
o larila wɔribara min’ o wɔhu.
19Nyini n-ti wɔhu yaa?
Nyini n-zaŋ gbɛm tam o nyiŋgoli zuɣu?
20Nyini n-chɛ ka o yiɣiri kaman toli la?
O nyeeni firisibu din mali jilima la mali dabiɛm.
21O zaŋd’ o naba kɔrisiri tiŋa ni yaa, o mali suhupiɛlli pam o yaa maa zuɣu,
ka zɔri tuhiri bidibbina soli.
22O larila dabiɛm, o bi zɔri dabiɛm,
o bi tiriti gbini takɔbi zuɣu.
23Bɛ zaŋ lɔɣu din chaɣisira n-nyaɣil’ o,
ka zaŋ kpan’ titali din nyaɣisira mini banchiriga n-nyaɣil’ o pahi.
24O ni yi nyam, ka o ni sɔhira, o varila tiŋa.
Bɛ yi ti piɛbi kikaa, o bi tooi zaani luɣ’ yini.
25Bɛ yi ti piɛbi tɔbu kikaa, o kumdimi ni suhupiɛlli.
Tɔbu yi be katiŋa, o taɣirila di ʒiɛɣu,
ka wumdi sapashin’ kpamba ni tahira kaman saa tahigu la.
26A yɛm n-chɛ ka wubiga pa zuɣusaa yiɣiri
ka teeg’ o kpiŋkpama kpa nudirigu polo ŋɔ?
27Nyini n-zali tɔrili ni o yiɣimi du zuɣusaa katiŋa
ka tɛr’ o tiɛɣu luɣ’ shɛli din du pam la?
28O bela tampima shee,
ka zaŋ tampin’ choya zuɣusaa leeg’ o yiŋa.
29O bela nimaani lihiri bɔr’ o ni yɛn gbaai binshɛli di,
di yi be haliya o nina ni nya li.
30 O bihi nyurila ʒim.
Bɛ ni ku binyara luɣ’ shɛli, nimaani ka o be.”",https://www.bible.com/bible/2264/JOB.39.DBWDB
AYUBA 40,"1Ka Yawɛ daa yɛli Ayuba,
2“Nyin’ ŋun nyari niriba galimi ŋɔ ni tooi mo Kpiɔŋlan’ Naa?
Ŋunkam ŋmɛri Naawuni naŋgbankpeeni ŋun’ garigima.”
3Di saha ka Ayuba daa garigi yɛli Yawɛ,
4“Nyama, m pɔri pam. Wula ka n lee yɛn tooi garig’ a?
N ni zaŋ n nuhi pɔbi n noli.
5M pun tɔɣisi yɛtɔɣa pam, n ku lan garigi;
n ku lan yɛli shɛli yaha.”
6Di saha ka Yawɛ daa garigi yɛli Ayuba sanʒiɛɣu puuni,
7“Malimi shili kaman doo la,
ka m bɔh’ a ka a yɛli ma.
8Hal a yɛn yɛlimi ni m mali galimi?
A wuhimi ni m mali galimi din ni wuhi ni a mali yɛlimaŋli?
9A mali nuu ka di be kaman Naawuni nuu?
A mali kukoli din ŋmani saa tahibu kaman o kukol’ la?
10Zaŋmi nam mini tibiginsim ye kaman salima nɛma la,
ka zaŋ nam dariza mini yaa ye kaman situra la.
11Yiɣisim’ a suhu zaa pam
n-lihi bɛnkam mali karimbaani, ka a filim’ ba.
12Lihimi nya ninvuɣ’ shɛb’ bɛn zaa mali karimbaani, ka a filim ba,
ka bahi ninvuɣ’ biɛri yoli bɛ ni be luɣ’ shɛlikam.
13Zaŋmi bɛ zaa laɣim sɔɣi tiŋgban’ ni,
ka lo ba niŋ kpiimba biɛhigu shee.
14Di saha man’ gba ni saɣi
ni amaŋmaŋ’ nudirigu ni tooi ti a nasara.
15Lihimi Bɛhɛmɔt so
n ni nam kaman n ni nam a shɛm ŋɔ;
o ŋubirila mɔri kaman naɣilaa la.
16O yaa bela o shee polo,
ka o yiko be o pugbana puuni.
17O zuli kpɛmmi kaman sida tia la;
ka o gbalipina ni jila kpɛnkpe tab’ ni.
18O kɔba ŋmanila daanya mulima din mali yɔri,
ka o gbaya min’ o bɔɣiri ŋmani kurimulima.
19Ŋuna n-nyɛ m binnamda zaa kpɛma,
ŋun nam’ o kɔŋko n-ni tooi zaŋ takɔbi mir’ o.
20Dama o ni ŋubiri mɔ’ shɛŋa bela zoya ni
luɣ’ shɛli mɔɣu ni biŋkɔbiri zaa ni diɛmda.
21O doonila gɔtihi gbin’ ni,
ka baa ni kaɣili lims’ o.
22Ka gɔtihi maa tir’ o mahim,
ka kuligara gil’ o niŋ sunsuuni.
23Nyama, mɔɣili kopaliga yi ti kpɛma, o bi zɔri dabiɛm;
ka Jɔɔdɛn Mɔɣili kopaliga yi ŋmɛr’ o noli o suhu ʒimi.
24So ni tooi zaŋ ziŋgoo gbaag’ o
bee n-zaŋ tɔŋ nyini kuh’ o nyee?",https://www.bible.com/bible/2264/JOB.40.DBWDB
AYUBA 41,"1 A ni tooi zaŋ ziŋgoo gbaai Lɛviatan n-labi duli na
bee n-zaŋ mia lo o zilinli?
2A ni tooi zaŋ gabiga tu o nyee ni
bee n-zaŋ goo kuh’ o yɛno pili yi?
3O ni balim a pam?
O ni tɔɣis’ a suhumahili yɛtɔɣa?
4O ni lo a alikauli ni a zaŋm’ o
leeg’ a tumtumda sahakam?
5A ni saɣi diɛmd’ o kaman noombil’ la
bee n-lo o zal’ a tumtumdiba bɛn nyɛ bipuɣinsi?
6Daabihi ni saɣi di o daa?
Bɛ ni saɣi pirig’ o ti kɔhigɔriba?
7A ni tooi zaŋ kpana pam to n-chib’ o gbaŋ
bee n-zaŋ zahimgbahiri kpana to o zuɣu ni?
8Zaŋm’ a nuhi shih’ o,
ka tɛhi a min’ o ni yɛn va shɛm, a ku lan niŋ lala yaha.
9Tahima shɛlikam bɛ ni niŋ zaŋ chaŋ o gbaabu polo ku di nasara.
Hal niriba yi nya o, dabiɛm gbahiri ba mi.
10Ka so kani ŋun mali suhukpeeni din ni tooi niŋ o ka o suhu yiɣisi.
Ŋuni n-lee ni tooi zan’ o tooni?
11Ŋuni n-lee ni tooi lir’ o ka tiligi?
Ŋuni n-lee ni tooi niŋ lala dunia zaa ni?
12N ni yɛl’ a o naba min’ o bɔɣiri
ni o yaa ni o biɛhigu ni viɛl’ shɛm yɛla.
13Ŋuni n-lee ni tooi darigi fuɣ’ o gbaŋ?
Ŋuni n-lee ni tooi to n-chib’ o kuriti gbaɣino ziɣinli ŋɔ?
14Ŋuni n-lee ni tooi darigi yaag’ o noli?
Dabiɛm n kul be o nyina ni ti gili.
15Nyɔtaɣirisi n-kul gil’ o yaaŋa zuɣu zaa,
di shɛbila tab’ ni kaman bɛ dihi li mi tabili la.
16Di kul shɛbisila tab’ ni
hal ka pɔhim ku tooi kpe di sunsuuni gba.
17Di kul tuɣituɣila taba kirikiri,
ka so ku tooi woligi li.
18O yi tihim, buɣim n-nyaɣisira,
ka o nina ŋmani wuntaŋ’ m-puhirina asiba la.
19Buɣim niɛm mokpala n-yir’ o noli ni na
n-tahiri yiɣiri ka buɣim yirina.
20Ka nyɔhi yir’ o nyɛvoya ni
kaman mɔri ka bɛ zaŋ mali buɣim n-zaŋ duɣu tam la.
21O yi vuhi, buɣim taarila sala,
ka buɣim zibizibi yir’ o noli ni na.
22Yaa be o nyiŋgoli ni,
ka dabiɛmnim’ ʒe o tooni ka bɛ ni sɔhira.
23O niŋgbuŋ kul kpɛla tab’ ni,
di kpɛmmi kirikiri, ka so ku tooi dam li.
24O suhu kpɛmmi kaman kuɣili la,
di kpɛmmi kaman nɛli la.
25O yi yiɣisi zani, dabiɛm gbahirila wuna,
ka bɛ zɔri dabiɛm ka labi nyaaŋa.
26Hal bɛ yi zaŋ takɔbi bee piɛma bee kpana
bee baasali sua lir’ o bɛ ku tooi niŋ o shɛli.
27Kurugu ŋmanila muriga o sani,
ka daanya mi ŋmani da’ kpima.
28Piɛm ku tooi kar’ o ka o guui,
ka kuɣilɔŋ kuɣa ŋmani wurigu o sani.
29O sani, jaambɔna ŋmanila kaɣa.
Bɛ yi to kpani ka o wum di damli, o lari li mi.
30O puli zuɣu gbaŋ ŋmanila salichɛhi;
o teer’ omaŋ’ dooni baɣiri ni kaman kaburi dɔɣu la.
31O chɛ ka kɔbulli ni kom gbirigiri kaman duɣu ni ka di be la;
o chɛ ka teeku bemi kaman kpaʒiɛrim m-be duɣu ni la.
32O ŋmɛri bɔbili din nyaɣisira pari kom zuɣu o nyaaŋa.
So ni tɛhi ni kɔbulli maa ni nyɛla zabipiɛla.
33O kpee ka dunia ni,
o nyɛla binnɛɔŋ ŋun bi zɔri dabiɛm.
34O nyari binshɛɣukam din be zuɣusaa,
o nyɛla biŋkɔbiri zaa naa.”",https://www.bible.com/bible/2264/JOB.41.DBWDB
AYUBA 42,"Ayuba
1Di saha ka Ayuba daa garigi yɛli Yawɛ,
2“M mi ni a ni tooi niŋ binshɛɣukam,
ka so ku tooi yiɣisi a ni lo ni a niŋ shɛli.
3 A bɔhiya, ‘Ŋuni n-lee beni n-sɔɣiri yɛm yɛtɔɣa, ka bi mi di gbinni ŋɔ?’
Yɛlimaŋli, mani n-daa tɔɣisi yɛtɔɣa ka bi mi di gbinni.
N daa tɔɣisila binshɛŋa yɛla ka di niŋ ma alahiziba pam, ka m bi baŋ li.
4 A daa yɛli ma, ‘Wumma, ka n yɛl’ a yɛtɔɣa;
n ni bɔh’ a bɔhigu, ka a garigi ma.’
5N daa wum a yɛla la n tibili ni,
amaa pumpɔŋɔ n nini nya a;
6dinzuɣu ka n siɣisi mmaŋa
n-niŋ tuuba ka do taŋkpaɣu mini tampiligim ni ŋɔ.”
Naawuni labisi Ayuba buni ti o
7Yawɛ ni daa yɛli Ayuba yɛla ŋɔ zaa nyaaŋa, ka ŋun’ Yawɛ daa yɛli Ɛlifaz ŋun daa nyɛ Tɛman nir’ la, “N suhu yiɣisiya pam bahi a min’ a zɔnim’ ayi maa zuɣu, dama yi bi tɔɣisi n yɛla ka di nyɛ yɛlimaŋli kaman n dabili Ayuba ni tɔɣisi li shɛm. 8Dinzuɣu pumpɔŋɔ zaŋmiya naɣilahi ayopɔin mini piɛlahi ayopɔin n-chaŋ n dabili Ayuba sani ti mali bɛ ni zaŋdi sara shɛli nyɔri buɣim la yimaŋmaŋ’ zuɣu. Ka n dabili Ayuba ti suhi ma tin ya. Dama n ni deeg’ o suhigu ka ku darigi yi tibili yi jɛrilim maa zuɣu. Dama yi bi tɔɣisi n yɛla ka di nyɛ yɛlimaŋli kaman n dabili Ayuba ni tɔɣisi li shɛm maa.”
9Ka Ɛlifaz ŋun daa nyɛ Tɛman nir’ maa mini Bilidad ŋun daa nyɛ Shua nir’ la ni Zɔfar ŋun daa nyɛ Naama nir’ la daa chaŋ ti niŋ Yawɛ ni yɛli ba ni bɛ niŋ shɛm maa. Ka Yawɛ daa deei Ayuba suhigu.
10 Ayuba ni daa suhi Naawuni ti o zɔnim’ maa nyaaŋa, ka Yawɛ daa lan labisi Ayuba buni ti o. Yawɛ daa tila Ayuba o ni daa pun mali shɛli ʒii buyi zuɣu. 11Di saha ka o mabidɔbba min’ o tizɔpaɣiba ni bɛnkam daa pun mi o zaa chaŋ o yiŋa, ka o mini ba ti di bindira, ka bɛ daa fabili sɔŋ o, ka maag’ o suhu Yawɛ ni daa chɛ ka yɛlibiɛ’ shɛŋa paag’ o maa zuɣu. Ka bɛ zaa yino kam daa ti o liɣiri mini salima nintua.
12Ka Yawɛ daa niŋ alibarika pam niŋ Ayuba ni dabisa shɛŋa din daa bahindi nyaaŋa maa ni n-gari o ni daa pun niŋ alibarika niŋ o ni shɛm piligu ni la. O daa malila piɛri tuhi’ pinaanahi mini laakumnim’ tusaayɔbu ni naɣilahi tusaayi ni bunnyama tuhili. 13O daa lan dɔɣi bidibis’ ayopɔin mini bipuɣins’ ata. 14Ka o daa boli bipuɣin’ kpɛm’ sani yuli Jɛmaima, ka boli ŋun paya yuli Kɛzia, ka boli ŋun pah’ ata maa mi yuli Kɛrɛnhapuk. 15Ayuba bipuɣinsi maa viɛlim kpee daa ka tiŋgbɔŋ maa zaa ni. Ka bɛ ba daa ti ba fali pahi bɛ tizɔdɔbba maa zuɣu.
16Dimbɔŋɔ nyaaŋa, ka Ayuba daa lan niŋ yuun’ kɔbiga ni pihinahi pahi. Ka o nini daa nya o yaantibichahi mi yaansi. 17Ka Ayuba daa kurigi zaa, ka o dabisa ti pali ka o naanyi kpi.",https://www.bible.com/bible/2264/JOB.42.DBWDB
YILA PILIGU,"PILIGU
Litaafi ŋɔ nyɛla yila mini wunsuhigu litaafi Naawuni Kundi ni. Ninvuɣ’ kɔŋkɔba n-daa ŋma li ka sab’ li ka di saha zilima. Ka Izraɛlnim’ daa ti laɣisi wumpaɣibo yila maa mini wunsuhigunim’ maa m-mal’ li yiini ka suhiri Naawuni bɛ jɛmbu laɣiŋgu ni, ka bɛ daa ti zaŋ li pahi Naawuni Kundi yɛtɔɣa ni.
Adiini soli yila ŋɔ balibu zooya. Wumpaɣibo mini Naawuni jɛmbu yila beni; ka chɛ sɔŋsim bɔbu mini gulibu ni tiliginsim ni taali chɛbu suhigu ni Naawuni paɣibu yila Naawuni daalibarika zuɣu. Bɛ daa lan mali wunsuhigunim’ din ni tahi dimnim’ tibidarigibo na.
Wunsuhigunim’ ŋɔ shɛŋa nyɛla ninvuɣ’ yinoyino bee tiŋgbɔŋ zaa niriba ni ni tooi zaŋ shɛli suhi. Di shɛŋa nyɛla din wuhiri ninvuɣ’ yino yɛla tɛhibu, ka din kpalim mi nyɛ Naawuni niriba zaa yɛla tɛhibu suhigu.
Yisa daa tɔɣisiri Yila maa yɛla o waazu yihibu min’ o wuhibu ni o wunsuhigu puuni. Ka Naawuni Kundi Palli sabiriba daa sabi li niŋ Kundi Palli maa ni, ka di leei Kristiɛnnim’ Naawuni jɛmbu litaafi din mali anfaani Cheechi puuni Cheechi piligu ni hal ni zuŋɔ.
Din be litaafi ŋɔ puuni
Yila kɔbiga ni pihinu ŋɔ malila pirigibu ʒiibunu zuɣu bee litaafinim’ kaman di ni wuhi shɛm ŋɔ:
Yila 1-41
Yila 42-72
Yila 73-89
Yila 90-106
Yila 107-150",https://www.bible.com/bible/2264/PSA.INTRO1.DBWDB
YILA 1,"LITAAFI DIN DAŊ TOONI
(Yila 1—41)
Alibarika maŋli
1Ninvuɣ’ shɛb’ bɛn bi deeri ninvuɣ’ biɛri saɣisigu
bee n-doli alahichinim’ biɛhigu
bee n-doli ansarisi maaniba biɛhigu mali alibarika.
2Bɛ nyɛla bɛn suhuri yuri Yawɛ zaligu,
ka bɔhindi li ka tɛhiri di yɛla wuntaŋ’ ni mini yuŋ.
3 Bɛ ŋmanila ti’ shɛŋa
bɛ ni sa m-baɣili kulibɔŋ din mali kom,
ka di wandi wala di walibu saha,
ka di vari bi suura.
Bɛ kul dirila nasara bɛ ni niŋdi shɛlikam zaa puuni.
4Amaa ninvuɣ’ biɛri bɛn’ pa lala,
bɛ ŋmanila wurigu shɛli pɔhim ni ʒiɛri bahira.
5Dinzuɣu ninvuɣ’ biɛri ku nya nasara saria karibu ni,
ka alahichinim’ mi ku be wuntizɔriba ni.
6Dama Yawɛ kul mi wuntizɔriba soli ni nyɛ shɛm,
amaa ninvuɣ’ biɛri bɛn’ ni bahi yoli.",https://www.bible.com/bible/2264/PSA.1.DBWDB
YILA 2,"Naawuni ni pii na’ so
1 Bɔzuɣu ka zuliya kam lɔri duŋ taabo nia,
ka zuliya kam lɔri nia biɛri din ka buchi?
2Dunia ŋɔ nanim’ tiɣisirila tab’ ʒiina,
ka zuɣulaannim’ laɣindi tɔri jina
jɛndiri Yawɛ min’ o ni pii na’ so la yɛra,
3“ Chɛliya ka ti baai bɛ bandi la,
ka chihi bɛ mihi la ti niŋgbuna ni.”
4Ka ti Duuma ŋun ʒi alizanda ni la lara,
ka maani ba ansarisi.
5Di saha o ni tɔɣisi ba yɛtɔɣa ni suhuyiɣisili,
ka kpɛhi ba dabiɛm o suhuyiɣisili puuni yɛli,
6“M pun zaŋ n naa maa ʒili
Ziɔn din nyɛ n zo’ kasi la zuɣu.”
7 N ni yɛli Yawɛ zaligu yɛla.
O yɛli ma, “A nyɛla m bia;
zuŋɔ dabisili ŋɔ ka n dɔɣ’ a.
8Suhim’ ma ka n zaŋ zuliya kam zaa ti a ka a su ba;
ka dunia ŋɔ zaa leeg’ a ni su shɛli.
9 A ni zaŋ kurigu jaaŋgbee ŋme n-wurim ba;
ka to n-wurisi ba kaman yaɣimɛr’ duɣu la.”
10Dinzuɣu yinima nanima, niŋmiya yɛm,
yinim’ dunia ŋɔ zuɣulaannima, deemiya saɣisigu ŋɔ.
11Jɛmmiya Yawɛ ni dabiɛm mini ni sɔhibu,
12ka gbaan’ o tooni,
di yi pa lala, o suhu ni yiɣisi
ka o chɛ ka yi bahi yoli soli ni,
dama o suhu yiɣisiri yomyom.
Bɛnkam zaa sɔɣ’ o sani mali alibarika.",https://www.bible.com/bible/2264/PSA.2.DBWDB
YILA 3,"Asiba wunsuhigu din tiri sɔŋsim
1Yawɛ, n dimnim’ galisiya pam,
bɛn yiɣisi lu n zuɣu galisiya pam!
2Niriba pam kul yɛri ma mi,
“Naawuni ku sɔŋ a.”
3Amaa nyin’ Yawɛ n-nyɛ n nyɔtaɣirigu,
nyini n-nyɛ n jilima, ka chɛ ka n zuɣu ʒe ya.
4N kuhi pam boli Yawɛ ni o sɔŋ ma,
ka o be o zoli din be kasi la zuɣu ka garigi ma.
5N dooni gbihira,
ka lan yirisira, dama Yawɛ n-guli ma.
6M bi zɔri ninvuɣ’ tuhi’ piapia
bɛn ʒe n-gili n luɣilikam la.
7Yawɛ, yiɣisim’ zani!
Yaa n Naawuni, tiligim’ ma!
A labi n dimnim’ zaa tapaɣisi,
ka ŋme n-kabi ninvuɣ’ biɛri nyina.
8Yawɛ, a sani ka nasara dibu yirina,
niŋm’ alibarika niŋ’ a niriba ni.",https://www.bible.com/bible/2264/PSA.3.DBWDB
YILA 4,"Zaawun’ yuŋ wunsuhigu din tiri sɔŋsim
1Yaa n Naawuni ŋun nyɛ n wuntia ŋɔ, n yi suh’ a, nyin’ garigim’ ma.
N daa be muɣisigu ni ka a ti ma faako.
Niŋm’ ma nirilim ka deei n suhigu.
2Yinim’ ninsalinima, saha yuusim wula puuni ka yi kul yɛn dihiri ma vi?
Saha yuusim wula puuni, ka yi kul yɛn yuri yɛtɔɣ’ yoya, ka doli din nyɛ ʒiri?
3Amaa baŋmiya ni Yawɛ m-pii wuntizɔra ti omaŋa;
ka n yi bol’ o, ŋun’ Yawɛ wumdi m boligu.
4 Miriya ka yi tum alahichi yi sujee puuni,
tɛhimiya dimbɔŋɔ yɛla viɛnyɛliŋga
saha shɛli yi yi ti do yi gom shee, ka shini.
5Malimiya sara shɛli din tuhi,
ka niŋ Yawɛ naani.
6Niriba pam beni n-suhiri Naawuni yɛra:
“Yawɛ, niŋm’ alibarika niŋ ti ni!
Niŋm’ ti nirilim!”
7A ni ti ma suhupiɛl’ shɛli n suhu
ni gari bɛ ni yi ŋahi kawana pam,
ka tɔɣi wain pam, ka mali suhupiɛl’ shɛl’ la.
8N ni dɔni gbihi ni suhudoo;
dama nyin’ Yawɛ kɔŋko n-chɛ ka n dooni ni alaafee.",https://www.bible.com/bible/2264/PSA.4.DBWDB
YILA 5,"Ŋun bɔri ni Naawuni gul’ o wunsuhigu
1Yawɛ, wummi n suhigu,
ka gbilisi tibili wum n siɣimbu.
2N Naa ni n Naawuni,
wummi n ni kuhiri bɔri sɔŋsim shɛm ŋɔ,
dama nyini ka n suhira.
3Yawɛ, a wumdi n suhigu asiba;
asiba ka n suhir’ a, ka guhira.
4Dama a pala Naawuni ŋun yu’ gala tumbu,
a mi mini zaɣ’ biɛɣu bi kpɛra.
5Barinyuriba ku zan’ a tooni;
a mi je tuumbiɛtumdiba zaa.
6A bahiri ʒiŋmariba yoli,
nyin’ Yawɛ je ninvuɣ’ kuriba mini ninvuɣ’ yɔhindiba.
7Amaa a yurilim din galisi la zuɣu,
n ni tooi kpe a jɛmbu duu
nti gbani a duu din be kasi maa puuni ni sizuura.
8Yawɛ, n dimnim’ zuɣu
wuhim’ ma a wuntia soli;
malim’ a soli maa ka di tuhi ti ma.
9 Dama yɛlimaŋli ka bɛ noya ni;
bɛ suhuri kul yula saɣiŋgu.
Bɛ lɔna ŋmanila gbal’ kaba,
ka bɛ lan mali naŋgban’ malisim.
10Naawuni, darigim’ bɛ tibili.
Chɛ ka bɛmaŋmaŋ’ nia biɛri ŋmaligi di ba.
Karim’ ba a sani, bɛ daalahichi din galisi pam la zuɣu;
dama bɛ bi zan’ tuh’ a.
11Amaa chɛ ka bɛnkam nya sɔɣibu shee a sani mali suhupiɛlli;
chɛ ka bɛ kul yiini suhupiɛlli yila sahakam.
Guli ba, ka chɛ ka ninvuɣ’ shɛb’ bɛn yur’ a yuli
nya suhupiɛlli a sani.
12Dama nyin’ Yawɛ, nyini n-nyɛ ŋun niŋdi alibarika niŋdi wuntizɔriba ni;
ka chɛ ka a yurilim taɣi ba kaman nyɔtaɣirigu la.",https://www.bible.com/bible/2264/PSA.5.DBWDB
YILA 6,"Muɣisigu Saha Wunsuhigu
1 Yawɛ, di kpahi n zuɣu ni
a suhuyiɣisili puuni.
A mi di saɣisi ma a suhuyiɣisili saha!
2Yawɛ, n tarigimi,
zom’ ma nambɔɣu.
Yawɛ, n kɔba ni zaa chɔɣisimi dabiɛm zuɣu, tibimi ma.
3Dabiɛm gbaai ma pam.
Yawɛ, bɔ saha ka n ni guhiri shɛm yɛn zan’ tariga?
4Yawɛ, ŋmaligim’ na tiligi ma;
fam’ ma bahi a yurilim din galisi la zuɣu.
5Dama nir’ yi kpi,
o ku lan teeg’ a yɛla;
ka ŋuni n-ni tooi paɣ’ a gballi ni?
6Nandahima zuɣu chɛ ka n tarigimi;
nintam kul mahigirila m bindoo yuŋ kam;
ka n nintam maa chɛ ka n difiɛli kul mahigi gbati.
7N nina fulimmi n nandahima zuɣu,
n dimnim’ chɛ ka di niŋla liti.
8 Yinim’ bɛn zaa nyɛ tuumbiɛrinim’ ŋɔ,
Zomiya n sani! dama Yawɛ wum n kumsi maa;
9Yawɛ wum n ni suh’ o bɔri shɛli maa.
Yawɛ ni deei n suhigu.
10N dimnim’ zaa ni di vi, ka dabiɛm gbahi ba pam;
di ku yuui ka bɛ di vi maa, ka ŋmaligi zo.",https://www.bible.com/bible/2264/PSA.6.DBWDB
YILA 7,"Ninvuɣ’ so ŋun bɔri yɛlimaŋli soli dolibu wunsuhigu
1Yawɛ ŋun nyɛ n Naawuni ŋɔ, n sɔɣila a sani;
fam’ ma bɛn zaa kariti doli ma la nuu ni bahi, ka tiligi ma.
2Di yi pa lala, bɛ ni be kaman gbuɣinli la n-gbaai ma vu n-chaŋ
luɣ’ shɛli ŋun ni fa ma bahi ni kani nti dari tɔhitɔhi ma.
3Yawɛ ŋun nyɛ n Naawuni ŋɔ, n yi niŋ dimbɔŋɔ,
n yi zaŋ n nuhi tum taali,
4n yi niŋ ŋun ka ma taali zaɣ’ biɛɣu
bee n yi niŋ n dima zaɣ’ biɛɣu ka di ka soli,
5dindina nyin’ chɛ ka n dimnim’ kari doli ma
hal ti gbaai ma n-no ma sɔŋ tiŋa,
ka zaŋ ma pi taŋkpaɣu ni.
6Yawɛ, yiɣisim’ a suhuyiɣisili puuni,
lum’ n dimnim’ bɛn suhu yiɣisi bahi n zuɣu la zuɣu;
n Naawuni, malimi shili, a zali saria karibu saha.
7Laɣimmi niriba zaa n-gil’ amaŋa,
ka ʒini a nam ʒiishee alizanda ni su ba.
8Yawɛ, nyini n-nyɛ daadamnim’ sariakarita.
Yawɛ, karim’ ma saria ka di doli n wuntitali
mini n galimi kalinsi ni nyɛ shɛm.
9 Nyin’ Naawuni ŋun nyɛ wuntialana,
ka mi din be ninsalinim’ suhuri ni mini bɛ tɛha ni ŋɔ,
chɛ ka ninvuɣ’ biɛri tuumbiɛri zan’ tariga,
ka niŋ wuntizɔriba zaɣ’ viɛlli.
10Naawuni n-nyɛ n nyɔtaɣirigu.
Ŋuna n-tiligiri bɛn ʒe dɛde bɛ suhuri ni.
11Naawuni nyɛla wuntia sariakarita;
ka wuhir’ o suhuyiɣisili ni nyɛ shɛm
zaŋ chaŋ zaɣ’ biɛɣu polo dabisili kam.
12Ka ninsal’ yi zaɣisi tuuba niŋbu,
Naawuni ni sah’ o takɔbi;
ka gur’ o tɔbu.
13O pun mal’ o bidibbina din mali lɔɣu la shili,
n-zaŋ o piɛma din noya ni mali buɣim la pa.
14Nyam’ bɛ ni lo zaɣ’ biɛɣu tumbu shɛm,
ka lo barina tumbu nia,
ka ŋmari ʒiri.
15Bɛ chib’ bɔɣili n-gbi li sɔŋ,
ka ŋmaligi lu bɛ ni gbi bɔɣ’ shɛli maa ni.
16Bɛ ni lo barina tumbu nia shɛli ŋmaligiri lurila bɛ zuɣu,
ka bɛ duŋtaabo ŋmaligiri luri bɛ zuɣu.
17N ni paɣi Yawɛ paɣibu shɛli din nyɛ o dini o wuntitali zuɣu,
ka yili yila paɣi ŋun’ Yawɛ ŋun nyɛ Zallakudura Naa ŋɔ yuli.",https://www.bible.com/bible/2264/PSA.7.DBWDB
YILA 8,"Naawuni jilima mini ninsal’ tibiginsim yɛla
1Yawɛ ŋun nyɛ ti Duuma ŋɔ,
a yuli galisiya dunia ŋɔ zaa ni!
A chɛ ka a jilima yi zahira zuɣusaa.
2 A nyari paɣibu bibihi mini bimɔɣirisi
noya ni a dimnim’ zuɣu.
A chɛ ka a dima mini ŋun nyɛ
biɛribɔhira fo bɛ noya.
3N yi lih’ a ni nam sagban’ shɛŋa ŋɔ,
ka lihi goli mini saŋmar’ shɛb’ a ni nam ŋɔ,
4 bɔ n-lee nyɛ ninsalinima ka a tɛhiri bɛ yɛla
bee daadamnim’ lee nyɛla bɔ ka a baɣa be bɛ ni?
5Amaa a nam ba ka bɛ biɛhigu pooi nyin’ Naawuni biɛla.
A zaŋ jiri mini jilima pili ba kaman zuɣupila la.
6 A zaŋ a ni nam binshɛɣukam niŋ bɛ nuu ni,
ka zaŋ binshɛɣukam zaa fukumsi niŋ bɛ nuu ni:
7piɛri mini niɣi zaa
ni mɔɣu ni biŋkɔbiri gba
8ni noonsi bɛn yiɣiri zuɣusaa ŋɔ ni teeku ni zahim
ni binnɛɔŋ kam ŋun be teeku ni.
9Yawɛ ŋun nyɛ ti Duuma ŋɔ,
a yuli galisiya dunia ŋɔ zaa ni!",https://www.bible.com/bible/2264/PSA.8.DBWDB
YILA 9,"Naawuni paɣibu o ni tumdi din tuhi zuɣu
1Yawɛ, n ni paɣ’ a ni n suhu zaa;
n ni yɛl’ a daalahiziba tuma zaa yɛla.
2N ni mali suhupiɛlli ka duh’ a.
Zallakudura Naa, n ni yili yila paɣ’ a yuli.
3N dimnim’ yi ŋmaligi,
bɛ tuurimi lu n-kpi a tooni.
4A kari ma saria ka di doli soli;
a ʒini nam ʒiishee n-kari ma saria,
ka nya ka m-mali yɛlimaŋli.
5A wuhiya ni chɛfirinim’ mali taali, ka chɛ ka ninvuɣ’ biɛri bahi yoli;
ka a kpihim bɛ yuya zaa zaŋ hal ni saha din ka bahigu.
6A bahi ti dimnim’ yoli zaa;
ka saɣim bɛ fɔntinsi,
ka so ku lan teei bɛ yɛla yaha.
7Amaa Yawɛ kul ʒila o nam ʒiishee sahakam,
ka zal’ o nam ʒiishee ni o kari saria.
8O dolila wuntia soli kariti dunianim’ saria;
o bi gaŋdi so o saria karibu ni.
9Yawɛ sani ka bɛn nyari nahiŋgu sɔɣira,
o sani n-nyɛ sɔɣibu shee muɣisigu saha.
10Ninvuɣ’ shɛb’ bɛn zaa mi a yuli zaŋ bɛ tahima niŋla a ni;
ka a mi bi zaɣisiri ninvuɣ’ shɛb’ bɛn jɛmdi nyin’ Yawɛ.
11Yilimiya yila paɣi Yawɛ ŋun be Ziɔn ŋɔ!
Yɛlimiya zuliya kam zaa o ni tum tuun’ kar’ shɛŋa yɛla!
12Dama ŋuna m-bɔhiri biɛri niriba ʒim yihibu zuɣu.
O bi tamdi bɛn nyari nahiŋgu kumsi yɛla.
13Yawɛ, zom’ ma nambɔɣu!
Nyam’ bɛn je ma ni chɛ ka n di wahala shɛŋa!
Nyini n-nyɛ ŋun yihiri ma kum ni,
14ka lala zuɣu chɛ ka n tooi zani Ziɔn dunɔdaya ni
n-yɛli n ni paɣir’ a shɛlikam zuɣu shɛm yɛla,
n ni mali suhupiɛlli a ni tiligi ma la zuɣu.
15Zuliya shɛb’ gbi bɔɣili sɔŋ ŋ-ŋmaligi lu di ni;
bɛmaŋmaŋ’ ni bari tɔn shɛli ŋmaligi gbahi ba.
16Yawɛ kahig’ omaŋ’ wuhi,
o kari saria ka tuumbiɛrinim’ maŋmaŋ’ nuhi tuma leei zana ŋmaligi gbahi ba.
17Ninvuɣ’ biɛri mini zuliya shɛb’ bɛn zaa tam Naawuni yɛla
ni ti chaŋ ti be kpiimba biɛhigu shee.
18Bɛ kul ku tam nandaamba yɛla sahakam;
ka faranim’ tahima niŋbu mi kul ku kpalim yoli sahakam.
19Yawɛ, yiɣisim’ zani; di chɛ ka ninsalinim’ yaa gari a yaa!
Chɛ ka zuliya kam ka a sanna ka a ti kari ba saria.
20Yawɛ, chɛ ka dabiɛm gbahi ba!
Chɛ ka zuliya kam baŋ ni bɛ kul nyɛla ninsalinima.",https://www.bible.com/bible/2264/PSA.9.DBWDB
YILA 10,"Wunsuhigu din bɔri sɔŋsim Naawuni sani
1Yawɛ, bɔ n-niŋ ka a ʒe katiŋa?
Bɔ n-niŋ ka a sɔɣ’ amaŋ’ yɛlimuɣisira saha?
2Ninvuɣ’ biɛri karimbaani puuni bɛ niŋdi nandaamba alaka.
Chɛ ka bɛ ni bari tɔn’ shɛŋa ŋmaligi gbahi ba.
3Ninvuɣ’ biɛri kul nyurila bara bɛ suhuri ni kɔr’ biɛri zuɣu;
ka bɛn nyɛ diribarilimnim’ mi kul zaɣisiri Yawɛ ka tur’ o.
4Bɛ karimbaani biɛhigu zuɣu, bɛ yɛrimi,
“Naawuni ku niŋ shɛli zaŋ chaŋ di polo”;
ka bɛ tɛha zaa kul nyɛla, “Naawuni kani.”
5Bɛ kul tɔŋdimi bɛ soya ni sahakam.
Bɛ ku tooi baŋ a ni kariti saria shɛm.
Bɛ kul maanila bɛ dimnim’ ansarisi.
6Bɛ kul yɛrila bɛ suhuri ni, “Ti kul ku vuui;
ʒiɛmani kam puuni muɣisigu shɛli ku paai ti.”
7 Turi mini yɔhiŋgu ni niriba nahiŋgu yɛla n-kul be bɛ noya ni;
ka zilima yɛlibu mini yɛtɔɣ’ biɛri kul be bɛ yɛtɔɣa ni.
8Bɛ sɔɣirimi dooni tiŋkpansi
n-guri ni bɛ ku ninvuɣ’ shɛb’ bɛn ka taali.
Bɛ kul lihirimi ni bɛ nya bɛn ku tooi sɔŋ bɛmaŋa.
9Bɛ sɔɣimi do bɛ sɔɣibu shee kaman gbuɣinli la guhira.
Bɛ domi gu tarimba ni bɛ zaŋ bɛ zana
bari gbahi ba n-vo n-chaŋ.
10Bɛ yi kurim bee bɛ yi damdi,
bɛ ni yɛn gbahi shɛb’ maa lurimi bɛ kpiɔŋ zuɣu,
11Bɛ tɛhirila bɛ suhuri ni, “Naawuni tamiya.
O ŋmaligila o nini bahi kpaŋa, o kul ku nya li sahakam.”
12Yawɛ, yiɣisim’ zani; Naawuni, kpuɣim’ a nuu zuɣusaa,
di tam ninvuɣ’ shɛb’ bɛn nyari nahiŋgu yɛla.
13Bɔzuɣu ka ninvuɣ’ biɛri zaɣisi Naawuni,
ka yɛri bɛ suhuri ni, “A ku kari ti saria di zuɣu?”
14Amaa a nyara, hal a nya muɣisigu mini wahala shɛŋa bɛ ni dira,
chɛ ka yɛla maa be a nuu ni.
Ninvuɣ’ shɛb’ bɛn bɔri sɔŋsim zaŋ bɛmaŋ’ niŋla a nuu ni;
a mi pun nyɛla kpibisi sɔŋda.
15Saɣimmi ninvuɣ’ biɛri mini tuumbiɛtumdiba yiko;
darigim’ bɛ tibili bɛ tuumbiɛri maa zuɣu
hal ka bɛ tuumbiɛri maa ti ku lan beni yaha.
16Yawɛ nyɛla saha din ka bahigu naa.
Ka zuliya shɛb’ bɛn kpalim ni bahi yoli o tiŋgbani ŋɔ ni.
17Yawɛ, a nyɛla ŋun wumdi nandaamba suhigu;
ka lan nyɛ ŋun kpaŋsiri bɛ suhuri, ka ni gbilis’ a tibili wum,
18ka kari saria din tuhi n-sɔŋ kpibisi mini ninvuɣ’ shɛb’ bɛn nyari nahiŋgu,
ka lala chɛ ka dabiɛm ku lan mali daadamnim’ yaha.",https://www.bible.com/bible/2264/PSA.10.DBWDB
YILA 11,"Naawuni naani niŋbu yilli
1Yawɛ sani ka n sɔɣi.
Ka di chaŋ wula ka yi ti yɛri ma,
“Yiɣimi kaman nooŋa la n-chaŋ zoya zuɣu”?
2Dama nyama, ninvuɣ’ biɛri guri bɛ tɔbiri
n-zaŋ bɛ piɛma pa tɔbimii zuɣu n-kpuɣi tiri ni
bɛ to ninvuɣ’ shɛb’ bɛn biɛhigu tuhi zibisim ni.
3Zaligu tanzaa yi wurim,
wula ka wuntizɔra yɛn niŋ?
4Yawɛ be o jɛmbu duu din be kasi ni;
ka o nam ʒiishee be alizanda ni.
O nini nyari daadamnima, ka kpahindi ba.
5Yawɛ buɣisiri wuntizɔriba mini ninvuɣ’ biɛri zaa biɛhigu,
ka o suhu je bɛn yuri duŋ taabu.
6O chɛ ka buɣim sal’ nɛma mini chilibi buɣim kul luri ninvuɣ’ biɛri zuɣu;
ka zaŋdi pɔhim tulli darigiri bɛ tibili.
7Dama Yawɛ nyɛla wuntialana ka yuri wuntia tuma.
Ninvuɣ’ shɛb’ bɛn be tibi
n-nyɛ bɛn ni tooi nya o ni bɛ nini.",https://www.bible.com/bible/2264/PSA.11.DBWDB
YILA 12,"Sɔŋsim bɔbu wunsuhigu
1Yawɛ, sɔŋm’ ti! Dama wundaba lan kani;
ninvuɣ’ shɛb’ bɛn ʒe yim lan ka daadamnim’ ni.
2Bɛ ŋmarila tab’ ʒiri;
naŋgbammalisim mini tɛha ayiyi yɛtɔɣa ka bɛ tɔɣisira.
3Yawɛ, chɛ ka naŋgbammalisimnim’ maa yɛtɔɣa zan’ tariga.
Chɛ ka barinyuriba fo bɛ noya.
4Bɛ yɛra, “Ti noya ni yɛtɔɣa ka ti mali nyari ti ni bɔri shɛlikam.
Ti noya maa mi kul be ti sani, ka ŋuni n-leei nyɛ ti duuma?”
5Yawɛ yɛliya, “N ni yiɣisi zani,
dama nandaamba nyari nahiŋgu,
ka faranim’ mi kul ŋuhira.
N ni ti ba faako shɛli bɛ suhuri ni bɔri maa.”
6Yawɛ daalikaulinim’ nyɛla alali;
di nyɛla alali kaman anzinfa maŋli shɛli
bɛ ni zaŋ she tiŋgban’ ni buɣim ni m-mal’ li buyopɔin ka di yi zaa la.
7Nyin’ Yawɛ ni gbib’ ti ʒiɛmani ŋɔ puuni
viɛnyɛliŋga sahakam, ka gul’ ti.
8Ninvuɣ’ biɛri kul dari gindila luɣ’ shɛlikam,
ka zaɣ’ biɛɣu tumbu kul be daadamnim’ biɛhigu ni.",https://www.bible.com/bible/2264/PSA.12.DBWDB
YILA 13,"Sɔŋsim bɔbu wunsuhigu
1Yawɛ, saha yuusim wula ka a yɛn tam n yɛla? A ni tam n yɛla sahakam?
A yɛn ŋmalig’ a nini bahi kpaŋa ka chɛ ma ka di yuusim paai bɔ saha?
2N yɛn gbib’ biɛrim n suhu ni ti paala bɔ saha?
N yɛn malila suhugarigu dabisi’ muni puuni zaa?
N dimnim’ kul yɛn nyandi ma ka di yuusim paala bɔ saha?
3Yawɛ ŋun nyɛ n Naawuni ŋɔ, chɛ ka a baɣa be n ni ka garigi ma.
Tim’ ma yaa yaha, di yi pa lala n ni kpi,
4ka n dimnim’ yɛli, “Ti nyaŋ o.”
Ka n dimnim’ suhuri ni paligi n lubu zuɣu.
5Amaa n ni niŋ a yurilim din galisi ŋɔ naani.
M mali suhupiɛlli a ni tiligi ma zuɣu.
6N ni yili yila paɣi Yawɛ,
dama a niŋ ma zaɣ’ viɛlli pam.",https://www.bible.com/bible/2264/PSA.13.DBWDB
YILA 14,"Ninsalinim’ ninvuɣ’ biɛtali
(Yila 53)
1 Jɛra n-yɛri bɛ suhuri ni, “Naawuni kani.”
Bɛ nyɛla tuumbiɛrinima, ka tumdi din chihira;
ka so ka bɛ ni n-nyɛ ŋun tumdi din viɛla.
2Yawɛ kul bela alizanda ni, ka lihiri ninsalinima
ni o nya bɛ ni shɛb’ mali yɛm,
ka nyɛ bɛn jɛmdi ŋun’ Naawuni.
3Bɛ zaa birigimi; bɛ zaa tumdila din chihira.
Bɛ ni so bi tumdi din viɛla,
hal ninvuɣ’ yino gba kani.
4Tuumbiɛrinim’ maa zaa so ʒimi?
Bɛ zaŋla n niriba n-leei bindirigu dira,
ka bi jɛmdi ma.
5Dabiɛm ni ti kpe ba pam nimaani,
dama Naawuni be wuntizɔriba sani.
6Yi ni tooi chɛ ka nandaamba birim bɛ nia lɔbu ni,
amaa Yawɛ n-nyɛ bɛ ni sɔɣiri so sani.
7M bɔri ni Izraɛlnim’ nasara dibu yi Ziɔn na.
Yawɛ yi chɛ ka o niriba lan tɔŋ,
di ni niŋ Yaakubu zuliya Izraɛlnim’ nyaɣisim, ka bɛ suhuri paligi pam.",https://www.bible.com/bible/2264/PSA.14.DBWDB
YILA 15,"Naawuni bɔri din niŋ kamaata niŋbu
1Yawɛ, ŋuni n-lee ni tooi be a jɛmbu duu puuni?
Ka ŋuni n-lee ni tooi be Ziɔn a daboli din be kasi la zuɣu?
2Ninvuɣ’ shɛb’ bɛn ka galimi, ka tumdi din tuhi,
ka tɔɣisiri yɛlimaŋli ka di yiri bɛ suhuri ni na,
3ka nyɛ bɛn bi zuri bɛ taba nyaaŋa,
ka bi tumdi bɛ zɔnim’ taali,
ka mi bi mali bɛ ʒiʒiinitab’ yɛla n-chani moona.
4Bɛ nyɛla bɛn ʒiɛmdi ninvuɣ’ biɛri,
amaa ka tiri ninvuɣ’ shɛb’ bɛn zɔri Yawɛ jilima.
Ka lan nyɛ ninvuɣ’ shɛb’ bɛn gbib’ bɛ ni po pɔ’ shɛŋa,
hal di yi ni ti ba wahala shɛlikam.
5Ka bɛ yi zaŋ bɛ liɣiri paŋ so,
bɛ bi yɛri dilana ni o niŋm’ ba nyɔri di yɔbu ni.
Bɛ mi bi diri birapu ka diri ʒiri shɛhira
n-jɛndiri ŋun ka taali.
Bɛnkam tumdi dimbɔŋɔnim’ kul ku vuui bɛ zaashee.",https://www.bible.com/bible/2264/PSA.15.DBWDB
YILA 16,"Naani niŋbu wunsuhigu
1Naawuni, guli ma;
dama a sani ka n sɔɣi.
2N yɛli Yawɛ, “Nyini n-nyɛ n Duuma;
n ka bin’ sun’ shɛli pahila nyini.”
3Ninvuɣ’ shɛb’ bɛn be kasi dunia ŋɔ ni yɛla viɛli pam.
Ka m mali suhupiɛlli pam bɛ zuɣu.
4Ninvuɣ’ shɛb’ bɛn ŋmaligi jɛmdi
buɣa bo wahala pam ti bɛmaŋa.
N ku pahi bɛ ni n-kɔrigi binyara ʒim vie buɣa maa;
m mi kul ku yaai n noli boli di yuya.
5Yawɛ kɔŋko ka m mali, ka a tiri ma n ni bɔri shɛlikam,
ka n dahin’ shɛli ha biɛhigu yɛla zaa bela a nuu ni.
6N ni kul di tiŋgban’ shɛli fali maa biɛhigu shee viɛla;
n ni di fali shɛli maa viɛla.
7M paɣiri Yawɛ ŋun saɣisiri ma ŋɔ,
ka n suhu ni tɛha mi wuhiri ma yuŋ.
8 M mi ni Yawɛ kul be n sani sahakam,
dama o kul bela n nudirigu polo, ka shɛli ku tooi dam ma.
9Dinzuɣu n-chɛ ka di niŋ ma nyaɣisim, ka m mali suhupiɛlli;
ka n niŋgbuŋ gba tiligi;
10 dama a yihi ma kum ni.
A mi ku saɣi n-chɛ a ni yuri so niŋ kpiimba biɛhigu shee
bee n-chɛ ka a dabili kpalim gballi ni pooi.
11Nyini n-wuhi ma nyɛvili soli,
ka suhupiɛl’ maŋli kul be a sani;
ka nyaɣisim kul be a nudirigu ni sahakam.",https://www.bible.com/bible/2264/PSA.16.DBWDB
YILA 17,"Ninvuɣ’ so ŋun ka taali wunsuhigu
1Yawɛ, wummi n suhigu shɛli din bɔri ni a niŋ din tuhi ti ma ŋɔ.
Wummi n kuhigu ŋɔ;
gbilisim’ a tibili wum man’ ŋun nyɛ ʒiri
ni ka so nol’ ni ŋɔ suhigu ŋɔ.
2Karimi saria n-ti ma nasara,
lihimi din tuhi.
3A yi zahim n suhu, a yi ka n sanna yuŋ
ti buɣisi ma viɛnyɛliŋga, a ni nya ka ninvuɣ’ biɛtali ka n ni;
ka m mi noli bi tumd’ alahichi.
4Ka zaŋ chaŋ shɛb’ ni tumdi shɛm polo, n nyɛla ŋun dol’ a zaligu,
m mi bi zaŋ mmaŋ’ bali duŋtaariba ni.
5N kul dolila a soya viɛnyɛliŋga
ka na ʒi m-birigi.
6Naawuni, n suhir’ a mi, dama a nyɛla ŋun ni garigiri ma,
lala zuɣu ka n suhir’ a maa;
dinzuɣu gbilisim’ a tibili wum n suhigu maa.
7Kahigim’ a daalahiziba yurilim la wuhi,
nyin’ ŋun nyɛ ninvuɣ’ shɛb’ bɛn kanna ti sɔɣiri a sani
a nudirigu polo tiligiri bɛ dimnim’ nuu ni tiligira ŋɔ.
8Gbibi ma kaman nimbil’ biɛlim la;
ka zaŋm’ ma sɔɣ’ a kpiŋkpama mahim ni,
9ka taɣi ma ka ninvuɣ’ biɛri bɛn bɔri ni bɛ
liri ma la ku paa’ ma.
Bɛna n-nyɛ n dimnim’
bɛn gili ma niŋ sunsuuni m-bɔri ni bɛ ku ma la;
10bɛ bi zɔri nambɔɣu, ka lan nyɛ
bɛn tɔɣisiri karimbaan’ yɛtɔɣa.
11Bɛ bo n-nya ma pumpɔŋɔ, bɛ teemi gili ma,
bɛ lihirimi bɔri bɛ ni yɛn doli so’ shɛli n-voo’ ma luhi.
12Bɛ ŋmanila gbuɣinli ŋun sɔɣ’ do n-gu m-bɔri ni o dari tɔhi ma.
Bɛ ŋmanila gbuɣin’ polli ŋun sɔɣi doya.
13Yawɛ, yiɣisima n-lu bɛ zuɣu nyaŋ ba.
Zaŋm’ a takɔbi n-fa n nyɛvili ninvuɣ’ biɛri nuu ni bahi.
14Yawɛ, zaŋmi a nuu tiligi ma ninsalinim’ ŋɔ nuu ni.
Tiligim’ ma ninvuɣ’ shɛb’ bɛn tarili kul bela dunia ŋɔ ni kɔŋko la nuu ni.
Chɛ ka a ni zaŋ tibidarigibo shɛli zali ba la pali bɛ puya.
Chɛ ka bɛ bihi dini ti galisi gari lala;
ka chɛ ka bɛ guui di shɛli zali bɛ yaansi gba.
15Amaa man’ ni lih’ a ninni wuntitali puuni;
n yi ti neei n-lihi nya a kɔtomsi,
di ni ti tiɣi n nini.",https://www.bible.com/bible/2264/PSA.17.DBWDB
YILA 18,"Naa Dauda nasara dibu yilli
(2 Samuɛl 22.1-51)
1Yawɛ, Nyin’ ŋun nyɛ n kpiɔŋ ŋɔ,
n yur’ a pam.
2Yawɛ n-nyɛ n tampiŋ mini
n gooni din gili ma ni ŋun fari ma bahira.
Ŋuna n-nyɛ n Naawuni ni n tampiŋ.
Naawuni n-nyɛ n ni sɔɣiri so sani ni n nyɔtaɣirigu
ni n tiliginsim yiligu ni m birini.
3N kuhi boli Yawɛ ŋun simdi paɣibu ŋɔ,
ka tiligi n dimnim’ nuu ni.
4Kum mihi daa vili ma,
ka kokpɛɣu din ni di nir’ varisi ma.
5Kpiimba biɛhigu shee mihi gbaai ma,
ka kum zana do n tooni.
6Ka n daa kuhi boli Yawɛ m muɣisigu maa puuni;
n daa kuhimi boli n Naawuni ni o sɔŋ ma.
Ka n kuhigu maa daa chaŋ ti lu o tibili ni;
ka o daa wum n kuhigu maa o jɛmbu duu puuni.
7Di saha ka tiŋgbani daa dam ka sɔhigi;
ka zoya gbina ni gba sɔhigi ka dam,
o suhu ni daa yiɣisi pam zuɣu.
8Ka nyɔhi daa yi o nyee ni na;
ka buɣim niɛm din diri yi o nol’ ni na;
ka sala buɣim niɛm yi o sanna.
9Ka o daa chɛ ka sagbana bɔɣi ka o siɣina,
ka zibisim titali be o naba tiŋli.
10Ka o daa ba chɛrubi yiɣi;
o daa bela pɔhim kpiŋkpama zuɣu n-kana yomyom.
11O daa chɛ ka zibisim gil’ o;
sagban’ tibisa din sabigi ka kom be di ni n-nyɛ o sampaa.
12Ka sagbana mini sakuɣa ni sala buɣim daa puhi
yi neesim din be o tooni maa ni na.
13Di saha ka Yawɛ saa tahigu daa be zuɣusaa;
ka Zallakudura Naa daa chɛ ka o kukoli yɛra.
14Ka o daa zaŋ o piɛma n-to n-wurim ba;
ka chɛ ka o saa nyaɣisiri ginda.
15Di saha maa ka teeku puuni daa yi palɔni,
ka tiŋgbani tanzaa daa yi palɔni.
Yawɛ, a tahigu min’ a suhuyiɣisili tuma m-bala.
16Ka o daa be zuɣusaa ha, ka tirina gbaai ma
n-voo’ ma yihi ko’ tital’ ni na.
17O daa fa ma n dim’ ŋun mali kpiɔŋ pam la
mini bɛnkam zaa je ma la nuu ni bahi;
dama bɛ daa mali kpiɔŋ gari ma.
18Bɛ daa kana nti liri ma la n ni daa be muɣisigu ni dahin’ shɛli;
amaa ka n daa zaŋ mmaŋ’ dalim Yawɛ.
19O daa yihi ma na ti zali pal’ tital’ ni.
O daa fa ma bahi,
o nini ni daa tiɣ’ ma la zuɣu.
20N wuntia biɛhigu laara ka Yawɛ daa ti ma maa;
n ni ka galimi la samli ka o yo ma maa.
21Dama n doli Yawɛ zaligu;
ka na ʒi m-birigi zaŋ chaŋ n Naawuni maa sani.
22Dama o zaligunim’ zaa kul dola n tooni,
ka n na ʒi n-zaɣis’ o zaligu shɛŋa din pahi la gba.
23N ka galimi o sani;
ka gbaai mmaŋa zaŋ chaŋ taali tumbu polo.
24Dinzuɣu ka Yawɛ ti ma n wuntitali laara,
n ni ka galimi o sani la zuɣu.
25Ninvuɣ’ shɛb’ bɛn ʒe yim, a wuhiri ba ni a nyɛla ŋun ʒe yim;
ka ninvuɣ’ shɛb’ bɛn ka galimi, a wuhiri ba ni a nyɛla ŋun ka galimi.
26Ninvuɣ’ shɛb’ bɛn mali suhu yini, a wuhiri ba ni a nyɛla ŋun mali suhu yini;
ka ninvuɣ’ shɛb’ bɛn nyɛ bilikɔɣinima, a nyɛla ŋun nyandi ba.
27Dama a nyɛla ŋun fari tarimba bahira;
amaa ka siɣisiri karimbaannima.
28Nyini n-nyɛ ŋun nyo n firila.
Yawɛ ŋun nyɛ n Naawuni ŋɔ n-chɛ ka neesim neei n zibisim ni.
29A zuɣu, n ni tooi nyaŋ n dimnima.
N Naawuni maa zuɣu, n ni tooi yiɣi yaɣi gooni.
30Naawuni ŋɔ soya nyɛla din viɛl’ zaa!
Yawɛ daalikauli nyɛla zaɣ’ maŋli.
O nyɛla bɛnkam zo nti sɔɣ’ o sani nyɔtaɣirigu.
31Ŋuni n-lee nyɛ ti Naawuni ka pa ni Yawɛ?
Ka ŋuni n-lee nyɛ ti tampiŋ pahi ti Naawuni ŋɔ zuɣu?
32Ŋuna n-nyɛ Naawuni ŋun tiri ma kpiɔŋ,
ka mali n soli ka di tuhi.
33 Ŋuna n-chɛ ka n naba be kaman saŋkpaliŋ naba la,
ka chɛ ka n du n-tam luɣ’ shɛŋa din du.
34Ŋuna n-wuhi ma tɔbu tuhibu;
ka chɛ ka n nuhi mali yaa din ni tooi zaŋ daanya tɔb’ to.
35A ti ma a tiliginsim nyɔtaɣirigu,
ka a nudirigu sɔŋ ma.
A chɛ ka n leei ninvuɣ’ titali a sɔŋsim zuɣu.
36A mali pal’ yɛlinli ti n naba,
ka m bi sarigi.
37N daa kari doli n dimnim’ hal ti gbahi ba;
n daa bi chɛ ba dolibu hal ti ku bɛ zaa ha.
38N daa ŋme ba luhi n naba ni,
ka bɛ kɔŋ yiɣisibu.
39Dama nyini n-ti ma kpiɔŋ ni n tuhi tɔbu;
nyini n-chɛ ka n dimnim’ lu n naba ni.
40A chɛ ka n dimnim’ ŋmaligi n sani guui,
ka chɛ ka n ku bɛn je ma la.
41Bɛ daa kuhiya bɔri sɔŋsim, amaa ka so kani ŋun ni tiligi ba;
ka bɛ daa kuhi boli Yawɛ, amaa ka o bi garigi ba.
42Ka n daa bu n-nuɣisi ba kaman pɔhim ni ʒiɛri taŋkpa’ zim shɛli chana,
ka n daa zaŋ ba labi kaman soli zuɣu baɣiri la.
43Nyini n-nyɛ ŋun fa ma duŋtaariba nuu ni,
ka chɛ ka n leei niriba naa;
ka n ni ʒi ninvuɣ’ shɛb’ leei bɛn jɛmdi ma.
44Tinzunnim’ luri ma la sizuura;
ka man’ dee yi kul yɛli shɛlikam ka bɛ wum,
bɛ deerila n noli.
45Dabiɛm daa kul gbahila tinzunnim’ maa,
ka bɛ yiri bɛ birininim’ ni zɔrina ka bɛ ni sɔhira.
46Yawɛ nyɛla ŋun be! M paɣiri ŋuna ŋun nyɛ n tampiŋ maa!
N kul ni tibigiri Naawuni ŋun nyɛ n tiliginsim maa.
47Naawuni n-nyɛ ŋun bɔhi biɛri ti ma;
ka nyaŋ ninvuɣ’ shɛb’ bɛn be n sulinsi ni ti ma.
48Nyini n-fa ma n dimnim’ nuu ni bahi.
Yɛlimaŋli, a duhi ma ka n gari n dimnima;
ka yihi ma duŋtaariba nuu ni.
49 Yawɛ, dimbɔŋɔ zuɣu, n ni paɣ’ a zuliya kam sani;
ka yili yila paɣ’ a yuli.
50Naawuni ti o naa nasara din galisi;
ka wuhi yurilim maŋli ni nyɛ shɛm zaŋ chaŋ o ninvuɣ’ gahindili la polo;
zaŋ chaŋ Dauda min’ o zuliya sani pumpɔŋɔ hal ni saha din ka bahigu.",https://www.bible.com/bible/2264/PSA.18.DBWDB
YILA 19,"Naawuni jilima din yi palo o ni nam binshɛŋa ni
1Zuɣusaa nyɛla din wuhiri Naawuni jilima!
Ka sagbana wuhir’ o nuhi tuma!
2Dabisili kam yɛrila dabisili din dolina di yɛla,
ka yuŋ kam yɛri yuŋ din dolina di yɛla,
3Binyara ŋɔ bi tɔɣisiri yɛtɔɣa kaman ninsalinim’ ni tɔɣisiri shɛm.
So mi bi wumdi di kukoya.
4 Amaa di yɛtɔɣa chaŋ gili dunia ŋɔ zaa,
ka dunia ŋɔ yaɣ’ yini zaŋ ti kpa di tarisi zaa palila di yɛtɔɣa.
Ka o ti suɣili zuɣusaa ti wuntaŋa;
5ka o puhirina m-be kaman aŋgo ŋun yi amiliya sampaa ni na
bee kaman kpiɔŋlana ni yi yina n-zɔr’ o tia ni suhupiɛlli shɛm la.
6Di piligirila zuɣusaa yaɣ’ shɛli tariga,
n-zaŋ ti kpa yaɣ’ din’ la tariga.
Ka binshɛli ku tooi sɔɣi ka di biisim ku paa’ li.
Naawuni zaligu
7Yawɛ zaligu nyɛla din be tibi;
ka nyɛ din tiri nyɛvili.
Yawɛ zaligunim’ nyɛla din mali naani niŋbu,
ka lan nyɛ din tiri ninvuɣ’ shɛb’ bɛn ʒi shɛli baŋsim.
8Yawɛ zaligunim’ nyɛla din kul tuhi,
ka tiri suhupiɛlli.
Yawɛ zaligu nyɛla din do palo ni;
ka neeri niriba nini.
9Yawɛ sizuura lubu viɛla;
ka nyɛ din kul be sahakam.
Yawɛ zaligu shɛŋa din pahi nyɛla yɛlimaŋli,
ka nyɛ wuntia zaa.
10Di viɛli gari salima,
hal di viɛli gari salima alali;
ka lan nyaɣisi gari shiri,
ni shigbani din tɔɣiri shiri.
11Di chɛ ka a dabili nyari saɣisibu,
ka di dolibu mali laara pam.
12Amaa ŋuni n-lee ni tooi baŋ omaŋmaŋ’ taali?
Chɛli n daashilɔni taali.
13Yihim’ ma n suhuyubu alahichi tumbu ni;
ka di chɛ ka di su ma.
Ka lala zuɣu chɛ ka n ku
mali galimi, ka yi taali din galisi pam ni.
14Yawɛ ŋun nyɛ n tampiŋ ni n tiligira ŋɔ,
chɛ ka n nol’ ni yɛtɔɣa mini n suhu ni tɛha zaa
nyɛ din tiɣi a nini.",https://www.bible.com/bible/2264/PSA.19.DBWDB
YILA 20,"Nasara dibu wunsuhigu
1Yawɛ, ti garigim’ a muɣisigu nyabu dali!
Yaakubu Naawuni ŋɔ yuli ni gul’ a.
2O chɛ ka sɔŋsim yi o jɛmbu duu
mini Ziɔn Zoli zuɣu na ti sɔŋ a.
3O teem’ a pina zaa yɛla,
ka chɛ ka o nini tiɣ’ a sar’ shɛŋa zaa a ni zaŋdi nyɔri buɣim.
4O tim’ a a suhu ni bɔri shɛli,
ka chɛ ka a ni lo nia shɛŋa zaa pali.
5O chɛ ka ti tahi a nasara dibu suhupiɛlli tahigu,
ka sa ti tuutanim’ ti Naawuni yuli zuɣu.
Yawɛ deem’ a suhigu zaa.
6Pumpɔŋɔ m baŋya ni Yawɛ ni sɔŋ o ni pii na’ so ŋɔ;
o ni be o daalizanda din be kasi la ni ka garig’ o,
ka chɛ ka o nudirigu sɔŋ o ka o di nasara din galisi.
7Ninvuɣ’ shɛb’ malila bɛ chɛchɛbunsi nyuri bara;
ka shɛb’ mi mali bɛ yuri nyuri bara,
amaa tinim’ malila Yawɛ ŋun nyɛ ti Naawuni ŋɔ yuli nyuri bara.
8Bɛ ni tarigi lɛb’ lu,
amaa tinim’ ni yiɣisimi ʒe tibi.
9Yawɛ, tim’ naa maa nasara;
ka garigi ti saha shɛli ti yi ti kuhi bol’ a.",https://www.bible.com/bible/2264/PSA.20.DBWDB
YILA 21,"Nasara dibu Wumpaɣibo
1Yawɛ, a kpiɔŋ zuɣu ka naa mali suhupiɛlli;
a sɔŋsim zuɣu ka o mali suhupiɛlli pam maa.
2A ti o o suhu ni bɔri shɛli;
ka bi mɔŋ o o ni suh’ a bɔri binshɛli.
3Dama a zaŋ alibarika pam na ti ti o;
ka zaŋ salima alali nam zuɣupiligu pil’ o.
4O suh’ a nyɛvili, ka a ti o li;
ka di nyɛ nyɛvil’ wɔɣinli din ka bahigu.
5A sɔŋsim zuɣu ka o jilima galisi;
ka a chɛ ka o yuli du ka o nam mali dariza.
6A niŋ alibarika niŋ o ni sahakam;
a chɛ ka o mali suhupiɛlli din yi a sanna.
7Dama naa maa niŋla Yawɛ naani;
ka Zallakudura Naa yurilim maŋli la zuɣu
chɛ ka binshɛli ku tooi vuug’ o.
8A nuu ni bo n-nya a dimnim’ zaa.
A nudirigu ni bo n-nya ninvuɣ’ shɛb’ bɛn zaa je a.
9A yi ti yi palo, a ni bahi
ba yoli kaman buɣim n-di ba la.
Yawɛ ni bahi ba yoli zaa o suhuyiɣisili puuni,
ka buɣim di ba.
10A ni ku bɛ zuliya bɛn be dunia ŋɔ ni,
ka yihi bɛ bihi ninsalinim’ ni.
11Bɛ yi lo nia biɛɣu zaŋ chaŋ a polo,
ka lo ni bɛ yi a nyaaŋa n-niŋ a shɛli,
bɛ ku di nasara.
12Dama a ni kpuɣ’ a piɛma tiri ba,
ka bɛ ŋmaligi guui.
13Yawɛ, a nyari paɣibu a kpiɔŋ zuɣu!
Ti ni yili yila paɣ’ a yiko maa.",https://www.bible.com/bible/2264/PSA.21.DBWDB
YILA 22,"Muɣisigu kuhigu mini wumpaɣibo yilli
1 N Naawuni, n Naawuni, bɔ n-niŋ ka a zaŋ ma bahi?
Bɔ n-niŋ ka a be katiŋ’ ka chɛ ma sɔŋbu n ŋuhigu yɛtɔɣa ŋɔ saha.
2N Naawuni, n kuhi bol’ a wuntaŋ’ ni, amaa ka a bi garigi ma;
ka n kuhi bol’ a yuŋ, ka bi nya gom gbihi.
3Amaa nyini n-nyɛ ŋun be kasi,
ka ʒi a nam ʒiishee, ka Izraɛlnim’ paɣir’ a.
4Nyin’ ka ti yaannim’ daa niŋ naani;
ka bɛ ni daa niŋ a naani maa zuɣu daa chɛ ka a tiligi ba.
5Bɛ daa kuhi bol’ a, ka a fa ba bahi;
bɛ daa niŋ a naani ka bi di vi.
6Amaa n ŋmanila zunzuli, ka pa ni ninsala;
ka n tab’ ʒiɛm ma, ka niriba maani ma ansarisi!
7 Bɛnkam zaa nya ma kul maani ma la ansarisi;
ka mɛrigiri bɛ noya niŋdi ma, ka viini bɛ zuɣuri niŋdi ma ka yɛra,
8 “Zaŋm’ a yɛla niŋ Yawɛ nuu ni; ka chɛ ka o tilig’ a.
Chɛ ka o fa o nini ni tiɣi so bahi.”
9Amaa nyini n-daa yihi ma m ma pul’ ni na;
nyini n-daa chɛ ka m mɔɣi m ma bihim baai.
10Bɛ ni dɔɣ’ ma dahin’ shɛli zaŋ na hal ni pɔŋɔ,
nyini ka n zaŋ mmaŋ’ dalim,
ka m ma ni dɔɣ’ ma hal ni zuŋɔ, nyini n-kul nyɛ n Naawuni.
11Di be katiŋ’ ka chɛ ma,
dama muɣisigu be yoma,
ka so kani ŋun ni sɔŋ ma.
12Naɣilahi pam n-teei gili ma.
Bashan naɣilahi bɛn mali kpiɔŋ n-kul teei gili ma.
13Bɛ yaala bɛ noya gu ma.
Bɛ bemi kaman gbuɣinli ŋun bɔri ni o dari tɔhi ma, ka ŋumdi la.
14Bɛ kpaai ma mi bahi kaman kom la,
ka n kɔbituɣa zaa miligimiligi;
ka n suhu be kaman kpam din nyɛligi la
n nyɔɣu ni.
15N yaa kuumi kaman salichee la,
ka n zilinli chaŋ ti tabili n yɛno;
a zaŋ ma sɔŋ la kum taŋkpaɣu ni.
16Bahi n-kul gili ma;
tuumbiɛtumdiba pam n-teei gili ma.
Bɛ malila binyara kuhiri n nuhi mini n naba.
17N kɔba zaa kul yimi paya.
Bɛ kul kpaala bɛ nina kpa ma lihiri ma.
18 Bɛ to tɛte di m binyɛrigu,
ka piri n situra ti taba.
19Yawɛ, di be katiŋ’ ka chɛ ma,
n sɔŋda, kamina yomyom ti sɔŋ ma.
20Tiligim’ ma takɔb’ kum ni,
fam’ n nyɛvili baa nuu ni bahi.
21Fam’ ma gbuɣinli nol’ ni bahi!
Fam’ ma yɔnaɣilahi yila ni bahi.
22 N ni yɛli m mabi’ dɔbba ni paɣiba a yɛla;
N ni paɣ’ a a jɛmbu laɣiŋgu ni;
23Yinim’ bɛn jɛmdi Yawɛ ŋɔ, paɣimiy’ o!
Yinim’ bɛn zaa nyɛ Yaakubu zuliya ŋɔ, timiy’ o jilima!
Yinim’ bɛn zaa nyɛ Izraɛl zuliya ŋɔ, lumiy’ o sizuura.
24O na ʒi n-zaɣisi bee n-siŋ ninvuɣ’ so ŋun nyari nahiŋgu;
bee n-chɛ ka o baɣa ka n ni.
O mi bi lɛbir’ o nyaaŋa biriti ma,
amaa n yi kuhi niŋ o bɔri sɔŋsim, o wumda.
25A sani ka n ni paɣir’ a shɛm yirina a niriba laɣiŋgu tital’ ni;
ka n ni mali n ni pun po pɔri ni m mali sara shɛli
ninvuɣ’ shɛb’ bɛn lur’ a sizuura sani la.
26Nandaamba ni ti di n-tiɣi;
ka ninvuɣ’ shɛb’ bɛn jɛmdi Yawɛ ni paɣ’ o.
Naawuni chɛ ka yi kul tɔŋdi sahakam.
27Dunia ŋɔ luɣ’ shɛlikam nim’ zaa ni ti teei,
ka ŋmaligi lab’ Yawɛ sanna,
ka zuliya kam niriba zaa ni ti jɛm’ o.
28Dama Yawɛ n-nyɛ naa,
ŋuna n-su zuliya kam zaa.
29Dunia ŋɔ wɔɣira zaa ni ti gbani n-jɛm’ o;
bɛnkam zaa nyɛ bɛn ni ti dɔni taŋkpaɣu ni ni ti gban’ o tooni,
ka n ti beni sahakam.
30Ʒiɛmana din kanna niriba ni ti jɛm o;
bɛ ni ti yɛli ʒiɛman’ shɛŋa din kanna niriba ti Duuma yɛla.
31Bɛ ni ti mol’ o tiliginsim yɛla molo bɛ ni na bi dɔɣi
ninvuɣ’ shɛb’ sani yɛra, o pun niŋ li.",https://www.bible.com/bible/2264/PSA.22.DBWDB
YILA 23,"Yawɛ ŋun nyɛ ti gula
1Yawɛ n-nyɛ ŋun guli ma kaman piɛgula ni guli piɛri shɛm la,
ka binshɛli bi poori ma.
2 O chɛ ka n dooni momaha ni.
O zaŋdi ma tahiri kom din do baalim shee.
3O labisi n yaa ti ma.
O wuhi ma soya din tuhi
o yuli zuɣu.
4Hal n yi bela kum vinvamli zibisim ni chana,
n ku zo shɛli dabiɛm; dama a be n sani.
A jaaŋgbee min’ a piɛgul’ jaaŋgbee la
nyɛla din kpaŋsiri n suhu.
5A niŋ bindirigu zali n tooni n dimnim’ ninni.
A niŋ kpam ʒe n zuɣu.
A chɛ ka m pipia pali hal ti puuri bahira.
6Yɛlimaŋli, zaɣ’ viɛlli mini yurilim din galisi
kul ni be m biɛhigu ni n nyɛvili ni zaa,
ka n kul ni be Yawɛ jɛmbu duu
hal ni saha din ka bahigu.",https://www.bible.com/bible/2264/PSA.23.DBWDB
YILA 24,"Natitali yɛla
1 Yawɛ n-su tiŋgbani ŋɔ mini binshɛɣukam din be di ni;
ka su dunia ŋɔ mini bɛnkam zaa be di ni.
2Ŋuna n-nam li pa teeku zuɣu,
ka chɛ ka di pa mɔɣa zuɣu.
3Banima n-lee ni tooi du n-tam Yawɛ dabol’ la zuɣu?
Bee banima n-lee ni tooi zan’ o luɣ’ kasi la shee?
4 Ninvuɣ’ shɛb’ bɛn nuhi bi tum daɣiri tuma mini daɣiri ni
ka shɛb’ suhuri ni, ka bɛ bi jɛmdi buɣa,
ka mi bi doli yɔhiŋgu soli alikauli lɔbu ni.
5Bɛ ni nya alibarika Yawɛ sani,
ka yi taali ni Naawuni ŋun nyɛ bɛ tiliginsim ŋɔ sani.
6Lala niriba n-nyɛ bɛn jɛmd’ o,
bɛna n-lan nyɛ bɛn jɛmdi Yaakubu Naawuni ŋɔ.
7Dunoya, yoomiya yomyom!
Duno’ kurisi ŋɔ, yoomiya!
Ka Na’ so ŋun mali jilima ŋɔ gari kpɛna.
8Ka ŋuni n-lee nyɛ Na’ so ŋun mali jilima maa?
Yawɛ ŋun mali kpiɔŋ mini yaa maa.
Yawɛ ŋun mali yaa tɔbu ni maa.
9Dunoya, yoomiya yomyom!
Duno’ kurisi ŋɔ, yoomiya,
ka Na’ so ŋun mali jilima maa gari kpɛna.
10Ŋuni n-lee nyɛ Na’ so ŋun mali jilima maa?
Yawɛ ŋun nyɛ Tɔbbihi Naa ŋɔ
n-nyɛ Na’ so ŋun mali jilima maa.",https://www.bible.com/bible/2264/PSA.24.DBWDB
YILA 25,"Sowuhibo mini gulibu yɛla Wunsuhigu
1Yawɛ, nyini ka n suhira.
2N Naawuni, nyini ka n niŋ naani.
Di chɛ ka n di vi;
a mi di chɛ ka n dimnim’ di nasara ka chɛ ma.
3Di chɛ ka ninvuɣ’ shɛb’ bɛn zaa niŋ a naani di vi;
amaa chɛ ka ninvuɣ’ shɛb’ bɛn taari duŋ niŋd’ a
ka di ka daliri la n-di vi.
4Yawɛ, wuhim’ ma a soya,
ka chɛ ka m baŋ li.
5Chɛ ka n doli a yɛlimaŋli la, ka a wuhi ma,
dama nyini n-nyɛ n tiliginsim Naawuni.
Nyin’ ka n niŋ naani dabisili puuni zaa.
6Yawɛ, teem’ a nambɔzɔbo min’ a yurilim maŋli la yɛla;
dama di nyɛla din daa pun beni kurimbuni ha.
7Chɛli n ni daa tum alahichi shɛŋa
mini tuumbiɛ’ shɛŋa m bipalital’ ni la taali.
Yawɛ, a yurilim maŋli min’ a nirilim zuɣu, teemi n yɛla!
8Yawɛ nyɛla ŋun be tibi ni ŋun niŋdi din viɛla,
dinzuɣu ka o wuhiri alahichinima di soli maa.
9O wuhiri ninvuɣ’ shɛb’ bɛn siɣisiri bɛmaŋa din tuhi,
ka wuhiri ba o soli.
10Yawɛ soya zaa nyɛla yurilim maŋli mini ʒiɛyimtali soya
ninvuɣ’ shɛb’ bɛn gbib’ o daalikauli min’ o zaligunim’ sani.
11Yawɛ, chɛli n taali a yuli zuɣu,
dama n daalahichi galisiya pam.
12Ninvuɣ’ shɛb’ bɛn zɔri Yawɛ,
bɛna ka o wuhiri di ni simdi ni bɛ doli so’ shɛli.
13Bɛ nyɛla bɛn ni tɔŋda,
ka bɛ bihi ti su tiŋgbɔŋ ŋɔ.
14Ninvuɣ’ shɛb’ bɛn jɛmdi Yawɛ, bɛna n-nyɛ o zɔnima,
ka o kahigir’ o daalikauli wuhiri ba.
15N kul zaŋ n nina kpala Yawɛ,
dama ŋuna n-ni yihi n naba zana ni.
16Ŋmaligim’ m polo na n-zo ma nambɔɣu;
dama m bela n ko ka be nahiŋgu ni.
17Yihim’ yɛlimuɣisira n suhu ni,
ka yihi ma n nandahima ni.
18Lihimi n nahiŋgu mini n wahala ŋɔ,
ka chɛ n daalahichi zaa.
19Nyam’ n dimnim’ ni galisi shɛm;
ka nya bɛ ni je ma pam shɛm.
20Guli ma, ka fa ma bahi;
di chɛ ka n di vi, dama a sani ka n zona ti sɔɣi.
21Chɛ ka n galimi kalinsi mini m biɛhigu din tuhi gbib’ ma,
dama nyini ka n niŋ naani.
22Naawuni, tiligim’ Izraɛlnim’
bɛ wahala zaa ni.",https://www.bible.com/bible/2264/PSA.25.DBWDB
YILA 26,"Wuntizɔra Wunsuhigu
1Yawɛ, zanimi n nyaaŋa ni n ka taali;
dama galimi ka m biɛhigu ni.
N niŋ Yawɛ naani ka bi tiriti gbini.
2Yawɛ, zahimmi ma, ka buɣisi ma nya;
buɣisim’ n suhu mini n tɛha.
3A yurilim maŋli la kul bela n tooni,
ka n dol’ a ni ʒiɛyimtali.
4M bi ʒiini ninvuɣ’ yoya sani,
bee ka m mini bilikɔɣinim’ ti mali jina ni taba.
5N je tuumbiɛtumdiba;
ka m mi bi ʒiini ninvuɣ’ biɛri sani.
6Yawɛ, m paɣi n nuhi wuhi ni n ka taali,
ka chani gind’ a sara maligu bimbini
7n-yiini wumpaɣibo yila pampam,
ka yɛr’ a daalahiziba tuma zaa yɛla.
8Yawɛ, n yur’ a jɛmbu duu din nyɛ a ni be luɣ’ shɛli,
ka a jilima be nimaani la.
9Di kali ma pah’ alahichinim’ ni.
Di ku ma kaman ninvuɣ’ kuriba
10bɛn kul tumdi tuumbiɛri
ka deeri birapu niriba san’ la.
11Amaa man’ kul tumdila din tuhi.
Zom’ ma nambɔɣu, ka fa ma bahi.
12N naba kul ʒiɛla luɣ’ pasi shee;
ka n kul ni paɣiri nyin’ Yawɛ jɛmbu laɣiŋgu ni.",https://www.bible.com/bible/2264/PSA.26.DBWDB
YILA 27,"Wumpaɣibo Wunsuhigu
1Yawɛ n-nyɛ n neesim mini n tiliginsim;
ka ŋuni ka n lee ni zɔra?
Yawɛ n-nyɛ n nyɛvili birini;
ka ŋuni ka n lee ni zɔra?
2Ninvuɣ’ biɛri bɛn nyɛ n dimnim’
yi liri ma m-bɔri ni bɛ ku ma,
bɛ ni tuui lu.
3Hal tɔbbihi yi teei gili ma,
n ku zo dabiɛm;
ka hal bɛ ni kul lo tɔbu na ti liri ma maa zaa yoli,
n kul ni niŋ naani.
4Bin’ yini ka n suhiri Yawɛ sani,
ka n suhu kul ye di zuɣu:
dina n-nyɛ ni m be Yawɛ jɛmbu duu
hal ni n nyɛvili tariga,
ka n nya Yawɛ viɛlim,
ka jɛmd’ o o jɛmbu duu puuni.
5Muɣisigu nyabu dali,
o ni zaŋ ma sɔɣ’ o sɔɣisili shee,
o ni zaŋ o tanti pili ma;
ka zaŋ ma tam tampin’ shɛli din du zuɣu.
6Pumpɔŋɔ n zuɣu kul ʒiɛla ya
n-gari n dimnim’ bɛn gil’ ma.
Ka n ni mali sara o jɛmbu duu,
ka tahi suhupiɛlli tahigu;
n ni yili yila n-niɣim’ n-lɔŋni paɣi Yawɛ.
7Yawɛ, n yi ti kuhi pam niŋ a, nyin’ wummi n kuhigu maa!
Zom ma nambɔɣu, ka garigi ma!
8N suhu yɛliya, “Kamina ti jɛm o.”
Yawɛ, nyini ka n shiri ni jɛm;
9di ŋmalig’ a nini bahi kpaŋa ka chɛ ma.
Di je suli n-kari man’ ŋun nyɛ a dabili ŋɔ bahi.
Nyini m-pun nyɛ n sɔŋda.
Naawuni ŋun nyɛ n tiliginsim ŋɔ,
di chɛ ma bee n-zaŋ ma bahi.
10Di pa shɛli ka m ba mini m ma ti chɛ ma bahi,
amaa Yawɛ ŋun’ kul ni gbib’ ma.
11Yawɛ, wuhim’ ma a ni bɔri ni n niŋ shɛli,
ka zaŋ ma doli so’ viɛlli,
n dimnim’ zuɣu.
12Di zaŋ ma ti n dimnima,
dama ʒiri shɛhira diriba yiɣisimi lu n zuɣu,
bɛ suhuri kul yɛla gadama niŋbu zuɣu.
13N niŋ yɛda ni n ni be
hal ti nya Yawɛ ni yɛn niŋ alibarika niŋ o niriba ni shɛm.
14Guhimi Yawɛ,
niŋmi yaa ka mali suhukpeeni.
Guhimi Yawɛ!",https://www.bible.com/bible/2264/PSA.27.DBWDB
YILA 28,"Sɔŋsim bɔbu suhigu
1Yawɛ, nyin’ ŋun nyɛ n tampiŋ ŋɔ ka n kuhiri niŋda.
Di zaɣisi n kuhigu maa wumbu!
Dama a yi shini ma,
n ni ŋmanila kpiimba bɛn do gbala ni la.
2Wummi n suhigu shɛli n ni suhir’ a ni a zo ma nambɔɣu ŋɔ.
N kuhirimi niŋd’ a bɔri sɔŋsim;
ka kpuɣiri n nuhi zuɣusaa
tiriti a jɛmbu du’ kasi la.
3Di zaŋ ma pahi ninvuɣ’ biɛri
bɛn tumdi tuumbiɛri ni dari ma chaŋ,
bɛn tɔɣisiri bɛ ʒiʒiinitab’ suhudoo yɛtɔɣa,
amaa ka jɛlinsi be bɛ suhuri ni la.
4 Bɛ ni tum tuumbiɛ’ shɛŋa la zuɣu,
darigim’ bɛ tibili kaman bɛ tuma ni simdi shɛm.
Darigim’ bɛ tibili kaman bɛ nuhi tuma ni simdi shɛm;
tim ba bɛ tuma laara.
5Bɛ ni bi lihi nya Yawɛ ni pun tum tuun’ shɛŋa
bee n-lihi nya o nuhi tuma la zuɣu,
o ni daai ba luhi ka ku lan yiɣisi ba zali.
6M paɣiri Yawɛ;
o ni deei n suhigu shɛli n ni suhir’ o ni o zom’ ma nambɔɣu la zuɣu.
7Yawɛ n-nyɛ n kpiɔŋ ni n nyɔtaɣirigu;
ka n niŋ o naani.
Ka n nyari sɔŋsim, ka n suhu piɛla;
ka n yiini yila paɣir’ o.
8Yawɛ n-nyɛ o niriba kpiɔŋ.
Ŋuna n-nyɛ ŋun gul’ o ni pii na’ so la, ka tiligir’ o.
9Yawɛ, tiligim’ a niriba;
ka niŋ alibarika niŋ a ni su ninvuɣ’ shɛb’ maa ni.
Leem’ bɛ gula, ka lihiri ba sahakam kaman piɛgul’ ni lihir’ o piɛri shɛm la.",https://www.bible.com/bible/2264/PSA.28.DBWDB
YILA 29,"Naawuni kukoli din be pɔhim tital’ ni
1 Yinim’ bɛn be alizanda ni, paɣimiya Yawɛ,
paɣimiy’ o o jilima min’ o kpiɔŋ zuɣu.
2Paɣimiya Yawɛ yuli din mali jilima ŋɔ.
Jɛmmiya Yawɛ ni jilima din be kasi.
3Yawɛ kukoli vuri be teeku kom zuɣu;
Naawuni ŋun nyɛ jilimalan’ ŋɔ n-tahiri maa,
Yawɛ m-be ko’ titali maa zuɣu maa.
4Yawɛ kukoli nyɛla din mali yiko;
o kukoli mali jilima pam.
5Yawɛ kukoli vuri kabirila sida tihi luhira.
Yawɛ kabi Lɛbanɔn sida tihi luhi.
6O chɛ ka Lɛbanɔn zoya yiɣiri jɛmdi kaman naɣibil’ la;
ka chɛ ka Siriɔn Zoli gba yiɣiri jɛmdi kaman yɔnaɣila’ bil’ la.
7Yawɛ kukoli vuri chɛ ka saa nyaɣisira.
8Yawɛ kukoli vuri chɛ ka mɔɣu ni damda.
Yawɛ chɛ ka Kadɛshi mɔɣu ni dam.
9Yawɛ kukoli vuri chɛ ka oki tihi laani ginda,
ka chɛ ka nyɔŋ tihi vari suu.
Ka bɛnkam zaa be o jɛmbu duu puuni yɛli,
“Timiya Naawuni jilima!”
10Yawɛ ʒin’ o nam ʒiishee kokpɛɣu zuɣu.
Yawɛ n-ʒi o nam ʒiishee n-nyɛ naa ŋun kul beni sahakam.
11Yawɛ tim’ o niriba kpiɔŋ,
ka niŋ alibarika niŋ bɛ ni, ka ti ba suhudoo.",https://www.bible.com/bible/2264/PSA.29.DBWDB
YILA 30,"Wumpaɣibo suhigu
1Yawɛ m-paɣir’ a, dama nyini n-yihi ma bɔɣ’ zilinli ni na,
ka chɛ ka n dimnim’ bi di dari niŋ ma.
2Yawɛ ŋun nyɛ n Naawuni ŋɔ,
n fabili niŋ a ni a sɔŋ ma,
ka a tib’ ma.
3Yawɛ, nyini n-yihi n shia kpiimba biɛhigu shee,
a lan ti ma nyɛvili ninvuɣ’ shɛb’ bɛn pun do gbala ni la kalinli ni.
4Yinim’ bɛn nyɛ wuntizɔriba ŋɔ, yilimiya yila paɣi Yawɛ!
Paɣimiy’ o yuli din be kasi ŋɔ!
5Dama o suhuyiɣisili bi yuura,
ka o nyɛ ŋun kul niŋdi alibarika niŋdi niriba ni sahakam.
Di pa shɛli kuhigu ni beni yuŋ,
amaa ka suhupiɛlli mi be biɛɣ’ neebu ni.
6Man’ ŋuna, n tɔŋbu puuni, n daa yɛliya,
“Shɛli ku tooi nyaŋ ma.”
7Yawɛ, a nirilim niŋbu puuni,
ka a daa ba ma zali kaman zo’ shɛli din mali kpiɔŋ la;
a lɛb’ a nyaaŋa biri ma,
ka dabiɛm gbaai ma pam.
8Yawɛ, nyini ka n kumdi niŋda.
N Duuma, nyini ka n suhiri ni a zo ma nambɔɣu.
9N yi kpi n-do gballi ni,
nyɔ’ bɔ ka n kum maa lee yɛn ti a?
Taŋkpaɣu ni tooi paɣ’ a?
Di ni tooi yɛl’ a ʒiɛyimtali yɛla?
10Yawɛ, wumma, zom’ ma nambɔɣu!
Yawɛ, leemi ŋun sɔŋdi ma!
11A chɛ ka n fabila leei waa.
A piligi buɣu n zuɣu ni,
ka zaŋ suhupiɛlli zuɣupiligu pili ma.
12Dinzuɣu n shia ni paɣ’ a, ka ku shini.
Yawɛ ŋun nyɛ n Naawuni ŋɔ,
n kul ni paɣir’ a sahakam.",https://www.bible.com/bible/2264/PSA.30.DBWDB
YILA 31,"Naawuni naani niŋbu Wunsuhigu yɛla
1Yawɛ, a sani ka n zona ti sɔɣi;
di chɛ ka n di vi.
A wuntitali puuni, tiligim’ ma!
2Wummi n suhigu
ka tiligi ma yomyom!
Leemi n ni sɔɣiri tampin shɛli gbini
mini birini shɛli din mali kpiɔŋ din ni tiligi ma.
3Nyini n-shiri nyɛ n tampiŋ mini m birini;
a yuli zuɣu, be n tooni, ka wuhiri ma.
4Tiligim’ ma bɛ ni bari ma zana shɛl’ la ni;
dama nyini n-nyɛ n ni sɔɣiri so sani.
5 A nuu ni ka n zaŋ n shia niŋ;
Yawɛ ŋun nyɛ Naawuni ŋun ʒe yim ŋɔ,
nyini n-daa tiligi ma.
6A je ninvuɣ’ shɛb’ bɛn jɛmdi buɣa,
amaa nyin’ Yawɛ ka man’ niŋ naani.
7M mali suhupiɛlli, ka di niŋ ma nyaɣisim a yurilim maŋli zuɣu.
Dama a nya n ni diri wahala shɛli;
ka mi n ni be muɣisigu shɛl’ ni.
8A bi saɣi n-chɛ ka n dimnim’ gbaai ma;
a zaŋ ma zali palo ni.
9Yawɛ, zom’ ma nambɔɣu, dama m bela muɣisigu ni.
N kummi hal ka n nina ti biɛra,
ka n niŋgbuŋ gba gbarigi.
10Suhugarigu chɛmi ka n gbarigi zaa;
n kul malila nandahima m biɛhigu puuni.
Ka n ni be nandahima shɛŋa ni maa zuɣu chɛ ka
n gbarigi zaa ka n kɔba ni zaa kul chɔɣisichɔɣisi.
11N dimnim’ zaa maani ma la ansarisi,
ka n ʒiʒiinitab’ kaɣiri ma,
ka n leei binzɔrigu bɛnkam mi ma sani;
ka bɛnkam mi nya ma sol’ ni guurimi ka chɛri ma.
12Sokam zaa tamla n yɛla, kaman bɛ ni tamdi ŋun kpi yɛla shɛm la,
hal n ŋmanila salichee gba.
13Dama n wum ka niriba pam sɔɣiri yɛra;
ka dabiɛm kul be luɣilikam zaa.
Bɛ laɣimmi lo nia biɛɣu zaŋ chaŋ m polo
m-bɔri ni bɛ ku ma.
14Amaa Yawɛ, nyini ka n niŋ naani;
n yɛliya, “Nyini n-nyɛ n Naawuni.”
15N saha yɛla zaa bela a nuu ni;
tiligim’ ma n dimnim’ mini bɛn niŋdi ma alaka nuu ni.
16Niŋm’ man’ ŋun nyɛ a dabili ŋɔ nirilim;
ka tiligi ma a yurilim maŋli la zuɣu.
17Yawɛ, nyini ka n kul kuhiri boona,
di chɛ ka n di vi.
Chɛ ka ninvuɣ’ biɛri di vi;
chɛ ka bɛ fo baalim n-chaŋ ti be kpiimba biɛhigu shee.
18Chɛ ka ʒiŋmariba bɛn tɔɣisiri ʒeensi yɛtɔɣa zaŋ chaŋ
wuntizɔriba polo mini karimbaannim’ bɛn ʒiɛmdi bɛ taba la fo.
19A ni lo nia ni a niŋ bin’ suŋ shɛŋa
ti ninvuɣ’ shɛb’ bɛn lur’ a sizuura galisiya pam.
Ka a lan nyɛ ŋun lo nia ni a niŋ ninvuɣ’
shɛb’ bɛn zo na ti sɔɣ’ a sani din viɛli pam sokam zaa ninni.
20Nyini n-zaŋ ba sɔɣi sɔɣibu shee a sani,
ka ninsalinim’ ku tooi niŋ ba zaɣ’ biɛɣu.
A gbib’ ba a ni zaŋ ba niŋ a sani luɣ’ shɛli maa viɛnyɛliŋga;
ka so ku tooi paa’ ba tu ba.
21M paɣiri Yawɛ,
bɛ ni daa teei gili ma kaman tin’ shɛli bɛ ni liri,
ka o tum ma o yurilim
maŋli tuun’ shɛli din mali alahiziba la zuɣu.
22N dabeenzɔbo puuni n daa yɛliya,
“Bɛ kari ma a sani tahi katiŋa.”
Amaa ka n daa kuhi niŋ a bɔri sɔŋsim,
ka a daa wum n ni kuhi niŋ a ni a zo ma nambɔɣu maa.
23Yinim’ bɛn nyɛ wuntizɔriba, Yumiya Yawɛ!
Yawɛ guli ninvuɣ’ shɛb’ bɛn ʒe yim,
amaa ka darigiri ninvuɣ’ so ŋun nyɛ karimbaandan’ tibili pam.
24Yinim’ bɛn zaa mali tahima zaŋ chaŋ Yawɛ sani ŋɔ,
maliya kpiɔŋ mini suhukpeeni.",https://www.bible.com/bible/2264/PSA.31.DBWDB
YILA 32,"Alahichi kahigi wuhi mini taali chɛ m-paŋ
1 Bɛ ni chɛ ninvuɣ’ shɛb’ daalahichi,
ka bɛ daalahichi maa kpihim, mali alibarika.
2Yawɛ ni bi maani ninvuɣ’ shɛb’ taali laasabu mini yɔhiŋgu
ni ka ninvuɣ’ shɛb’ biɛhigu ni mali alibarika.
3N ni daa bi yɛli shɛli zaŋ chaŋ n daalahichi polo,
n kɔba ni daa chɔɣisimi,
ka n kul ŋuhiri hal ka wuntaŋ’ ti lu.
4Wuntaŋ’ ni mini yuŋ zaa, a kul darigirila n tibili;
ka n kpiɔŋ zaa naai kaman wuuni saha tulim
ni nyuuri mahili shɛm la.
5Ka n daa kahigi n daalahichi wuh’ a;
ka bi sɔɣi n ni tum taal’ shɛŋa.
N daa yɛliya, “Yawɛ, n ni kahigi n daalahichi maa wuh’ a,”
ka a daa chɛ n daalahichi maa zaa.
6Dinzuɣu chɛ ka wuntizɔriba zaa suh’ a bɛ muɣisigu saha,
ka kokpɛɣu din mali kpiɔŋ ku paai ba.
7Nyini n-nyɛ n ni sɔɣiri so sani.
A nyɛla ŋun gbib’ ma wahala ni,
ka chɛ ka faako yila gili ma.
8Yawɛ yɛliya, “N ni wuh’ a so’ shɛli a ni yɛn doli;
n shiri ni wuh’ a a ni yɛn niŋ shɛm ka gul’ a.
9Di benya kaman wɔhu bee buŋa bɛn be ʒilinsi ni la,
bɛ ni zaŋdi galige n-lɛri shɛb’ pɔi ka bɛ naanyi tumdi
bɛ laamba yubu la.”
10Ninvuɣ’ biɛɣu ni di wahala pam,
amaa ninvuɣ’ shɛb’ bɛn niŋ Yawɛ naani,
o yurilim maŋli ni be bɛ sani.
11Yinim’ bɛn nyɛ wuntizɔriba ŋɔ,
chɛliya ka yi suhuri piɛl’ Yawɛ sani, ka mali suhupiɛlli.
Yinim’ bɛn be tibi yi suhuri ni mi,
tahimiya suhupiɛlli tahigu.",https://www.bible.com/bible/2264/PSA.32.DBWDB
YILA 33,"Wumpaɣibo yilli
1Yinim’ wuntizɔriba, tahimiya suhupiɛlli tahigu Yawɛ sani.
Di simdi ni ninvuɣ’ shɛb’ bɛn biɛhigu be tibi paɣir’ o.
2Ŋmɛmiya biɛri paɣi Yawɛ,
ka ŋme mɔɣilɔnim’ din mali mihi piapia paɣ’ o.
3Yilimiya yil’ palli,
ka ŋme mɔɣilɔnim’ viɛnyɛliŋga n-yo suhupiɛlli vuri paɣ’ o!
4Dama Yawɛ yɛligu nyɛla din be tibi,
ka o tuma zaa nyɛ din tuhi.
5O yuri wuntitali mini yɛlimaŋli.
Yawɛ yurilim maŋli kul palila dunia ŋɔ ni.
6Yawɛ nol’ ni yɛligu ka o daa zaŋ nam zuɣusaa.
Yawɛ nol’ ni yɛligu ka o daa zaŋ nam
wuntaŋa mini goli ni saŋmarisi zaa.
7O daa laɣim teeku kom kaman luɣuluɣu ni kom la n-sɔŋ luɣ’ yini.
O daa nam bula niŋ di biɛhigu shɛhi.
8Dunia ŋɔ binshɛɣukam zaa, zomiya Yawɛ!
Dunia ŋɔ salinim’ zaa, lumiy’ o sizuura!
9Dama o daa yɛlimi, ka di niŋ.
O daa zal’ li zaligu, ka di ba n-zani.
10Yawɛ chɛ ka zuliya balibu kam nianim’ kpalindi yoli;
ka lan chɛ ka bɛ ni lo nia ni bɛ niŋ shɛm zaani soli.
11Amaa Yawɛ ni lo nia shɛŋa nyɛla din kul ʒiɛya sahakam.
Ka o suhu ni tɛha ni nyɛ shɛm kul ni be ʒiɛmani kam ni.
12Zuliya shɛb’ bɛn Naawuni nyɛ Yawɛ mali alibarika;
ka o ni pii ninvuɣ’ shɛba n-leeg’ o niriba mali alibarika.
13Yawɛ bela alizanda ni,
ka lihiri dunia ŋɔ ni na n-nyari ninsalinim’ zaa.
14O ʒila o nam ʒiishee, ka lihirina
n-nyari ninsalinim’ zaa bɛn be dunia ŋɔ ni.
15Ŋuna n-nam bɛ zaa suhuri,
ka mi bɛ ni niŋdi shɛlikam zaa.
16Naa bi diri nasara tɔb’ ni la o tɔbbihi galisim zuɣu,
ka tɔbutuhiri’ biiŋa mi bi diri nasara la o kpiɔŋ zuɣu.
17Ka tɔbutuhiri’ yuri ku tooi ti nir’ nasara,
ka bɛ kpiɔŋ din galisi pam la ku tooi tiligi so.
18Yɛlimaŋli, Yawɛ nyɛla ŋun guli ninvuɣ’ shɛb’ bɛn lur’ o sizuura
mini bɛn mali tahima zaŋ chaŋ o yurilim maŋli ŋɔ polo,
19ni o tiligi ba kum ni,
ka dihiri ba kum saha.
20Yawɛ sani ka ti mali tahima.
Ŋuna n-nyɛ ti sɔŋsim mini ti nyɔtaɣirigu.
21Ti mali suhupiɛlli o zuɣu,
ti ni niŋ o yuli din be kasi ŋɔ naani zuɣu.
22Yawɛ, chɛ ka a yurilim maŋli ŋɔ kul be ti sani,
ti ni mali tahima a san’ la zuɣu.",https://www.bible.com/bible/2264/PSA.33.DBWDB
YILA 34,"Naawuni paɣibu o zaɣisuntali tumbu zuɣu
1N kul ni paɣiri Yawɛ sahakam.
O paɣibu yɛla kul ni be n nol’ ni sahakam.
2N kul ni nyuri bara Yawɛ zuɣu.
Chɛ ka bɛn nyari nahiŋgu wum li ka mali suhupiɛlli!
3Pahimiya n zuɣu ka ti tibigi Yawɛ,
ka chɛliya ka ti laɣim duh’ o.
4N suhi Yawɛ, ka o deei n suhigu;
ka yihi ma n dabeenzɔbo zaa ni.
5Lihimiy’ o ka mali suhupiɛlli;
ka vi ku be yi ninni.
6Tarim’ ŋɔ daa kuhiya, ka Yawɛ wum,
ka yih’ o o muɣisigu kam zaa ni.
7Yawɛ malaika kul gulila
ninvuɣ’ shɛb’ bɛn lur’ o sizuura; ka fari ba bahira.
8 Buɣisim’ nya Yawɛ ni viɛli shɛm;
ninvuɣ’ shɛb’ bɛn zo nti sɔɣ’ o sani mali alibarika.
9Yinim’ bɛn nyɛ Yawɛ ninvuɣ’ gahinda ŋɔ, lumiy’ o sizuura;
dama ninvuɣ’ shɛb’ bɛn lur’ o sizuura binshɛli bi poori ba.
10Gbuɣim’ pola mi n-ti kɔŋ bindirigu dira, ka kum mali ba;
amaa ninvuɣ’ shɛb’ bɛn jɛmdi Yawɛ bɛn’ kul ku kɔŋ binsuma.
11M bihi, kamiyana nti wum n ni yɛn yɛli ya shɛm ŋɔ;
n yɛn wuhi ya la Yawɛ sizuura lubu.
12 Yi ni ŋuni n-lee bɔri nyɛvili,
ka bɔri ni o mali nyɛvili wɔɣinli,
n-di din viɛli nyaɣisim?
13Di simdi ni dilan’ gbaag’ o zilinli ni yɛtɔɣ’
biɛri tɔɣisibu mini ʒiŋmabo.
14Zom’ ka chɛ zaɣ’ biɛɣu, ka tummila din viɛla;
bom’ suhudoo n-gbibi li.
15Yawɛ nina kul kpala wuntizɔriba,
ka gbilisir’ o tibili wumdi bɛ kuhigu.
16Yawɛ je tuumbiɛtumdiba.
O bɔri ni o kpihim bɛ birili dunia ŋɔ ni.
17Wuntizɔriba yi kumdi bɔri sɔŋsim, Yawɛ wumda,
ka yihiri ba bɛ muɣisigu kam zaa ni.
18Yawɛ miri ninvuɣ’ shɛb’ bɛn suhuri saɣim,
ka tiligiri ninvuɣ’ shɛb’ bɛn yihi tahima.
19Wuntizɔriba muɣisigu galisiya pam,
amaa Yawɛ yihiri ba di zaa ni.
20 O kul gbibila bɛ kɔba zaa,
ka di zaɣ’ yini gba ku kabigi.
21Zaɣ’ biɛɣu ni ku ninvuɣ’ biɛri,
ka ninvuɣ’ shɛb’ bɛn je wuntizɔriba ni nya tibidarigibo.
22Yawɛ tiligir’ o daba nyɛviya;
ka bɛnkam zo nti sɔɣ’ o sani so ku nya tibidarigibo.",https://www.bible.com/bible/2264/PSA.34.DBWDB
YILA 35,"Sɔŋsim bɔbu wunsuhigu
1Yawɛ, chɛ ka a mini bɛn vari ma la va;
ka chɛ ka a mini bɛn tuhiri ma la tuhi!
2Zaŋm’ a gbaɣino min’ a nyɔtaɣirigu
yiɣisi zani sɔŋ ma.
3Kpuɣim’ a kpan’ titali min’ a kpam’ bila
n-lu ninvuɣ’ shɛb’ bɛn kariti doli ma la zuɣu;
ka yɛli ma,
“Mani n-nyɛ a tiligira.”
4Chɛ ka ninvuɣ’ shɛb’ bɛn bɔri ni bɛ ku ma la
kɔŋ nasara, ka di vi!
Chɛ ka ninvuɣ’ shɛb’ bɛn lo nia biɛɣu
zaŋ chaŋ m polo la birim ka ŋmaligi labi.
5Chɛ ka bɛ be kaman wurigu la pɔhim tooni,
ka Yawɛ malaika kari ba bahi.
6Chɛ ka bɛ sol’ zuɣu zibisi ka sarigira,
ka Yawɛ malaika kariti doli ba,
7dama bɛ bari ma la zana,
ka gbi bɔɣ’ zilinli sɔŋ ni bɛ di n nyɛvili,
ka di ka daliri.
8Chɛ ka din ni bahi ba yoli kana nti bahi ba yoli libigi ba;
ka chɛ ka bɛ ni bari tɔn’ shɛŋa la ŋmaligi gbahi ba,
ka chɛ ka bɛ lu di ni bahi yoli!
9Di saha n suhu ni ti paligi Yawɛ zuɣu,
ka m mali suhupiɛlli o ni tiligi ma zuɣu.
10Ka n ni ti yɛli ni n suhu zaa,
“Yawɛ, ŋuni n-lee beni ŋ-ŋman’ a?
Nyini n-nyɛ ŋun fari bɛn ka yaa kpiɔŋlaannim’ nuu ni bahira,
ka lan nyɛ ŋun fari nandaamba bɛn nahindi ba
nuu ni bahira.”
11Ninvuɣ’ biɛri diri ma shɛhira biɛri,
ka wuhi ni n tum tuumbiɛ’ shɛŋa, ka n ʒi di yɛla.
12Bɛ zaŋla zaɣ’ biɛɣu n-yo ma zaɣ’ viɛlli samli,
ka n lan ka tahima yaha.
13Amaa ka bɛn’ daa ti biɛra,
ka man’ yɛla buɣu ka lo noli
n-zaŋ n zuɣu ba tiŋ’ suhiri Naawuni;
14ka di be kaman n zo sumo bee m mabia zuɣu
ka m mali nandahima maa.
N daa kul gbami ni suhugarigu,
ka chani gindi fabindi kaman ninvuɣ’ so ŋun ma kpi.
15Amaa ka man’ ti tuui,
ka bɛn’ laɣimmi mali suhupiɛlli di zuɣu;
ka lan laɣim lu n zuɣu.
Ka ninvuɣ’ yoya pahi
m-maani ma ansarisi ka bi chɛra.
16Bɛ nyɛla bɛn kul maani ma ninʒeensi ansarisi ka bi chɛra,
ka dimdi bɛ nyina niŋdi ma.
17Yawɛ, a kul yɛn lihiri yɛlli maa la hal ni bɔ saha?
Fam’ ma ninvuɣ’ shɛb’ bɛn bɔri ni bɛ ku ma maa nuu ni bahi.
Fam’ n nyɛvili gbuɣima maa nuu ni bahi!
18N ni puh’ a salo laɣiŋgu ni;
n shiri ni paɣ’ a salo ni.
19 Di chɛ ka n dimnim’ bɛn nyɛ ʒiŋmariba la nyaŋ ma, ka di dari niŋ ma;
a mi di chɛ ka bɛn je ma ka di ka daliri la chani n-kaɣiri bɛ nina lihiri ma.
20Bɛ bi tɔɣisiri suhudoo yɛtɔɣa;
amaa bɛ nyɛla ʒiŋmariba bɛn tɔɣisiri ʒiri yɛtɔɣ’ shɛŋa din bi niŋ kamaata
zaŋ chaŋ ninvuɣ’ shɛb’ bɛn be baalim be tiŋgbɔŋ ŋɔ ni polo.
21Bɛ kul yɛla bɛ noya jɛndi ma,
ka yɛra, “Iin, Iin, ti nini nya li!”
22Yawɛ, amaŋmaŋ’ nini nyaya, di zaŋ li shini!
N Duuma, di be katiŋ’ ka chɛ ma!
23Yiɣisim’ zabi n zuɣu, n Duuma ni n Naawuni!
Yiɣisim’ mali n yɛla maa ti ma!
24Yawɛ ŋun nyɛ n Naawuni ŋɔ,
a wuntitali biɛhigu la zuɣu, karimi saria n-ti ma nasara;
di chɛ ka n dimnim’ di suhupiɛlli dari niŋ ma.
25Di chɛ ka bɛ ŋmaligi yɛli bɛ suhuri ni,
“Mbo, ti suhuyubu niŋya!”
A mi di chɛ ka bɛ yɛli, “Ti nyaŋ o!”
26Chɛ ka ninvuɣ’ shɛb’ bɛn zaa mali suhupiɛlli
n zaɣ’ biɛɣu nyabu zuɣu la di vi ka birim.
Chɛ ka ninvuɣ’ shɛb’ bɛn duhiri bɛmaŋ’ n san’ la nya filiŋ ka di vi.
27Chɛ ka ninvuɣ’ shɛb’ bɛn bɔri n nasara dibu la
suhuri paligi ka bɛ tahiri suhupiɛlli tahigu
yɛri sahakam, “Yawɛ ŋun bɔr’ o dabili nasara
dibu ŋɔ galisiya pam!”
28Di saha maa ka n ni tɔɣis’ a wuntitali yɛla,
ka tɔɣis’ a paɣibu yɛla dabisi’ muni zaa puuni.",https://www.bible.com/bible/2264/PSA.35.DBWDB
YILA 36,"Ninsal’ ninvuɣ’ biɛtali
1 Alahichi nyɛla din tɔɣisiri
ninvuɣ’ biɛri yɛtɔɣa bɛ suhuri puuni.
Bɛ nyɛla bɛn bi luri Naawuni sizuura bɛ suhuri ni.
2Dama bɛ nyurila bara zaŋ chaŋ bɛmaŋmaŋ’ biɛhigu polo,
ka tɛhiri ni Naawuni ku tooi nya bɛ tuumbiɛri maa, ka kari ba saria di zuɣu.
3Bɛ yɛtɔɣa nyɛla ninvuɣ’ biɛtali yɛtɔɣa, ka ʒiri gba be di ni;
ka bɛ je ni bɛ tum yɛm tuma ni din viɛla.
4Bɛ nyɛla ninvuɣ’ shɛb’ bɛn dooni bɛ gom shee n-lɔri nia biɛri.
Bɛ bi zaŋ bɛmaŋ’ zali so’ viɛlli zuɣu;
bɛ mi bi zaɣisiri din nyɛ zaɣ’ biɛɣu.
Naawuni zaɣ’ viɛlli yɛla
5Yawɛ, a yurilim maŋli la kul dumi hal ti kpe zuɣusaa;
ka a ʒiɛyimtali mi du hal ni sagbana ni.
6A wuntitali ŋmanila zoya din du pam;
ka a saria karibu ŋmani teeku bulli din zilim pam.
Yawɛ, nyini n-nyɛ ŋun tiligiri ninsalinim’ zaŋ tabili binnɛma.
7Naawuni, a yurilim nyɛla yurilim maŋli!
Ninsalinim’ zaa ni tooi sɔɣ’ a kpiŋkpama mahim.
8A yiŋ’ bindira din galisi la ka bɛ dira;
ka a tiri ba bin’ suma din be kaman
mɔɣili kom din zɔra ka bɛ nyura.
9Dama a sani ka nyɛvili kɔbilisirim be.
A neesim zuɣu ka ti nyari neesim.
10Na kul yum’ ninvuɣ’ shɛb’ bɛn be tibi bɛ suhuri ni la,
ka ʒe yim zaŋ chaŋ ninvuɣ’ shɛb’ bɛn be tibi bɛ suhuri ni la polo.
11Di chɛ ka karimbaannim’ zaŋ bɛ naba du n-tam n zuɣu nɔra
bee n-chɛ ka ninvuɣ’ biɛri zaŋ bɛ nuhi kari ma.
12Nimaani ka tuumbiɛtumdiba la lu n-doya.
Bɛ daai ba mi luhi ka bɛ kɔŋ yiɣisibu.",https://www.bible.com/bible/2264/PSA.36.DBWDB
YILA 37,"Ninvuɣ’ biɛri mini wuntizɔriba yɛla
1Di chɛ ka ninvuɣ’ biɛri yɛla muɣis’ a;
a mi di zabiri bɛn tumdi tuumbiɛri nyuli.
2Dama bɛ ni zaɣi kaman mɔri la;
ka suui kaman vari la.
3Niŋmi Yawɛ naani, ka tummi din viɛla;
ka lala niŋbu chɛ ka a be tiŋgbɔŋ ŋɔ ni ka shɛli ku niŋ a.
4Mali suhupiɛlli Yawɛ sani,
ka o ti a a suhu ni bɔri shɛli.
5Zaŋm’ amaŋa n-niŋ Yawɛ nuu ni;
ka niŋ o naani ka o tum di ni simdi ni o tum shɛm.
6O ni chɛ ka a wuntitali ne kaman wuntaŋ’ la,
ka chɛ ka a yɛlimaŋli be kaman wuntaŋ’ zuɣusaa saha neesim ni be shɛm la.
7Be baalim Yawɛ sani, ka di suɣilo guhir’ o;
di chɛ ka ninvuɣ’ shɛb’ bɛn lɔri nia biɛri tɔŋsim yɛla muɣis’ a.
8Chɛli sujee mini suhuyiɣisili.
Chɛli suhuyiɣisili, dama di nyɛla din kpɛhiri nir’ zaɣ’ biɛɣu ni.
9Yawɛ ni ti kari ninvuɣ’ biɛri bahi,
amaa ninvuɣ’ shɛb’ bɛn niŋ o naani ni ti su tiŋgbɔŋ ŋɔ.
10Di ku yuui ka ninvuɣ’ biɛri vuui;
hal a yi lihi viɛnyɛliŋga m-bo ba, bɛ ku beni.
11 Amaa tarimba ni ti su tiŋgbɔŋ ŋɔ,
ka tɔŋ pam, ka mali suhupiɛlli.
12Ninvuɣ’ biɛri lɔri nia biɛri zaŋ chaŋ wuntizɔriba polo,
ka dimdi bɛ nyina niŋdi ba.
13Amaa Yawɛ kul larila ninvuɣ’ biɛri maa,
dama o mi ni bɛ biɛɣu kanna.
14Ninvuɣ’ biɛri ŋɔhi bɛ takɔbiri ka guri bɛ tɔbiri
ni bɛ nyaŋ faranim’ mini nandaamba,
ka ku ninvuɣ’ shɛb’ bɛn tumdi din tuhi.
15Bɛmaŋmaŋ’ takɔbiri maa ni ŋmaligi ku ba;
ka Naawuni kabisi bɛ tɔbiri maa.
16Wuntizɔra ni mali shɛli ka di
pɔra so ninvuɣ’ biɛri daazichi pam.
17Dama ninvuɣ’ biɛri bɔɣiri ni ti kabi.
Amaa Yawɛ ni sɔŋ wuntizɔriba.
18Yawɛ baɣa be ninvuɣ’ shɛb’ bɛn ka galimi ni sahakam,
ka bɛ zuliya kul ni beni hal ni saha din ka bahigu.
19Bɛ ku di vi zaɣ’ biɛɣu nyabu ni, ka kum yi ti lu,
bɛ ni mali bindira pam.
20Amaa ninvuɣ’ biɛri bɛn’ ni kpi.
Yawɛ dimnim’ ni ŋmanila tipuma din viɛla.
Bɛ ni vuui yom, bɛ ni vuui kaman nyɔhi la.
21Ninvuɣ’ biɛri yi paŋ liɣiri so sani, bɛ je ni bɛ yo li,
amaa wuntizɔriba bɛn’ nyɛla bɛn niŋdi nirilim, ka tiri pini.
22Yawɛ ni niŋ alibarika niŋ ninvuɣ’ shɛb’ ni ni ti su tiŋgbɔŋ ŋɔ,
amaa o ni kari o ni yɛli noli ti ninvuɣ’ shɛb’ la bahi.
23Yawɛ n-chɛ ka ti naba bari zaana,
o nini yi tiɣi ti soli;
24hal ti yi tuui, ti ku lu n-doya,
dama Yawɛ nuu n-gbib’ ti.
25N daa nyɛla nachimbila, ka pumpɔŋɔ n kurigiya,
amaa n na ʒi n-nya ka Yawɛ chɛ wuntizɔriba bahi
bee n-nya ka bɛ bihi chani maani bara bɔri bindirigu.
26Bɛ kul niŋdila nirilim sahakam,
ka zaŋdi bɛ liɣiri paŋdi niriba,
ka alibarika be bɛ bihi ni.
27Zomiya yi zaɣ’ biɛɣu tumbu ni, ka tummila din viɛla,
dina n-ni chɛ ka yi kul be tiŋgbɔŋ maa ni sahakam.
28Dama Yawɛ kul bɔrila din tuhi,
ka mi kul ku chɛ o ninvuɣ’ shɛb’ bɛn ʒe o yim.
O kul ni gul’ ba sahakam,
amaa o ni kari ninvuɣ’ biɛri bɛn’ bihi bahi.
29Wuntizɔriba kul ni su tiŋgbɔŋ ŋɔ,
ka kul ni be di ni sahakam.
30Wuntizɔriba yɛtɔɣa nyɛla yɛm yɛtɔɣa.
Ka bɛ kul tɔɣisirila din tuhi yɛla.
31Bɛ Naawuni zaligu bela bɛ suhuri ni,
ka bɛ bi sarigiri bɛ napɔna yaabu ni.
32Ninvuɣ’ biɛri kul puɣisirila wuntizɔriba
m-bɔri ni bɛ ku ba.
33Yawɛ ku chɛ ba niŋ bɛ nuu ni,
bee n-chɛ ka bɛ kari ba saria n-wuhi ni bɛ kum ba.
34Kul guhimiya Yawɛ, ka dol’ o soli,
ka o duhi ya n-chɛ ka yi su tiŋgbɔŋ ŋɔ,
ka chɛ ka yi nya ninvuɣ’ biɛri ni yɛn bahi yoli shɛm.
35N nyaya ka ninvuɣ’ biɛri kul nahindila niriba
ka duri zuɣusaa kaman Lɛbanɔn sida tihi la,
36amaa ka n daa ti lan gariti nimaani ka bɛ kani;
ka n lihi bo ba ka bi nya ba.
37Kpahimmi ninvuɣ’ shɛb’ bɛn ka galimi, kpahimmi wuntizɔriba nya;
ninvuɣ’ shɛb’ bɛn mali suhudoo, bɛ ni mali zuliya bɛn dol’ bɛ nyaaŋa.
38Amaa alahichinim’ bɛn’ ni ti bahi yoli zaa,
ka ninvuɣ’ biɛri zuliya ti bahi yoli.
39Wuntizɔriba tiliginsim yirila Yawɛ sanna,
ŋuna n-nyɛ bɛ ni sɔɣiri so sani bɛ wahala saha.
40Yawɛ n-sɔŋdi ba, ka fari ba bahira;
ŋuna n-fari ba ka tiligiri ba ninvuɣ’ biɛri nuu ni;
bɛ ni zɔrina nti sɔɣir’ o sani zuɣu.",https://www.bible.com/bible/2264/PSA.37.DBWDB
YILA 38,"Ninvuɣ’ so ŋun be wahala ni wunsuhigu
1Yawɛ, di kpahi n zuɣu ni a sujee saha,
bee n saɣisi ma a suhuyiɣisili saha.
2Dama a piɛma nyɔɣ’ ma n-kpe nti lim,
ka a zaŋ a nuu ŋme ma.
3A suhuyiɣisili zuɣu chɛ ka n niŋgbuna zaa kul biɛrimi,
ka n daalahichi mi zuɣu
chɛ ka alaafee ka n niŋgbuna ni.
4N tuumbiɛri dumi yaɣi n zuɣu,
di tibisim bemi kaman ʒi’ shɛli din tibisi nyaŋ ma.
5N ni tum jɛrilim zuɣu chɛ ka n dansi maa yuma niŋla yu’ biɛri,
ka nyo pam.
6Ka n kurim n-teei dɔni m puli zuɣu,
ka kul chani gindi n-fabindi dabisi’ muni puuni zaa.
7Dama n shee kul tulimi ka biɛra,
ka alaafee ka n niŋgbuna ni.
8Yaa biɛla gba lan ka n niŋgbuna ni m bariŋ maa zuɣu,
ka di muɣisi ma n suhu ni, ka n kul ŋuhira.
9N Duuma, a mi n suhu ni ye shɛli zuɣu zaa,
a mi n siɣimbu ni nyɛ shɛm.
10N suhu kul tɔrila pampam ka n kpiɔŋ zaa naai,
ka n nina niŋ liti.
11N zɔnim’ ni m mini bɛn doli bi lan miriti ma n yuma maa zuɣu;
hal n ʒiʒiinitab’ gba kaɣiri ma mi.
12Ninvuɣ’ shɛb’ bɛn bɔri ni bɛ ku ma bari ma la tɔŋ,
ka bɛn bɔri ni bɛ ti ma biɛrim la mi yu ni m bahi yoli;
bɛ na ʒi n-chɛ ma yikombiɛlim tuma tumbu dabisili kam puuni.
13N ŋmanila tikpiralana, m bi tooi wumda,
ka ŋmani birigu ŋun ku tooi tɔɣisi yɛtɔɣa.
14Yɛlimaŋli, n ŋmanila ninvuɣ’ so ŋun bi tooi wumda,
di zuɣu ka n ku tooi garigi yɛli shɛli.
15Amaa nyin’ Yawɛ ka n guhira.
Nyini n Duuma Naawuni ŋɔ n-nyɛ ŋun ni garigi ma.
16N suhir’ a yɛra, “Di chɛ ka n dimnim’ di suhupiɛlli dari niŋ ma,
a mi di chɛ ka bɛ di dari niŋ ma n napɔŋ sarigibu zuɣu.”
17Dama n yɛn lumi maa,
ka be biɛrim pam ni sahakam.
18N kahigi n tuumbiɛri ni nyɛ shɛli wuhi;
n suhu saɣimya n daalahichi zuɣu.
19Ninvuɣ’ shɛb’ bɛn nyɛ n dimnim’ ka di ka daliri la mali kpiɔŋ pam;
ka bɛn je ma ka di ka soli gba galisi pam.
20N ni lo ni n tum din viɛli zuɣu,
n dimnim’ zaŋla zaɣ’ biɛɣu n-yo ma din viɛli niŋbu samli.
21Yawɛ, di chɛ ma bahi.
N Naawuni, di be ma katiŋa!
22N Duuma ŋun nyɛ n tiligira ŋɔ,
niŋm’ yomyom sɔŋ ma!",https://www.bible.com/bible/2264/PSA.38.DBWDB
YILA 39,"Ninvuɣ’ so ŋun be wahala ni tuuba niŋbu yɛla
1N daa yɛlimi,
“N ni gbaai mmaŋ’ zaŋ chaŋ n ni niŋdi shɛm polo
din ni chɛ ka n zilinli ku tum alahichi.
N ni gbib’ n noli saha shɛlikam
ninvuɣ’ biɛri yi ti be n sani.”
2N daa kul fomi baalim ka bi yɛli shɛli,
hal n daa bi yɛli shɛli zaŋ chaŋ din viɛli gba polo!
Amaa ka n wahala daa lee kul pahira;
3ka n suhu kul be yiriŋ.
N ni daa kul tɛhiri di yɛla shɛm, lala ka di yɛla maa daa niŋ ma muɣisigu.
Di saha ka n daa yaai n noli yɛli,
4“Yawɛ, chɛ ka m baŋ n kum dali.
Ka daba ala n-lee kpalim ma?
Chɛ ka m baŋ n nyɛvili ni naari yomyom shɛm.”
5A chɛ ka n dabisa bi yaɣ’ lala.
N nyɛvili yuusim pa shɛli a sani.
Yɛlimaŋli, ninsal’ kam biɛhigu ŋmanila vuhim.
6Yɛlimaŋli, sokam ŋmanila shilinshia.
Yɛlimaŋli, bɛ ni niŋdi shɛlikam nyɛla yoli.
Bɛ laɣindila bɛ nyamma sɔŋda,
ka bi mi ŋun ti yɛn di li.
7N Duuma, ka pumpɔŋɔ bɔ ka n lee lan guhira?
Kulla a sani ka m mali tahima.
8Tiligim’ ma n daalahichi zaa ni,
ka di chɛ ka jɛra mali ma ansarisi.
9N ni fo baalim, ka ku yɛli shɛli,
dama nyini n-niŋ lala.
10Chɛli n tibili darigibu lala!
A ni zaŋ a nuu ŋme ma maa chɛmi ka n gbarigi.
11Zuɣu ni kpahibu ka a mali
darigiri ninsalinim’ tibili bɛ daalahichi zuɣu,
ka saɣindi bɛ ni yuri binshɛŋa zaa kaman binneembihi n-nyɛ li la.
Yɛlimaŋli, ninsal’ biɛhigu shiri ŋmanila vuhim.
12Yawɛ, wummi n suhigu,
ka gbilis’ a tibili wum n kuhigu.
Di nya n kumsi nintam ka chɛ ma sɔŋbu.
N leela saan’ garito a sani,
ka nyɛ sochanda kaman n yaannim’ la.
13Ŋmaligim’ a nini ka chɛ ma,
ka n nya suhupiɛlli pɔi
ka naanyi chaŋ n chandi shee n-leei ŋun ku lan beni yaha.",https://www.bible.com/bible/2264/PSA.39.DBWDB
YILA 40,"Wumpaɣibo yilli
1N di suɣilo guhi Yawɛ,
ka o gbilis’ o tibili wum n kuhigu.
2O vooi ma yihi barina bɔɣ’ zilinli ni na,
ka firigi ma baɣiri ni.
O zaŋ ma tam tampiŋ zuɣu
n-chɛ ka m ba n-zani viɛnyɛliŋga.
3O wuhi ma yili’ palli,
di nyɛla yil’ shɛli din nyɛ ti Naawuni paɣibu yilli.
Niriba pam ni nya ka lu Yawɛ sizuura,
ka niŋ o naani.
4Ninvuɣ’ shɛb’ bɛn niŋ Yawɛ naani
ka chɛ buɣa jɛmbu
bee n-woligi bɛmaŋ’ ka chɛ ninvuɣ’ shɛb’ bɛn jɛmdi buɣa mali alibarika.
5Yawɛ ŋun nyɛ n Naawuni ŋɔ, a tum alahiziba tuma ti ti;
a lo ti nia suma pam;
ka so mi bi ŋman’ a.
N yi yɛn yɛli di zaa yɛla,
di ni galisi pam ka nira ku tooi kal’ li!
6 A bi bɔri biŋkɔbiri sara maligu mini sara maligu balibu kam;
a mi bi bɔri alahichi kpihimbu sara maligunima
bee bɛ ni zaŋdi biŋkɔb’ shɛba m-maani sara nyɔri ba buɣim bimbini zuɣu la;
amaa a luɣila n tiba ti ma.
7Di saha ka n daa yɛli, “Mani m-bɔŋɔ;
di pun sabi n yɛla Kundi ni.
8N Naawuni, n suhu yɛmi ni n tumla a yubu,
a zaligu be n suhu ni.”
9Yawɛ, n zaŋ tiliginsim lahiba’ suŋ la yɛla
n-yɛli niriba pam laɣiŋgu ni.
Yawɛ, nyama, a mi ni n kul ku fo n noli
zaŋ chaŋ di polo.
10M bi sɔɣi a tiliginsim sɔŋsim yɛla n suhu ni,
n kul yɛr’ a ʒiɛyimtali min’ a sɔŋsim maa yɛla.
M bi sɔɣ’ a ʒiɛyimtali min’ a yurilim maŋli yɛla
niriba pam laɣiŋgu ni.
11Yawɛ, di chɛ ma nambɔɣu zɔbu.
Chɛ ka a yurilim maŋli min’ a
ʒiɛyimtal’ la kul guli ma.
Sɔŋsim bɔbu wunsuhigu
(Yila 70)
12Yɛl’ biɛri din ka kalinli n-kul gili ma,
di galisiya pam.
N daalahichi dumi
hal ti yaɣi n zuɣu,
ka n ku lan tooi lihi nya binshɛli;
di galisi gari n zabiri;
ka n kɔba ni chɔɣisi zaa.
13Yawɛ, n suhir’ a, tiligim ma.
Yawɛ, niŋm’ yomyom sɔŋ ma.
14Chɛ ka ninvuɣ’ shɛb’ bɛn bɔri
ni bɛ ku ma la di vi,
ka birim.
Chɛ ka ninvuɣ’ shɛb’ bɛn bɔri
ni wahala paai ma la
ŋmaligi labi ni vi.
15Chɛ ka vi di ninvuɣ’ shɛb’
bɛn maani ma ansarisi yɛra,
“N-yɛwaa! N-yɛwaa! la.”
16Amaa chɛ ka bɛnkam zaa ka a
sanna suhuri paligi ka bɛ mali suhupiɛlli.
Chɛ ka bɛnkam zaa yur’ a
tiliginsim la kul yɛra,
“Yawɛ galisiya!”
17N Duuma, n nyɛla
faralana ni nandana;
amaa a bi tam n yɛla.
N Naawuni, nyini n-nyɛ
n sɔŋsim ni n tiligira.
Niŋm’ yomyom sɔŋ ma!",https://www.bible.com/bible/2264/PSA.40.DBWDB
YILA 41,"Ninvuɣ’ so ŋun biɛra wunsuhigu
1Ninvuɣ’ shɛb’ bɛn baɣa be
faranim’ ni mal’ alibarika;
bɛ yi ti be muɣisigu ni,
Yawɛ ni sɔŋ ba.
2Yawɛ ni guli ba
ka ba bɛ nyɛviya zali;
ka chɛ ka bɛ mal’ alibarika
dunia ŋɔ ni;
o mi ku chɛ ba niŋ
bɛ dimnim’ nuu ni.
3Bɛ yi ti biɛra,
Yawɛ ni sɔŋ ba,
ka tib’ bɛ dɔriti zaa.
4Amaa man’ ni yɛlimi,
“Yawɛ, n tum alahichi a sani,
zom’ ma nambɔɣu ka tib’ ma.”
5N dimnim’ kul lɔrila nia biɛri
zaŋ chaŋ m polo.
Bɛ bɔrimi ni n kpi ka n yuli
gba kpi m-pahi.
6Bɛ yi kana ti kaai ma, bɛ tɛhirila
yɛl’ biɛri yɛla.
Bɛ yi lo yɛtɔɣ’ biɛri ŋɔ nia bɛ suhuri ni naai,
bɛ yirimi chaŋ ti zaŋ li moli gili.
7Bɛnkam zaa je ma sɔɣirimi yɛri taba n yɛla.
Bɛ kul tɛhirila zaɣ’ biɛɣu tiri ma.
8Bɛ yɛrimi, “Kum dɔro
n-gbaag’ o maa.
O ku lan yiɣisi o dooshee maa yaha.”
9 Hal ŋun nyɛ n zo simo,
ka n niŋ o yɛda,
ka m min’ o laɣindi diri la
gba yila n nyaaŋa.
10Amaa Yawɛ, nyin’ zom’ ma nambɔɣu,
ka n yiɣisi zani,
m-bɔhi ba biɛri labisi.
11Dimbɔŋɔ puuni
ka n ni baŋ ni a nini tiɣi ma.
Dina n-nyɛ: a bi chɛ ka
n dimnim’ nyaŋ ma.
12Amaa galimi ni ka m biɛhigu ni zuɣu, a sɔŋ ma,
ka zaŋ ma zal’ a tooni sahakam.
13 Paɣimiya Yawɛ ŋun nyɛ
Izraɛlnim’ Naawuni ŋɔ!
Kul paɣimiy’ o ʒiɛmani kam ni.
Ami! Ami!",https://www.bible.com/bible/2264/PSA.41.DBWDB
YILA 42,"LITAAFI DIM PAH’ AYI
(Yila 42—72)
Ninvuɣ’ so ŋun be tinzun’ tiŋ’ ni wunsuhigu
1Naawuni, bambua suhu
ni ye kulibɔŋ ni kɔzɔrim
zuɣu shɛm la, lala ka n gba
suhu kul ye a zuɣu.
2N suhu kul yɛla nyin’ Naawuni
ŋun be ŋɔ zuɣu.
Naawuni, ka bɔ saha ka n yɛn kana
ti nya a ninni?
3N nintam n-kul nyɛ m bindirigu
wuntaŋ’ ni mini yuŋ zaa,
ka niriba kul bɔhiri ma sahakam,
“A Naawuni maa lee be ya?”
4N yi teei dahin’ shɛli ha yɛla,
n suhu saɣindimi.
Dina n-nyɛ: m mini salo
ni daa yi doli chani
Naawuni jɛmbu duu,
ka mani n-nyɛ bɛ toondan’ la.
Bɛ mi daa yi nyɛla salo
bɛn mali suhupiɛlli yiini yila,
ka duhiri bɛ yɛhi m-paɣiri Naawuni.
5Ka di chaŋ wula ka
nandahima mali ma pam?
Di chaŋ wula ka n suhu kul zɔhira?
N ni mali tahima Naawuni sani,
n ni ti lan paɣ’ o yaha,
ŋuna n-nyɛ n sɔŋsim
6ni n Naawuni.
N suhu kul saɣindimi.
Dinzuɣu ka n teer’ a yɛla
Jɔɔdɛn tiŋgbɔŋ ni mini Hɛrimɔn Zoli zuɣu
ni Mizar Zoli zuɣu.
7Mbusim din be
kaman kokpɛɣu la vuri niŋdi ma,
ka a kɔgbana zaa min’ a kopaliga kana
ti du ma gari.
8Yawɛ, chɛ ka a yurilim maŋli
la kul be n sani wuntaŋ’ ni,
ka chɛ ka a yilli mi be n sani yuŋ.
Di nyɛla n suhigu zaŋ chaŋ
n Naawuni ŋun nyɛ
n nyɛvil’ la sani.
9M bɔhirila n Naawuni
ŋun nyɛ n tampiŋ ŋɔ,
Bɔ n-niŋ ka a tam n yɛla?
Bɔ n-niŋ ka a chɛ ka n fabindi
n dim’ ni nahindi ma shɛm zuɣu?
10Di ŋmanila yu’ biɛɣu
m-be n niŋgbuŋ ni,
ka n dimnim’ maani ma ansarisi,
ka kul bɔhiri ma,
ka a Naawuni maa lee be ya?
11Ka di chaŋ wula ka
nandahima mali ma pam?
Di chaŋ wula ka n suhu kul zɔhira?
N ni mali tahima Naawuni sani,
dama n ni ti lan paɣ’ o yaha.
Ŋuna n-nyɛ n sɔŋsim
ni n Naawuni.",https://www.bible.com/bible/2264/PSA.42.DBWDB
YILA 43,"Bɛ ni gbaai ninvuɣ’ so kuli tin’ shee wunsuhigu
(Suurili ŋɔ nyɛla Yila 42.0 yaɣ’ shɛli din pahi. Di mini li nyɛla yilli zaɣ’ yini)
1Naawuni, wuhimi n ni
ka taali shɛm, ka zabi
n zuɣu ninvuɣ’ biɛri sani,
ka fa ma ʒiŋmariba
mini ninvuɣ’ shɛb’
bɛn bi doli zaligu soli
nuu ni bahi.
2Nyin’ Naawuni n-nyɛ
n ni sɔɣiri so sani;
ka bɔ n-niŋ ka
a chɛ ma bahi?
Bɔzuɣu ka a chɛ ka
n fabindi n dimnim’ ni
nahindi ma shɛm zuɣu?
3Chɛ ka a neesim
min’ a yɛlimaŋli kana;
ka chɛ ka di wuhi ma soli
n-zaŋ ma tahi a zoli din be kasi
ka nyɛ a ni be luɣ’ shɛl’ la zuɣu.
4Di saha ka n ni chaŋ
nyin’ Naawuni sara maligu
bimbin’ la gbini,
luɣ’ shɛli din nyɛ
nyin’ Naawuni ŋun
tiri ma suhupiɛlli
pam ŋɔ sani la;
ka ŋme m mɔɣilo
paɣi nyin’ Naawuni
ŋun nyɛ n Naawuni ŋɔ.
5Ka di chaŋ wula ka
nandahima mali ma pam?
Di chaŋ wula ka
n suhu kul zɔhira?
N ni mali tahima Naawuni sani,
dama n ni ti lan paɣ’ o yaha.
Ŋuna n-nyɛ n sɔŋsim ni n Naawuni.",https://www.bible.com/bible/2264/PSA.43.DBWDB
YILA 44,"Naawuni niriba ni bɔri ni Naawuni tiligi ba shɛm wunsuhigu
1Naawuni, ti yaannim’
daa pun yɛli ti
ka ti wum a ni daa
tum tuun’ kar’ shɛŋa
bɛ ʒiɛman’ ni
kurimbuni ha la yɛla.
2A daa kari zuliya shɛba
ka zaŋ ba ʒili bɛ tiŋgbɔŋ ni.
A daa darigi lala zuliyanim’ maa tibili,
amaa ka chɛ bɛna.
3Pa bɛ takɔbiri ka bɛ daa zaŋ
tuhi deei tiŋgbɔŋ maa;
pa bɛ mi maŋmaŋ’ yiko ka bɛ daa
zaŋ tuhi di nasara maa;
amaa di daa nyɛla a yiko
min’ a kpiɔŋ ni a ni daa be
bɛ sani la zuɣu,
dama a nini daa tiɣi ba.
4Nyini n-nyɛ n Naa
ni n Naawuni ŋun chɛ
ka Yaakubu zuliya di
nasara gbaliŋ ŋɔ.
5A yiko ni ka ti nyaŋ ti dimnima.
A yuli zuɣu ka ti no n-taai
bɛn kana ti lir’ ti la.
6Dama m bi niŋ n tɔbu naani
bee n-niŋ n takɔb’ yɛda
ni di ni tiligi ma.
7Amaa nyini n tiligi ti ti
dimnim’ nuu ni,
ka chɛ ka bɛn je ti la birim.
8Nyin’ Naawuni zuɣu
ka ti kul nyuri bara,
ka ni paɣir’ a yuli sahakam.
9Amaa dimbɔŋɔnim’ zaa yoli,
a zaɣisi ti ka filim ti.
Ka ti tɔbbihi yi chani
tɔb’ tuhibu, a lan
ka bɛ sani.
10A chɛ ka ti ŋmaligi guui
ka chɛ ti dimnima,
ka ti dimnim’ maa
di ti nɛma.
11A chɛ ka ti ŋmanila
piɛ’ shɛb’ bɛ ni kɔrita;
ka wurim ti kpɛhi
tinzun’ tinsi ni.
12A zaŋ a niriba kɔhi alaha,
a bi zali ba da’ kpiɔŋ.
13A chɛ ka ti ʒiʒiinitab’ nya
a ni niŋ ti shɛm maa,
ka maani ti ansarisi,
ka bɛn gili ti lari ti.
14A chɛ ka ti leela zuliya
kam ni maani shɛb’ ansarisi;
ka leei niriba ni lari shɛba.
15N kul bela filiŋ ni dabisili kam;
ka vi kul mali ma;
16ansarisimaaniba mini
ninvuɣ’ turiba ni yɛri ti shɛm
ti dimnim’ mini bɛn bɔri ni
bɛ bɔhi ti biɛri ninni la zuɣu.
17Dimbɔŋɔnim’ zaa niŋ ti
hal ti ni kul bi tam a yɛla
bee n-saɣim’ a ni daa
lo ti alikauli shɛl’ la zaa.
18Ti bi ŋmaligi ti suhuri ka chɛ a;
ti mi bi birigi ka chɛ a soli.
19Amaa di zaa yoli,
a chɛ ti bahi yɔbahi sunsuuni,
ka lan chɛ ti niŋ zibisim tital’ ni.
20Ti yi di chɛ nyin’
ŋun nyɛ ti Naawuni ŋɔ jɛmbu
ka ŋmaligi jɛmdila buɣa,
21nyin’ Naawuni naan dii nya,
dama a mi ti daashili
tɛha din be ti suhuri ni.
22 Amaa a zuɣu, bɛ kul
kuri ti mi dabisili kam,
ka niŋdi ti kaman piɛ’ shɛb’
bɛ ni kɔrita.
23Ti Duuma, neema!
Bɔ n-niŋ ka a gbihira?
Neema! Di chɛ ti bahi sahakam!
24Bɔ n-niŋ ka a lɛb’
a nyaaŋa biri ti?
Di tam ti wahala dibu
mini ti nahiŋgu ŋɔ yɛla!
25Ti luya zaa;
ti kul teei dola taŋkpaɣu ni.
26Yiɣisim’ sɔŋ ti!
Tiligim’ ti a yurilim maŋli la zuɣu!",https://www.bible.com/bible/2264/PSA.44.DBWDB
YILA 45,"Naa amiliya lɔbu yilli
1Yɛtɔɣ’ suma n-kul pali
n suhu ni saha shɛli
n ni ŋma yilli ŋɔ
ni n-yili jɛm naa.
N zilinli ŋmanila
gbansabir’ so ŋun mi
yila sabbu daalikalimi.
2A nyɛla do’ viɛlli dɔbba puuni;
a zilinkom viɛla.
Dinzuɣu ka Naawuni niŋ
alibarika niŋ a ni sahakam.
3Kpiɔŋlana, lom’ a takɔbi
tabil’ a gbalipini a jilima
min’ a nam dariza ni.
4A yiko puuni,
cham’ ti di nasara;
ka taɣi yɛlimaŋli
mini din tuhi zali.
Chɛ ka a nudirigu
tum tuun’ shɛŋa
din mali dabiɛm.
5A piɛma diri pam naa
dimnim’ suhuri ni;
ka niriba lur’ a tooni.
6 Naawuni, a nam nyɛla
din kul ni beni sahakam.
A nam jaaŋgbee
tumdila din tuhi.
7A nyɛla ŋun yuri din tuhi,
ka je zaɣ’ biɛɣu.
Dinzuɣu ka Naawuni ŋun
nyɛ a Naawuni ŋɔ piig’ a,
ka zaŋ suhupiɛlli niŋ
a ni n-gari a na’ taba.
8Ka tulaale zim shɛŋa
bɛ ni booni mɛɛr
mini aloosi ni kasia
nyom be a situra ni;
ka bɛ ni zaŋ wɔbinyina mali a nam yil’ shɛl’ la ni
biŋkumda chɛ ka
a mali suhupiɛlli.
9Nabipuɣinsi be a dundɔŋ ni
paɣ’ shɛb’ bɛn mali jilima la ni,
ka a paani ʒe a nudirigu polo
n-ye salima din yi Ofiri na.
10Bipuɣiŋga, gbilisim’ a tibili wum;
tamm’ a niriba min’ a
ba yiŋ’ yɛla.
11A viɛlim zuɣu ni chɛ
ka naa bɔr’ a.
Ka o ni nyɛ a duuma la zuɣu,
lum’ o sizuura.
12Taainim’ ni zaŋ pina na
ti ti a m-bɔri ni
a niŋ ba nirilim,
ka bundaannim’ gba
ni zaŋ pina balibu kam
na ti ti a.
13Ka nabipuɣiŋga maa be o duu n-zaŋ bɛ ni
zaŋ salima gali wuɣi situr’ shɛli binyɛrigu
di nachiinsi.
14Ka bɛ daa zaŋ o
ni o binyɛri’ bɔribɔri
n-kpɛhi naa sani;
ka o zɔnim’ bɛn nyɛ
paɣipiɛlisi dol’ o.
15Ka bɛ daa zaŋ ba
ni suhupiɛlli m-mali hal
ti kpɛhi nayili maa.
16Ka nyin’ naa ni ti dɔɣi bidibisi;
ka bɛ zani a yaannim’ zaani,
ka a ti zaŋ ba leei nanim’
dunia ŋɔ zaa ni.
17N ni chɛ ka bɛ teer’
a yɛla ʒiɛmani kam ni.
Dinzuɣu niriba ni ti
paɣir’ a sahakam.",https://www.bible.com/bible/2264/PSA.45.DBWDB
YILA 46,"Naawuni ni sɔŋdi ti shɛm
1Naawuni n-nyɛ ti ni
sɔɣiri so sani
mini ti kpiɔŋ.
Ŋuna n-kul be ti sani
n-sɔŋdi ti ti muɣisigu saha.
2Dinzuɣu hal tiŋgbani yi damda,
ka zoya vuuri ti luri teeku kɔbulli ni;
3ka hal teeku kɔgbana
yi vuri ka ŋmuɣinda,
ka hal di vubu maa
yi chɛ ka zoya sɔhira,
ti ku zɔri dabiɛm.
4Mɔɣ’ shɛli beni
ka di kom nyɛla din tiri
Naawuni tiŋ’ la suhupiɛlli,
luɣ’ kasi shee din nyɛ
Zallakudura Naa biɛhigu shee la.
5Naawuni be lala tiŋ’ maa sunsuuni,
ka di kul ku vuui;
Naawuni ni sɔŋ lala
tiŋ’ maa biɛkaali saha.
6Zuliya kam kul taarila duŋ
ka nam kam damda.
O yi tɔɣisi yɛtɔɣa,
tiŋgbani nyɛligirimi.
7Yawɛ ŋun nyɛ Tɔbbihi Naa ŋɔ be ti sani.
Yaakubu Naawuni ŋɔ
n-nyɛ ti ni sɔɣiri so sani.
8Kamiyana ti nya Yawɛ ni tum shɛm.
Nyamiya o ni tum tuun’ shɛŋa
ka di mali dabiɛm dunia ŋɔ ni.
9O chɛ ka tɔbu tuhibu chɛ
dunia ŋɔ ni luɣ’ shɛlikam.
O kab’ tɔbiri ka saɣim kpana,
ka nyo nyɔtaɣirisi buɣim.
10O yɛliya,
“Maamiya yi ni ka baŋ
ni mani n-nyɛ Naawuni.
N nyɛla ŋun yuli du
zuliya kam sani,
ka nyɛ ŋun yuli du
dunia ŋɔ ni.”
11Yawɛ ŋun nyɛ Tɔbbihi Naa ŋɔ be ti sani;
Yaakubu Naawuni ŋɔ
n-nyɛ ti ni sɔɣiri so sani.",https://www.bible.com/bible/2264/PSA.46.DBWDB
YILA 47,"Natitali ŋun nyɛ dunia ŋɔ zaa naa
1Zuliya kam zaa,
Kpahimiya yi nuhi,
duhimiya yi yɛhi yili
suhupiɛlli yila paɣi Naawuni.
2Dama Yawɛ ŋun nyɛ
Zallakudura Naa ŋɔ
n-nyɛ ŋun simdi
sizuura lubu.
Ŋuna n-nyɛ na’ titali.
Ŋuna n-su dunia ŋɔ zaa.
3Ŋuna n-tuhi nyaŋ’ sokam zaa,
ka chɛ ka ti su
zuliya kam zaa.
4Ŋuna m-pii ti tarili
ni nyɛ shɛli ti ti,
din nyɛ Yaakubu so
o ni yuri la ni nyuri
bara shɛli zuɣu la.
5Naawuni duya nti ʒini
o nam ʒiishee ni tahigu.
Yawɛ duya ni kikaa kumsi.
6Yilimiya wumpaɣibo
yila paɣi Naawuni.
Yilimiya wumpaɣibo yila!
Yilimiya wumpaɣibo yila
paɣi ti naa maa.
Yilimiya wumpaɣibo yila!
7Naawuni n-nyɛ dunia ŋɔ zaa naa;
Yilimiya yila paɣ’ o!
8Naawuni ʒila o nam ʒiishee
din be kasi la.
Ŋuna n-nyɛ zuliya kam zaa naa.
9Zuliya kam nanim’
laɣim pahi Ibrahimma
Naawuni la niriba zuɣu.
Naawuni n-su dunia ŋɔ yiko zaa.
Ŋuna n-simdi duhibu pam.",https://www.bible.com/bible/2264/PSA.47.DBWDB
YILA 48,"Ziɔn din nyɛ Naawuni tin’ titali
1Yawɛ galisiya pam,
ka simdi paɣibu pam
Naawuni tiŋ’ la ni,
o zoli din be kasi la zuɣu.
2 Ziɔn Zoli din be nuzaa polo katiŋ’
ha la du pam ka viɛla;
di nyɛla na’ titali tiŋa
din tiri dunianim’ zaa
suhupiɛlli.
3Naawuni wuhiya ni o sani n-nyɛ sɔɣibu shee
din nyɛ tiŋ’ puuni birininim’ la ni.
4Nanim’ daa laɣimya n-kana
ni bɛ ti tuhi tɔbu.
5Amaa bɛ ni daa ti nya li,
di daa gari ba mi
ka dabiɛm gbaai ba
ka bɛ ŋmaligi guui.
6Ka dabiɛm daa kpe ba pam nimaani,
ka biɛrim mali ba
kaman paɣ’ ŋun wolisiri ni o dɔɣi.
7Ka di lan be kaman wulimpuhili polo pɔhim n-ʒiɛri
Speen teeku ni ŋarima ka di saɣindi la.
8Kaman ti ni daa pun wum shɛm,
lala ka ti nini nya li.
Yawɛ ŋun nyɛ Tɔbbihi Naa ŋɔ tiŋa
din nyɛ ti Naawuni tiŋ’ la ni,
ŋun’ Naawuni ni daa zali shɛli
ni di beni sahakam la.
9Naawuni, ti kul tɛhir’ a
yurilim maŋli la yɛla
a jɛmbu duu la puuni.
10Niriba kul paɣir’ a mi
luɣ’ shɛlikam zaa,
ka a yuli du pam
dunia ŋɔ zaa ni;
ka a doli yɛlimaŋli soli su nam.
11Chɛ ka Ziɔn Zoli zuɣu nim’ mali suhupiɛlli,
ka chɛ ka Juda tinsinim’ mali suhupiɛlli,
a saria karibu zuɣu.
12Chamiya gili Ziɔn zaa,
ka kaliya di pihi la,
13ka lihi di goma,
ka kpahindi di birininima
din ni chɛ ka yi ti tooi yɛli
ʒiɛmani din payana niriba:
14ŋuna n-nyɛ ti Naawuni,
ŋuna n-nyɛ ti Naawuni
hal ni saha din ka bahigu;
ŋuna n-kul yɛn wuhiri ti soli sahakam.",https://www.bible.com/bible/2264/PSA.48.DBWDB
YILA 49,"Azichi naani niŋbu ni nyɛ jɛrilim shɛm
1Zuliya kam wummi dimbɔŋɔ!
Salinim’ bɛn be dunia ŋɔ ni zaa,
2bɛn nyɛ wɔɣira
mini tarimba ni azichilaannim’
ni faranim’ zaa, wummiya!
3N ni tɔɣisi yɛm yɛtɔɣa.
N suhu ni tɛha nyɛla
din mali baŋsim.
4N ni gbilisi tibili labila
yɛtɔɣ’ ŋaha polo,
ka ŋme mɔɣilo n-kahigi
di gbinni wuhi.
5N ku zo dabiɛm muɣisigu saha,
saha shɛli n dimnim’ yi ti
teei gili ma,
6bɛn nyɛ ninvuɣ’ shɛb’ bɛn niŋ
bɛ daazichi naani, ka nyuri
bara bɛ daazichi din
galisi pam zuɣu la.
7So ku tooi yo omaŋmaŋ’
talima samli bee n-yo Naawuni
o nyɛvili samli,
8dama nyɛvili samli
galisiya pam,
ka so ku tooi nya liɣiri din ni
saɣi di zuɣu yɔbu;
9ka di chɛ ka nir’ kul ni
beni sahakam, ka ku kpi.
10Hal ti nyari ka yɛnnim’ kpira,
ka jɛra mini bɛn ka laasabu
gba kpira.
Bɛ zaa mi kpirimi n-chani
ka chɛri bɛ daazichi tiri shɛba.
11Bɛ gbala n-nyɛ bɛ yinsi
sahakam.
Nimaani ka bɛ kul
yɛn be ʒiɛmani kam ni
hal bɛ ni daa kul deei tiŋgbani
paliti n-leei bɛ din’ la zaa yoli.
12Ninsalinim’ azichi ku tooi
tiligi ba kum ni.
Bɛ ni bahi kpi kaman biŋkɔbiri
ni kpiri shɛm la.
13Lala n-yɛn niŋ ninvuɣ’ shɛb’
bɛn niŋ bɛmaŋ’ naani
mini ninvuɣ’ shɛb’ bɛn niŋ
bɛ daazichi naani.
14Bɛ ni kpi kaman piɛri la,
ka kum ni nyɛ bɛ gula.
Bɛ ni faai siɣi gbala ni
yomyom; ka bɛ niŋgbuna
pooi kpiimba biɛhigu shee
din yɛn nyɛ bɛ yinsi la.
15Amaa Naawuni ni fa n shia
kpiimba biɛhigu shee
yiko ni bahi,
dama o ni deei ma.
16Shɛb’ yi nya azichi,
nyin’ di chɛ ka di yɛla muɣis’ a,
hal bɛ yinsi daazichi maa yi
kul zoori pahiri gba.
17Dama bɛ yi ti kpi,
bɛ ku tooi zaŋ li mali chaŋ.
Bɛ daazichi maa ku doli ba
siɣi gballi ni.
18Hal bɛ ni daa be bɛ nyɛviya ni ka
lihi bɛmaŋ’ suhupiɛlli niriba,
ka bɛ paɣiri ba bɛ nasara dibu zuɣu la,
19bɛ ni kpi n-chaŋ
ti pahi bɛ yaannim’ ni
m-be luɣ’ shɛli din
nyɛ zibisim shee
hal ni saha din ka bahigu.
20Ninsalinim’ azichi ku tooi
tiligi ba kum ni;
bɛ ni bahi kpi kaman biŋkɔbiri
ni kpiri shɛm la.",https://www.bible.com/bible/2264/PSA.49.DBWDB
YILA 50,"Naawuni jɛmbu maŋli
1Yawɛ ŋun nyɛ
Naawuni Kpiɔŋlan’ ŋɔ
n-yɛra, ka booni dunianim’
zaa bɛn be wulimpuhili polo
mini wulinluhili polo.
2Naawuni yi Ziɔn din nyɛ
tin’ suŋ la ni
n-kanna ka kul nyɛlisira.
3Ti Naawuni la kanna,
o mi bi fo,
ka buɣim din diri ni
nimmoo be o tooni,
ka sanʒiɛ’ titali
ʒiɛri gind’ o.
4O kuhi boli zuɣusaa
mini tiŋgbani ni di
di o shɛhira, ka o
kar’ o niriba saria.
5Ka yɛli, “Laɣimmiya n niriba bɛn ʒe ma yim la ti ma na,
ninvuɣ’ shɛb’ bɛn lo ma sara maligu alikauli la.”
6Zuɣusaa kahigi Naawuni wuntitali wuhi,
dama Naawuni maŋmaŋa n-nyɛ sariakarita.
7O yɛliya, “N niriba, gbilisimiya tibili ka n yɛli ya ka yi wum.
Izraɛlnima, n ni di shɛhira jɛndi ya.
Mani n-nyɛ Naawuni ŋun nyɛ yi Naawuni la.
8M bi galim ya yi sara maligu
mini yi ni kul mali biŋkɔb’ shɛb’ maani sara
n-zaŋdi ba nyɔri buɣim tiri ma la zuɣu.
9Amaa di zaa yoli, m bi bɔri yi naɣikpahi ni naɣilahi
bee yi buzɔna ni buhi.
10Mani n-su mɔɣu ni biŋkɔbiri zaa
mini naɣ’ shɛb’ bɛn be zoya tusatusa shɛm zuɣu la.
11M mi noonsi zaa,
ka biŋkɔbiri zaa bɛn gɔri ginda nyɛla n dini.
12Kum n-yi di mali ma, n naan ku yɛli ya,
dama mani n-su dunia ŋɔ mini binshɛɣukam din be di ni.
13Ka n ŋubirila naɣilahi nimdi
bee n nyurila buhi ʒim?
14Zaŋmiya wumpaɣibo mali sara ti Naawuni,
ka zaŋ yi ni lo alikauli ni yi zaŋ binshɛŋa ti Zallakudura Naa ti o.
15Kuhimiya boli ma yi muɣisigu dali,
ka n tiligi ya, ka yi ti ma jilima.
16Amaa man’ Naawuni
bɔhiri ninvuɣ’ biɛri,
‘Bɔzuɣu ka yi kul tɔɣisiri n zaligunim’ yɛla sahakam?
Bee bɔzuɣu ka yi tɔɣisiri n daalikauli yɛla?
17Dama yi je saɣisigu;
ka zaŋ n yɛligu labisi yi kpali nyaaŋa.
18Yi nini yi nya tayiɣ’ kam, yi laɣir’ o la zɔri,
ka lan chɛ ka yi mini zinaniŋdiba be.’
19Yi yuri yɛtɔɣ’ biɛri tɔɣisibu;
ka ŋmari ʒiri.
20Yi zuri yi mabihi nyaaŋa,
ka zaŋdi yimaŋmaŋ’ mapuuni bihi taali.
21Dimbɔŋɔnim’ zaa ka yi niŋ, ka n shini,
ka yi tɛhi ni m bemi kaman yinim’ la.
Amaa pumpɔŋɔ n wuhi ya yi taali, ka galim ya.
22Zahimmiya dimbɔŋɔ, yinim’ bɛn tam Naawuni yɛla ŋɔ,
di yi pa lala n ni dari tɔhi ya zaa ka so ku tooi fan ya bahi.
23Bɛnkam zaŋ wumpaɣibo mali sara ti ma la ti ma la jilima,
ka bɛnkam mi doli soli din tuhi,
n ni chɛ ka bɛ nya tiliginsim man’ Naawuni sani.”",https://www.bible.com/bible/2264/PSA.50.DBWDB
YILA 51,"Taali chɛbu wunsuhigu
1Naawuni, zom’ ma nambɔɣu.
A yurilim maŋli min’ a nambɔzɔbo
din galisi pam la zuɣu,
kpihimmi n daalahichi!
2Paɣimi n tuumbiɛri zaa bahi,
ka nyahi n daalahichi.
3Dama m baŋ n tuumbiɛri ni nyɛ shɛli,
ka n daalahichi kul ʒe n tooni.
4 A kɔŋko ka n tum alahichi maa,
ka tum din nyɛ zaɣ’ biɛɣu
a sani.
Dinzuɣu a niŋ din tuhi,
a ni wuhi ni m mali taali la puuni;
a ka galimi a ni kari ma
saria shɛm maa gba puuni.
5Yɛlimaŋli, bɛ dɔɣ’ ma mi ni tuumbiɛri,
bɛ ni daa zali m pua saha shɛli
ka m pun nyɛ alahichilana.
6A bɔri ni yɛlimaŋli be nir’ suhu ni;
dinzuɣu wuhim’ ma yɛm
n suhu ni.
7Zaŋm’ taaŋkɔro paɣi ma
ka n yi daɣiri ni,
ka paligi laɣilaɣi gari gumbɔrigu.
8Chɛ ka n wum suhupiɛlli yɛtɔɣa;
ka chɛ ka a ni daa kabisi
n kɔb’ shɛŋa la mali suhupiɛlli.
9Ŋmaligim’ a nini
ka chɛ n daalahichi,
ka kpihim’ n tuumbiɛri zaa.
10Naawuni, tim’ ma suhu yini,
ka ti ma tɛh’ pala
din tuhi n suhu ni.
11Di kari ma a sani bahi,
a mi di yih’ a
shia kasi n ni.
12Labisim’ a tiliginsim
suhupiɛlli la ti ma,
ka chɛ ka m mali pupiɛlim.
13Di nyaaŋa ka n wuhi
tuumbiɛrinima a soya,
ka alahichinim’ ŋmaligi
lab’ a sanna.
14Naawuni, fam’ ma
ʒim yihibu taali ni bahi;
nyin’ Naawuni ŋun
nyɛ n tiliginsim ŋɔ.
Ka n zaŋ n zilinli yili
yila pam yɛl’ a fa m-bahi
maa yɛla.
15N Duuma, sɔŋm’ ma
ka n yaai n noli paɣ’ a,
16Dama a bi bɔri sara;
ka n yi mali sara shɛli
bɛ ni zaŋdi nyɔri buɣim la,
a nini ku tiɣi li.
17Naawuni, sara shɛli a ni deeri
nyɛla siɣisimaŋtali;
a mi bi zaɣisiri ninvuɣ’
so ŋun siɣis’ omaŋ’
niŋ tuuba o suhu ni.
18A ni yu zaɣ’ viɛlli la zuɣu,
niŋm’ Ziɔn zaɣ’ viɛlli.
Chɛ ka bɛ lab’ me Jɛrusalɛm
goma zali yaha.
19Di saha ka a yipa ni bɔri
sara maligunima din tuhi
ni sara shɛŋa bɛ ni
zaŋdi nyɔri buɣim la;
di nyaaŋa ka bɛ ni lan zaŋ
naɣilahi m-mali sara
a sara maligu bimbin’ la zuɣu.",https://www.bible.com/bible/2264/PSA.51.DBWDB
YILA 52,"Naawuni ni kariti saria shɛm min’ o daanfaani
1Nyin’ ŋun mali kpiɔŋ ŋɔ,
bɔzuɣu ka a lee nyuri bara
zaɣ’ biɛɣu tumbu ni?
Naawuni nirilim niŋbu
kul benimi sahakam.
Dabisi’ muni puuni zaa,
2a kul lɔrila saɣiŋgu nia.
A zilinli ŋmanila piliŋ.
A kul dolila ʒiŋmabo
soli sahakam.
3A yu zaɣ’ biɛɣu
gari zaɣ’ viɛlli,
ka yu ʒiri ŋmabu
gari yɛlimaŋli yɛlibu.
4Nyin’ ʒirilana ŋɔ, a yu yɛtɔɣ’
shɛŋa din biɛri niriba tɔɣisibu!
5Amaa Naawuni ni bah’ a yoli zaa;
o ni to n-kpuɣ’ a a yiŋ’
puuni yi nti chɛris’ a;
o ni yih’ a dunia ŋɔ ni.
6Ka wuntizɔriba ni nya li
ka zo dabiɛm,
di saha ka bɛ ni la a
ka yɛli,
7Nyamiya, ninvuɣ’ so
ŋun zaɣisi ni o ku zo
nti sɔɣi Naawuni sani tiligi,
amaa ka naɣ’ niŋla
o daazichi naani,
ka zaŋ o daazichi maa
n-leeg’ o sɔɣibu shee la.
8Amaa man’ ŋmanila
olivi ti’ mahili din sa
Naawuni jɛmbu duu puuni.
N niŋla Naawuni yurilim
maŋli la naani sahakam.
9N kul ni puhir’ a sahakam,
a ni tum shɛm zuɣu.
N ni duh’ a yuli ninvuɣ’
shɛb’ bɛn ʒe yim sani,
dama a yuli maa viɛla.",https://www.bible.com/bible/2264/PSA.52.DBWDB
YILA 53,"Ninsal’ ninvuɣ’ biɛtali yɛla
(Yila 14)
1 Jɛra n-yɛri bɛ suhuri ni
ni Naawuni kani.
Bɛ nyɛla tuumbiɛrinima,
ka tumdi tuun’ shɛŋa din chihira;
ka so ka bɛ ni n-nyɛ
ŋun tumdi din tuhi.
2Naawuni kul bela alizanda ni,
ka lihiri ninsalinim’ dunia
ŋɔ ni na ni o nya bɛ ni
shɛb’ mali yɛm,
ka nyɛ bɛn jɛmdi ŋun’ Naawuni.
3Bɛ zaa birigimi;
bɛ zaa nyɛla bɛn tumdi
din chihira.
Bɛ ni so bi tumdi din tuhi,
hal ninvuɣ’ yino gba kani.
4Tuumbiɛrinim’ maa zaa so ʒimi?
Bɛ zaŋ n niriba leei bindirigu dira,
ka bi jɛmdi ma.
5Amaa dabiɛm ni ti kpe ba pam,
ka dabiɛm maa tatabo na ʒi n-niŋ.
Dama man’ Naawuni ni to n-wurim
ninvuɣ’ biɛri kɔba.
Bɛ ni di vi,
dama man’ Naawuni zaɣisi ba.
6N suhiri Naawuni ni o chɛ ka
Izraɛl nasara dibu yi Ziɔn na.
Naawuni yi chɛ ka o niriba tɔŋ,
Yaakubu zuliya ni mali suhupiɛlli;
ka Izraɛlnim’ suhuri paligi.",https://www.bible.com/bible/2264/PSA.53.DBWDB
YILA 54,"Wunsuhigu din ni tiligi nir’ o dimnim’ nuu ni
1Naawuni, tiligim’ ma a yuli zuɣu.
Wuhim’ ni n ka taali a kpiɔŋ zuɣu!
2Naawuni, deemi n suhigu;
wummi n nol’ ni yɛtɔɣa,
3dama ninvuɣ’ shɛb’
bɛn nyɛ ninʒeensinim’
liriti ma mi.
Ninvuɣ’ shɛb’ bɛn nyɛ
ninkuunsinim’ lo nia
ni bɛ ku ma.
Bɛ nyɛla ninvuɣ’ shɛb’
bɛn baɣa ka Naawuni ni.
4Amaa Naawuni n-nyɛ n sɔŋda.
Ŋuna n Duuma n-nyɛ ŋun gbibi n nyɛvili.
5O ni yo n dimnim’
bɛ tuumbiɛri samli.
O ʒiɛyimtal’ la zuɣu,
o ni kpihim bɛ birili zaa.
6Yawɛ, n ni zaŋ
n suhuyubu pini
mali sara ti a.
Yawɛ, n ni paɣ’ a yuli,
dama a nyɛla ŋun viɛla.
7Dama a yihi ma muɣisigu kam ni,
ka chɛ ka n nini nya
n dimnim’ nasara kɔŋbu.",https://www.bible.com/bible/2264/PSA.54.DBWDB
YILA 55,"Ninvuɣ’ so ŋun zo yi o nyaaŋa wunsuhigu
1Naawuni, gbilisim’ a tibili wum n suhigu ŋɔ;
di ŋmalig’ a nini bahi kpaŋa
ka chɛ n ni suhir’ a
ni a zo ma nambɔɣu ŋɔ.
2Wummi n suhigu maa,
ka garigi ma.
N suhu bi doya ka n kul jiɣinda n fabila maa zuɣu.
3M birimmi zaa n dimnim’ ni yɔri vu’ shɛli zaŋ
tabili ninvuɣ’ biɛri ni yɔri vu’ shɛli zuɣu.
Dama bɛ niŋ ma muɣisigu pam,
ka bɛ suhu yiɣisi bahi n zuɣu ka je n yɛlli.
4N suhu saɣimmi zaa,
ka kum dabiɛm gbaai ma.
5Dabiɛm gbaai ma mi ka
n ni sɔhira,
ka dabiɛm din galisi nyaŋ ma;
6ka n yɛli, n di bi zaɣisi ka m mali kpiŋkpama kaman ŋmani la.
N naan yiɣi chaŋ ka vuhi.
7N naan shiri yiɣi chaŋ katiŋa nti
be mɔɣu ni.
8N naan bo sɔɣibu shee yomyom,
ka pɔhim mini sanʒiɛɣu ku tooi paai ma.
9N Duuma, chɛ ka bɛ birim,
ka chɛ ka bɛ yɛtɔɣa woli.
Dama n nya ka girigiri niŋbu
mini duŋ taabu be tiŋ’ puuni.
10Wuntaŋ’ ni ni yuŋ zaa, bɛ kul chanimi gindi tiŋ’ maa goma,
ka tuumbiɛri mini nyaanyibo be di ni.
11Ka saɣiŋgu kul be di puuni,
ka nahiŋgu mini ŋarili
kul be di ni.
12Di yi di nyɛla n dimnima
n-di maani ma ansarisi,
n naan tooi deei li;
ka n datahi n-yi di diri dari niŋdi ma,
n naan tooi sɔɣi ka bɛ ku nya ma.
13Amaa di nyɛla nyini ŋun nyɛ n kpee
ni m mini ŋun doli ni n zo simo.
14M min’ a yi nyaɣisi pam;
ti yi pahila salo zuɣu
be Naawuni jɛmbu duu.
15Chɛ ka bɛ kpi.
Zaŋm’ ba zaɣ’ nɛma
nti niŋ kpiimba biɛhigu shee;
dama zaɣ’ biɛɣu m-be bɛ yinsi puuni mini bɛ suhuri ni.
16Amaa n kuhi boli
Yawɛ ŋun nyɛ Naawuni ŋɔ
ni o sɔŋ ma,
ka o mi ni tiligi ma.
17N zaŋdi n yɛlimuɣisira n-yɛr’ o
asiba mini wuntaŋ’ ni
ni yuŋ zaa, ka ŋuhiri niŋd’ o,
ka o mi ni wum n kuhigu maa.
18O ni tiligi ma ni alaafee n ni
tuhiri tɔb’ shɛŋa la ni,
dama bɛn tuhiri ma maa galisiya pam.
19Naawuni ŋun nyɛ saha din
ka bahigu Naa ŋɔ ni deei n suhigu,
ka nyaŋ ba ti ma,
dama bɛ bi taɣi,
ka mi bi zɔri Naawuni.
20M mini ŋun doli
gbaai mani ŋun nyɛ o zo ŋɔ,
ka yiɣisi o ni daa lo ma
alikauli shɛli.
21O yɛtɔɣa be polipoli gari bihikpam,
amaa ka lee lo tɔbu o suhu ni;
o yɛtɔɣa bali gari kpam,
amaa ka ŋmari kaman sudirili la.
22Zaŋmiya yi ʒi’ tibisa chaŋ Yawɛ sani,
o ni sɔŋ ya;
o kul ku chɛ wuntizɔra bahi.
23Amaa nyin’ Naawuni
ni chɛ ka ninvuɣ’ kuriba
ni ʒirinim’ maa kpi n-kpe gbala ni,
ka bɛ dunia ŋɔ ni yuusim pirigili na bi paai gba.
Amaa nyini ka man’ kul
ni niŋ naani.",https://www.bible.com/bible/2264/PSA.55.DBWDB
YILA 56,"Naawuni naani niŋbu wunsuhigu
1Naawuni, zom’ ma nambɔɣu;
dama niriba kul durimi tamdi n zuɣu;
n dimnim’ kul nahindi ma mi
dabisili kam puuni.
2N dimnim’ maa kul duri tamdila
n zuɣu dabisili kam puuni,
dama bɛn tuhiri ma maa galisiya pam.
3Naawuni ŋun nyɛ Zallakudura Naa ŋɔ,
dabiɛm yi ti mali ma,
nyini ka n ni niŋ naani.
4N ni paɣiri Naawuni so yɛligu maa,
ŋuna ka n niŋ naani ka bi zɔri dabiɛm.
Ka bɔ ka ninsal’ lee ni tooi niŋ ma?
5N dimnim’ maa kul bɔrila
soli dabisili kam ni bɛ saɣim m bukaata;
bɛ tɛha zaa kul nyɛla
bɛ loya ni bɛ niŋ ma la zaɣ’ biɛɣu.
6Bɛ laɣindimi sɔɣiri
dooni ni bɛ nya n ni niŋdi shɛlikam zaa,
ka maani tahima ni bɛ ku ma.
7Naawuni, darigim’ bɛ tibili bɛ tuumbiɛri maa zuɣu;
nyaŋmi lala zuliyanim’ maa a suhuyiɣisili puuni!
8A mi n ni be muɣisigu shɛl’ ni;
zaŋmi n nintam niŋ a luɣuluɣu ni.
Bee di yɛla bi sab’ be a litaafi ni?
9N yi ti kuhi bol’ a dahin’ shɛli,
n dimnim’ maa ni ŋmaligi zo.
Dama m mi ni nyin’ Naawuni be m polo,
10Nyin’ Yawɛ yɛligu ka m paɣira,
nyin’ Naawuni yɛligu ka m paɣira.
11Naawuni ka n niŋ naani, ka ku zo dabiɛm.
Ka bɔ ka ninsal’ lee ni tooi niŋ ma?
12Naawuni, n ni zaŋ
n ni lo alikauli ni n zaŋ shɛli ti a la ti a.
N ni zaŋ wumpaɣibo pini ti a.
13Dama a tiligi ma kum ni,
ka chɛ ka m bi lu
ni di chɛ ka m be
a tooni n-chani nyɛvili neesim puuni.",https://www.bible.com/bible/2264/PSA.56.DBWDB
YILA 57,"Sɔŋsim bɔbu wunsuhigu
1Naawuni, zom’ ma nambɔɣu,
dama a sani ka n zona ti sɔɣi.
A baɣiri ni ka n yɛn sɔɣi
hal ka din tahiri saɣiŋgu ŋɔ na ti gari.
2N kuhiri boonila Naawuni ŋun nyɛ Zallakudura Naa ŋɔ.
Naawuni n-nyɛ ŋun tiri ma binshɛlikam din simdi ma.
3O ni be alizanda ni ka timna
ti tiligi ma.
O ni chɛ ka n dimnim’
bɛn duri tamdi n zuɣu la di vi.
Naawuni ni wuhi ma o yurilim maŋli
min’ o ʒiɛyimtali zaŋ chaŋ n sani ni nyɛ shɛm.
4M bela n dimnim’ bɛn be
kaman gbuɣima bɛn ŋubiri ninsalinim’ la sunsuuni.
Bɛ nyina ŋmanila kpana mini piɛma;
ka bɛ zilima mi ŋmani takɔbiri din diri pam.
5Naawuni, a yuli nyɛla din du n-gari sagbana.
Chɛ ka a jilima be dunia ŋɔ zaa ni.
6Bɛ bari ma la zana
n soli zuɣu.
N nandahima maa yaɣiya.
Bɛ gbila bɔɣili sɔŋ n soli zuɣu,
amaa ka bɛmaŋmaŋ’ lee lan
ŋmaligi lu di ni.
7Naawuni, n niŋ a naani zaa;
n shiri niŋ a naani zaa!
N ni yili yila ni kukoli nyaɣisili niŋ a.
8N shia, Neema!
Mɔɣilo mini goonje, neemiya!
N ni ŋme biɛɣunaayo.
9N Duuma, n ni paɣ’ a
niriba balibu kam sani.
N ni yili yila paɣ’ a zuliya balibu kam sani.
10A yurilim maŋli nyɛla din du m-paai zuɣusaa;
ka a ʒiɛyimtali mali hal ti paai sagbana.
11Naawuni, a yuli nyɛla din du n-gari sagbana.
Chɛ ka a jilima be dunia ŋɔ zaa ni.",https://www.bible.com/bible/2264/PSA.57.DBWDB
YILA 58,"Wuntizɔra wunsuhigu din bɔri ni Naawuni darigi ninvuɣ’ biɛri tibili
1Yinim’ bɛn nyɛ zuɣulaannima,
yi zaani zaligu shɛŋa din tuhi?
Yi kariti niriba saria ka di doli soli?
2Aai, tuumbiɛri tumbu
m-be yi suhuri ni,
ka yi kul tumdila duŋtaabo
tuma dunia ŋɔ ni.
3Ninvuɣ’ biɛri pun birigi
ka na bela bɛ manim’ puya ni.
Bɛ dɔɣibu saha ka bɛ pun birigi;
ka nyɛ ʒiŋmariba.
4Bɛ lɔɣu ŋmanila wahu lɔɣu.
Bɛ ŋaritila bɛ tiba
kaman sapaɣu ŋun ŋar’ o tiba,
5ni di chɛ ka bɛ ku wum
waɣigbahiriba kukoya,
bee n-wum waɣigbahiriba yila.
6Naawuni, kabisim’ bɛ nyina;
Yawɛ, kabisim’ gbuɣim’ pola maa nyin’ wɔɣila la.
7Chɛ ka bɛ vuui yomyom
kaman kɔzɔrim la;
ka chɛ ka bɛ no n-taai ba
kaman sol’ zuɣu mɔri la ka bɛ kpi.
8Chɛ ka bɛ be kaman
giŋgalanyɔri ni yi chaŋ gari ka bɛ jolijoli doya shɛm la;
ka chɛ ka bɛ be kaman
bɛ ni zaŋ bi’ so bahi
ka o nini bi nya wuntaŋ’ la.
9Chɛ ka bɛ ti yɛn baŋ
ka a pun chɛ ba luhi
kaman mɔri la.
Nyin’ Naawuni suhuyiɣisili puuni,
a ni pɔbisi ba bahi ka bɛ na nɛmi.
10Wuntizɔriba yi ti nya ka Naawuni bɔhi biɛri,
di ni niŋ ba suhupiɛlli.
Bɛ ni ti siɣi ninvuɣ’ biɛri ʒim ni
n-no n-gili.
11Niriba ni ti yɛli, “Yɛlimaŋli,
wuntizɔriba mali laara.
Yɛlimaŋli, Naawuni ŋun kariti dunianim’ saria shiri beni.”",https://www.bible.com/bible/2264/PSA.58.DBWDB
YILA 59,"Tiliginsim bɔbu wunsuhigu
1N Naawuni, tiligim’ ma
n dimnim’ nuu ni;
fam’ ma bɛn yiɣisi
wuɣili n zuɣu la nuu ni bahi.
2Tiligim’ ma ninvuɣ’ shɛb’
bɛn nyɛ tuumbiɛtumdiba nuu ni,
ka fa ma ninvuɣ’ kuriba nuu ni bahi.
3Hal pumpɔŋɔ bɛ sɔɣimi
do n-gu ni bɛ di n nyɛvili;
kpiɔŋlaannim’ taala duŋ
bahi n zuɣu.
Yawɛ, di mi pala n tuumbiɛri
bee n daalahichi zuɣu.
4Bɛ malila shili n-kariti doli ma,
ka di pala n taali zuɣu.
Yiɣisim’ kana ti sɔŋ ma ka nya.
5Nyin’ Yawɛ ŋun nyɛ Tɔbbihi Naawuni ŋɔ
n-nyɛ Izraɛl Naawuni.
Yiɣisim’ darigi zuliya kam zaa tibili.
Di chɛ ka ninvuɣ’ shɛb’ bɛn lɔri nia biɛri ŋɔ
ni ninvuɣ’ yino gba tiligi.
6Yuŋ yi ti zibi bɛ kanimina
ti chani gindi tiŋ’ puuni
ŋ-ŋuhiri kaman bahi la.
7Bɛ kul bela nimaani
n-yaari bɛ noya kumda,
ka yɛtɔɣ’ yoya
yiri bɛ noya ni na.
Bɛ tɛhiya, “Ŋuni n-lee ni wum
ti ni yɛli shɛm?”
8Amaa ka nyin’ Yawɛ kul lari ba.
A nyɛla ŋun maani zuliya kam zaa ansarisi.
9Naawuni ŋun nyɛ n kpiɔŋ
mini m birini ŋɔ,
a ninni ka n-kul lihira.
10N Naawuni maa yurilim maŋli la zuɣu,
o ni ka n sanna;
n Naawuni maa ni chɛ
ka n nyaŋ n dimnima.
11Di ku ba,
a yi niŋ lala,
n niriba maa ni ti tam,
amaa nyin’ ti Duuma
ŋun nyɛ ti nyɔtaɣirigu ŋɔ,
zaŋm’ a kpiɔŋ wurim ba,
ka bɛ lu.
12Bɛ noya ni alahichi mini
bɛ ni tɔɣisi yɛtɔɣ’ shɛŋa la zuɣu,
chɛ ka bɛ karimbaani gbahi ba!
Bɛ ninvuɣ’ tubo mini bɛ ʒiŋmabo zuɣu,
13bahim’ ba yoli a suhuyiɣisili puuni;
bahim’ ba yoli zaa.
Ka dunianim’ zaa baŋ ni
Naawuni n-nyɛ Izraɛlnim’ naa.
14Yuŋ yi ti zibi,
bɛ kanimina nti chani gindi tiŋ’ puuni
ŋ-ŋuhiri kaman bahi la.
15Bɛ chanimi gindi bɔri bindirigu.
Ka bɛ yi bi nya n-di n-tiɣi, bɛ ŋumdimi.
16Amaa man’ ni yili yila
n-yɛl’ a kpiɔŋ yɛla;
n ni duhi n yee
n-yili yila asiba
n-yɛl’ a yurilim maŋli yɛla.
Nyini n-nyɛ n ni sɔɣiri so sani
ni n sɔɣisili shee m muɣisigu saha.
17N ni yili yila paɣi nyin’ ŋun nyɛ n kpiɔŋ ŋɔ,
dama nyin’ Naawuni n-nyɛ m birini, nyin’ Naawuni
n-nyɛ ŋun wuhi ma yurilim maŋli ŋɔ.",https://www.bible.com/bible/2264/PSA.59.DBWDB
YILA 60,"Faako bɔbu wunsuhigu
1Naawuni, a zaɣisi ti
ka lu ti zuɣu;
a je suli niŋ ti.
Labisim’ ti zali yaha!
2A chɛ ka tiŋgbani sɔhigi,
ka chɛ ka di tahi bɔɣi;
liɣimi di tahibu maa,
dama di kul sɔhirimi.
3A chɛ ka a niriba di wahala pam;
a ti ti la wain ka ti nyu,
ka di chɛ ka ti chani jeena.
4A zaŋ tuuta sa ninvuɣ’ shɛb’
bɛn lur’ a sizuura
ka bɛ yi nya tuuta maa,
di ni chɛ ka piɛma ku nyɔɣi ba.
5Deemi ti suhigu,
ka zaŋ a kpiɔŋ la
n-ti ti nasara,
ka lala chɛ ka
a ni yuri ninvuɣ’ shɛb’ la tiligi.
6Naawuni lo alikauli
o biɛhigu shee.
O yɛliya, “N kpiɔŋ zuɣu,
n ni pirigi Shɛkɛm,
ka pirigi Sukɔt Vinvamli tari.
7Mani n-su Giliad;
mani n lan su Manaasa;
ka Ifriim nyɛ
n kurigu zuɣupiligu
din taɣiri n zuɣu,
ka Juda mi nyɛ
n nam kurigu jaaŋgbee.
8Amaa Mɔab nyɛla
n kopaɣiri’ ŋmani.
N ni pirigi n namda pa Ɛdom zuɣu;
ka tuhi nyaŋ Filistianim’ mi.”
9Ŋuni n-lee ni tahi ma
bɛ ni me birini gili tin’ shɛl’ la ni?
Ŋuni n-lee ni tahi ma Ɛdom?
10Naawuni, a shiri zaɣisi ti mi?
Naawuni, a bi lan doli
ti tɔbbihi chani tɔb’ ni.
11Sɔŋmi ti ka ti nyaŋ ti dimnima;
dama ninsal’ sɔŋsim ka buchi.
12Naawuni ni be ti polo zuɣu,
ti ni di nasara.
Ŋuna n-nyɛ ŋun yɛn no n-taai ti dimnim’ maa ti ti.",https://www.bible.com/bible/2264/PSA.60.DBWDB
YILA 61,"Sɔŋsim bɔbu suhigu
1Naawuni, Wummi n kuhigu;
ka deei n suhigu!
2Dunia ŋɔ tariga ka m be
ka kuhiri boon’ a n nandahima saha maa.
Zaŋm’ ma tahi kuɣ’ shɛli
din du n-gari ma gbini,
3dama nyini n-nyɛ
n ni sɔɣiri so sani.
Nyini n-nyɛ binwɔɣinli shɛli din mali kpiɔŋ gari a dimnima.
4Chɛ ka m be a jɛmbu duu sahakam,
ka chɛ ka n sɔɣ’ a
kpiŋkpama lɔŋni.
5Naawuni, a wum n ni lo alikauli shɛŋa la,
ka pun ti ma pin’ shɛli a ni zaŋdi tiri ninvuɣ’ shɛb’ bɛn lur’ a yuli sizuura la.
6Dolimi naa nyɛvili;
ka chɛ ka o kul be ʒiɛmani kam ni!
7Chɛ ka o kul nyɛ naa
nyin’ Naawuni sani sahakam.
Chɛ ka a yurilim maŋli
min’ a ʒiɛyimtali kul gul’ o.
8Dinzuɣu n kul ni yiini yila paɣir’ a yuli,
n yi ti zaŋ n ni lo alikauli
ni n zaŋ binshɛli n-tir’ a
dabisili kam la na ti ti a.",https://www.bible.com/bible/2264/PSA.61.DBWDB
YILA 62,"Naawuni ni gul’ o niriba shɛm naani niŋbu
1N dila suɣilo guhiri Naawuni;
o kɔŋko sani ka n tiliginsim yirina.
2O kɔŋko n-nyɛ n tampiŋ ni
n tiliginsim ni m birini,
ka so ku tooi nyaŋ ma.
3Saha yuusim wula puuni ka yi yɛn liri nira?
Yi zaa yɛn bula yi ni gbaai ninvuɣ’ so,
kaman yi ni yɛn niŋ dikili ŋmaŋ bee
kikara din kab’ ŋuniya m-bɔri
ni di lu shɛm la?
4Bɛ nia zaa nyɛla bɛ daai ninvuɣ’ so
ŋun ʒe zaashe’ titali ni luhi;
bɛ nyɛla bɛn yu ʒiŋmabo.
Alibarika yɛtɔɣa m-be bɛ noya ni,
amaa ka turi yɛtɔɣa lee be bɛ suhuri ni.
5N dila suɣilo guhiri Naawuni,
dama m mali tahima o sani.
6O kɔŋko n-nyɛ n tampiŋ kpiɔŋ ni n tiliginsim ni m birini,
ka so ku tooi nyaŋ ma.
7N tiliginsim mini n jilima
yirila Naawuni sanna;
ŋuna n-nyɛ n gula
ni n ni sɔɣiri so sani.
8Niriba, niŋmiy’ o naani sahakam.
Yɛlimiy’ o yi muɣisigu ni nyɛ shɛlikam zaa,
Naawuni n-nyɛ ti ni sɔɣiri so sani.
9Ninvuɣ’ shɛb’ bɛn nyɛ tarimba ŋmanila nyee ni pɔhim,
ka ninvuɣ’ shɛb’ bɛn nyɛ wɔɣira mi ka buchi.
Nir’ yi zaŋ ba pa sania zuɣu,
bɛ tibisim bi yaɣ’ lala;
hal bɛ zaa tibisim yi laɣim,
di bi paai nyee ni pɔhim tibisim gba.
10Di niŋya niriba bina fabu naani;
yi mi di zaŋya tahima yoli niŋ ŋmɛnditoli tuma ni.
Hal yi daazichi yi zoori pahira,
yin’ di niŋya li naani.
11N wum Naawuni ni yɛli siɣimsiɣim bushɛm ni ŋun’ Naawuni n-su yiko.
12 Ti Duuma, nyini n-su yurilim maŋli.
Dama nyini n-tiri sokam zaa
o tuma ni simdi shɛm.",https://www.bible.com/bible/2264/PSA.62.DBWDB
YILA 63,"Naawuni bɔbu
1Naawuni, nyini n-nyɛ n Naawuni,
ka n kul bɔr’ a.
N suhu zaa kul yɛla a zuɣu.
N niŋgbuŋ luɣili pinaayi zaa
kul bɔr’ a mi.
Di bemi kaman tiŋgban’ kuŋ din chaɣisi
ka kom ka nimaani la.
2N daa nya a luɣ’ kasi shee la;
N daa nya a yiko min’ a jilima la.
3A yurilim maŋli la so nyɛvili.
N ni yaai n noli paɣ’ a.
4Dinzuɣu n ni paɣ’ a hal ni n nyɛvili tariga.
N ni kpuɣi n nuhi zuɣusaa
m-paɣ’ a yuli.
5N di n-tiɣi kaman chuɣu ka m puhi la,
ka yaai n noli paɣ’ a ni suhupiɛlli.
6N yi ti do m bindoo zuɣu
n teerila a yɛla;
ka kul tɛhir’ a yɛla
yuntisuɣu saha;
7dama nyini m-pun nyɛ n sɔŋda,
ka n kul be a kpiŋkpama mahim ni
n-yiini suhupiɛlli yila.
8Nyin’ ka n vili gbibi,
ka a nudirigu kul gbib’ ma ka n ku lu.
9Amaa ninvuɣ’ shɛb’ bɛn lo nia
ni bɛ di n nyɛvil’ la
ni chaŋ ti be kpiimba biɛhigu shee.
10Bɛ ni zaŋ takɔbi ku ba;
ka yɔbahi ŋub’ ba.
11Amaa naa ni mali suhupiɛlli Naawuni sani,
ka bɛnkam zaa zaŋ Naawuni yuli m-po pɔri
ni mali suhupiɛlli dama
ʒiŋmariba ni fo bɛ noya.",https://www.bible.com/bible/2264/PSA.63.DBWDB
YILA 64,"Sɔŋsim bɔbu Wunsuhigu
1Naawuni, deemi n suhigu
n fabila ŋɔ puuni.
Fam’ n nyɛvili bahi,
dama n zɔrila n dimnima.
2Sɔɣim’ ma ka chɛ
ninvuɣ’ biɛri ni lɔri
nia biɛ’ shɛŋa ashilɔni
zaŋ chaŋ m polo la,
ka sɔɣi ma ka chɛ
tuumbiɛtumdiba ni lɔri
yɛmbimbiɛri nia biɛ’ shɛŋa la.
3Bɛ sahirila bɛ zilima
ka di be kaman takɔbiri la,
ka mal’ li yɛri yɛtɔɣ’ biɛri
din ŋmani piɛma
4n-sɔɣi ŋuniya mal’ li
tɔri ninvuɣ’ so ŋun ka taali;
bɛ kul tɔrila niriba libigiri ba,
ka bi zɔri dabiɛm.
5Bɛ kul dolila bɛ nia biɛri maa soli
n-gbaari nia ni bɛ bari zana ashilɔni;
ka tɛhira, “Ŋuni n-lee ni tooi nya ti?
6Ŋuni n-lee ni tooi vihi baŋ ti tuumbiɛri maa?
Ti lo yɛmbimbiɛri nia biɛɣu ŋɔ.”
Dama ninsal’ suhu ni tɛha zilim pam.
7Amaa Naawuni ni zaŋ o piɛma to ba;
bɛ ni nya dansi ka di libigi ba.
8Bɛ nol’ ni yɛtɔɣa zuɣu,
o ni chɛ ka bɛ bahi ba yoli zaa,
ka bɛnkam zaa nya ba,
dabiɛm gbahiri ba mi,
ka bɛ ni sɔhira.
9Ka dabiɛm ni gbaai sokam zaa,
ka bɛ yɛli Naawuni
ni niŋ shɛm maa yɛla,
ka zaŋ o ni niŋ shɛm maa yɛla niŋ bɛ suhuri ni.
10Chɛ ka wuntizɔriba
mali suhupiɛlli Yawɛ sani,
ka sɔɣ’ o sani.
Bɛnkam zaa bebu be tibi
bɛ suhuri ni tibigim’ o.",https://www.bible.com/bible/2264/PSA.64.DBWDB
YILA 65,"Naawuni paɣibu min’ o puhibu
1Naawuni, di simdi ni ti paɣ’ a Ziɔn.
Ka zaŋ ti ni lo alikauli
ni ti ni zaŋ binshɛŋa ti a la ti a,
2nyini ŋun deeri ti suhigu ŋɔ!
Ninsalinim’ zaa ni ka a sanna.
3Ti daalahichi galisiya nyaŋ ti,
amaa ka a chɛ li paŋ ti.
4A ni pii ninvuɣ’ shɛba
n-zaŋ ba na ka bɛ ti
be a biɛhigu shee mal’ alibarika!
Ti nini ni tiɣi a jɛmbu du’ kasi maa puuni bin’ suma.
5A deei ti suhigu ka tiligi ti
alahizibu tuun’ kara puuni.
Naawuni ŋun nyɛ ti tiliginsim ŋɔ,
binnamda bɛn be dunia ŋɔ ni zaa
zaŋ tabili bɛn be teeku ni katiŋ’ ha
mali tahima la a sani.
6Nyini n-zali zoya a kpiɔŋ puuni.
A mali yiko pam.
7Nyini n-chɛ ka teeku vuri fɔra,
ka chɛ ka kɔgbana vuri fɔra;
nyini n-lan chɛ ka niriba
bɛn taai duŋ gba fɔra.
8A shihira chɛ ka ninvuɣ’ shɛb’
bɛn be dunia ŋɔ ni
katinsi lur’ a la sizuura,
a ni wuhiri shihira shɛŋa zuɣu.
A chɛ ka biɛɣ’ neebu
mini yuŋ zibbu yili suhupiɛlli yila.
9A chɛ ka saa miri mahigiri tiŋgbani,
ka chɛ ka di mali kulim pam.
Nyin’ Naawuni mɔɣili palila kom,
nyini n-tiri niriba bindira.
A ni zal’ li shɛm m-bala.
10A chɛ ka saa miri pam niŋdi puri ka di maara,
ka chɛ ka vuɣisi doya baalim,
ka sakom chɛ ka di bala,
ka bimbilli kam zoora.
11A chɛ ka puri atam
niŋdi pam yuuni puuni;
ka a naɣikɔra tɔroko lɔɣu
pali bindira hal ti puuri bahira.
12Momaha be mɔɣu ni pam,
ka suhupiɛlli pali daboya zuɣu.
13Biŋkɔbiri kul yɛrigila mɔɣu ni;
ka bindira kul zibigi vinvama ni,
ka bɛ tahira,
ka laɣim duhiri bɛ yɛhi yiini yila suhupiɛlli zuɣu.",https://www.bible.com/bible/2264/PSA.65.DBWDB
YILA 66,"Naawuni paɣibu min’ o puhibu yilli
1Dunia ŋɔ salinim’ zaa,
yomiya suhupiɛlli vuri paɣi Naawuni.
2Yilimiya o yuli jilima yila.
Paɣimiy’ o jilima paɣibu!
3Yɛlimiya Naawuni,
“A tuma mali dabiɛm pam.
A yiko ni galisi zuɣu chɛ
ka a dimnim’ gbaanila a tooni.
4Dunia ŋɔ nim’ zaa jɛmd’ a mi;
bɛ yiinila yila paɣir’ a,
bɛ yiinila yila paɣir’ a yuli.”
5Kamiyana ti nya Naawuni ni tum tuun’ shɛŋa,
o tuma mali dabiɛm pam ninsalinim’ sani.
6 O daa chɛ ka teeku tiŋgbani leei zaɣ’ kuŋ,
ka o niriba daa chaŋ bɛ naba zuɣu mɔɣili tiŋgban’ kuŋ zuɣu du.
Ka ti daa mali suhupiɛlli o sani nimaani.
7O yiko ka o zaŋ su nam sahakam,
ka pa o nina lihiri zuliya kam.
Duŋtaariba miri ka bɛ taai duŋ niŋ o.
8Zuliya kam zaa, paɣimiya ti Naawuni ŋɔ;
chɛliya ka niriba wum o paɣibu maa yɛla.
9O chɛ ka ti kul be ti nyɛvili ni,
ka bi chɛ ka ti sarigi.
10Naawuni, a pun buɣisi ti nya.
A nyahi ti zaa kaman bɛ ni zaŋdi anzinfa
shɛri buɣim ni m-maani li shɛm la.
11A chɛ ka ti lu zana ni,
ka a zaŋ ʒi’ tibisa ʒil’ ti.
12A chɛ ka niriba du n-tam ti zuɣu;
ti kpe buɣim mini kom ni gari yi,
amaa a zaŋ ti tahi luɣ’ shɛli din galisi na.
13N ni zaŋ sara maligu shɛŋa
ti ni mali nyɔri buɣim la
n-ka a jɛmbu duu na;
n ni zaŋ binshɛŋa n ni po pɔri
ni n zaŋ ti a la ti a;
14ka zaŋ n ni daa be muɣisigu ni
ka yaai n noli yɛli binshɛli yɛla,
ka lo alikauli ni n ni zaŋ li ti a la ti a.
15N ni zaŋ piɛbihi pola mali sara
n-zaŋ ba nyo buɣim ti a,
ka zaŋ piɛlahi sara nyɔhi ti a,
ka zaŋ naɣilahi mini buhi mali sara.
16Yinim’ bɛn zaa luri Naawuni sizuura ŋɔ,
kamiyana ka n ti yɛli ya o ni tum shɛli ti ma ka yi wum.
17N daa kuhi pam niŋ o,
ka yili yila ni suhupiɛlli paɣ’ o.
18N yi di yu alahichi n suhu ni,
n Duuma naan ku deei n suhigu.
19Amaa yɛlimaŋli, Naawuni wum n suhigu ka deei n suhigu maa.
20M paɣiri Naawuni
o ni bi zaɣisi n suhigu maa zuɣu,
bee o ni bi vuui o yurilim maŋli ka chɛ ma la zuɣu.",https://www.bible.com/bible/2264/PSA.66.DBWDB
YILA 67,"Wumpaɣibo yilli
1Naawuni zom’ ti nambɔɣu,
ka niŋ alibarika niŋ ti ni;
ka ŋmalig’ a nini lihi ti ni yurilim,
2ka di zuɣu chɛ ka dunianim’ baŋ a soli,
ka zuliya kam zaa baŋ a tiliginsim yiko yɛla.
3Naawuni, chɛ ka niriba paɣ’ a,
chɛ ka niriba zaa paɣ’ a!
4Chɛ ka zuliya kam suhuri paligi,
chɛ ka bɛ yili yila ni suhupiɛlli,
dama a kariti niriba saria ka di tuhi,
ka wuhiri zuliya kam soli dunia ŋɔ ni.
5Naawuni, chɛ ka niriba paɣ’ a,
chɛ ka niriba zaa paɣ’ a!
6Tiŋgban’ ni bindira niŋya pam;
Naawuni ŋun nyɛ ti Naawuni ŋɔ niŋ alibarika niŋ ti ni.
7Naawuni, kul niŋmi alibarika niŋmi ti ni.
Niriba bɛn be dunia ŋɔ ni zaa jɛmm’ a.",https://www.bible.com/bible/2264/PSA.67.DBWDB
YILA 68,"Nasara dibu yilli
1Chɛ ka Naawuni yiɣisi,
chɛ ka o dimnim’ wurim;
chɛ ka bɛnkam je o ŋmalig’ o tooni guui.
2Nyɔhi ni tuɣiri chani shɛm la,
karim’ ba ka bɛ chaŋ lala.
Shigbaŋ ni miriti buɣim ka nyɛligiri shɛm la,
chɛ ka ninvuɣ’ biɛri nyɛligi lala Naawuni tooni.
3Amaa wuntizɔriba bɛn’ suhuri ni paligi
ka bɛ mali suhupiɛlli Naawuni sani.
Bɛ suhuri shiri ni paligi
ka bɛ wa waa ni suhupiɛlli.
4Yilimiya yila paɣi Naawuni,
yilimiya wumpaɣibo yila paɣ’ o yuli;
malimiya soli ti ŋuna ŋun be sagbana ni n-chani maa.
O yuli n-nyɛ Yawɛ,
maliya suhupiɛlli o sani!
5Naawuni ŋun be o biɛhigu shee din be kasi la
nyɛla kpibisi ba,
ka nyɛ ŋun gbibi pakoya.
6Naawuni n-nyɛ ŋun tiri ninvuɣ’ shɛb’
bɛn ka kpɛhili shee yili;
ka yihiri sarikanim’ mi
kpɛhiri yolisim suhupiɛlli ni.
Amaa duŋtaariba bɛn ni
bela tiŋgban’ kuŋ ni.
7Naawuni, a ni daa be a niriba tooni
m-mali ba chani la,
a ni daa kpe mɔɣu ni gari la,
8 tiŋgbani daa dammi,
ka saa mi Sinai Zoli zuɣu
nyin’ Naawuni ŋun nyɛ
Izraɛl Naawuni ŋɔ ninni.
9Naawuni, a daa chɛ ka saa mi pam luɣilikam;
a chɛ ka a tiŋgbani din gbarigi la neei,
10ka a niriba nya biɛhigu shee nimaani.
Naawuni, a ti nandaamba din simdi ba
a nirilim niŋbu puuni.
11Ti Duuma zal’ o zaligu,
ka paɣiba pam zaŋ di lahibali moli gili;
12Ka nanim’ mini bɛ tɔbbihi gbaai zɔbu!
Ka paɣiba bɛn be yiŋa zaŋ bɛ ni ŋme n-di neen’ shɛŋa pirigi ti taba,
13ka anzinfa pa ŋmana kpiŋkpama zuɣu,
ka salima alali pa bɛ kɔbiri zuɣu.
Ka bɔ n-niŋ ka yi ni shɛb’
daa kpalim be yiŋ’ buzɔna ni?
14Kpiɔŋlan’ Naa ni daa kari nanim’ nimaani,
o daa chɛ ka sakuɣa lu Zalimɔn Zoli zuɣu na.
15Bashan Zoli din galisi,
Bashan Zoli din mali chunchuna pam,
16bɔzuɣu ka nyini zo’ shɛli dim
mali chunchuna ŋɔ lihiri
Naawuni ni bɔri ni zo’ shɛli nyɛ
o biɛhigu shee ŋɔ nyuli zabbu lihigu?
Di nyɛla luɣ’ shɛli Yawɛ
ni bɔri ni o be sahakam.
17Ti Duuma daa yi Sinai Zoli zuɣu
n-ka luɣ’ kasi shee la na
ni chɛchɛbunsi din mali kpiɔŋ pam
tusatusa din ka kalinli.
18 A du zoli din du pam zuɣu
ka zaŋ daba pam mali chaŋ;
ka deei pina niriba sani hal zaŋ tabili
ninvuɣ’ shɛb’ bɛn nyɛ
duŋtaariba bɛn je ni
Yawɛ ŋun nyɛ Naawuni ŋɔ
be nimaani la sani.
19Paɣimiya ti Duuma ŋun kul gbib’ ti dabisili kam ŋɔ.
Naawuni n-nyɛ ti tiliginsim.
20Ti Naawuni maa nyɛla tiliginsim Naawuni.
Ti Duuma Yawɛ n-nyɛ ŋun tiligiri niriba kum ni.
21Amaa Naawuni ni ŋme n-wurim o dimnim’ la zuɣuri,
o ni saɣim ninvuɣ’ shɛb’
bɛn zaɣisi ka kul doli
bɛ daalahichi soya la zuɣutalisi.
22Ti Duuma yɛliya, n ni zaŋ ba
Bashan n-labisi kpe na.
N ni yihi ba teeku bulli ni na,
23ka yi ti zaŋ bɛ ʒim paɣi yi naba,
ka yi bahi mi lɛli yi dimnim’ maa ʒim.
24Naawuni, a chandi mali jiri pam ka niriba nyari li.
N Naawuni ni n Naa maa chanimi ni o ti kpe o jɛmbu duu.
25Yiliyiiniba m-be tooni,
ka biŋkumdiŋmɛriba doli nyaaŋa,
ka paɣisara be bɛ sunsuuni n-chaɣisiri sayɛya.
26Paɣimiya Naawuni laɣiŋgu titali ni.
Paɣimiya Yawɛ ŋun nyɛ
Izraɛlnim’ kɔbil’ nini ŋɔ!
27Bɛnjamin ŋun nyɛ biasan’ la zuliya m-be tooni,
ka Juda zuliya kpamba paya,
ka Zɛbulɔn mini
Naftali zuliya kpamba doli nyaaŋa.
28Naawuni, wuhim’ a yiko ni nyɛ shɛli,
wuhim’ a kpiɔŋ kaman a ni pun niŋdi shɛm ti zuɣu la.
29A jɛmbu duu din be Jɛrusalɛm la zuɣu ka nanim’ ʒiri pina na ti tir’ a.
30Kpahim’ mɔɣu ni biŋkɔb’ shɛb’ bɛn be gbiŋgbaŋ ni la zuɣu ni;
ka kpahi zuliya kam naɣilahi
mini bɛ naɣibihi la zuɣu ni.
Nom’ taai ninvuɣ’ shɛb bɛn yu farigu deebu pam la.
Wurimmi zuliya shɛb’ bɛn yuri tɔbu tuhibu yɛla pam la.
31Chɛ ka bɛ zaŋ Ijipti daanya na,
ka chɛ ka Itiɔpianim’ mi kpuɣi
bɛ nuhi duhi zuɣusaa jɛm Naawuni.
32Dunia ŋɔ nanima,
yilimiya yila paɣi Naawuni.
Yilimiya yila paɣi ti Duuma
33ŋun be chɛchɛbuŋ ni zuɣusaa din nyɛ kurimbuni ha zuɣusaa ŋɔ.
Wummiya o kukoli din mali kpiɔŋ la tahigu.
34Molimiya Naawuni yiko yɛla;
ŋuna n-nyɛ Izraɛlnim’ naa,
ka o yiko be sagbana ni.
35Naawuni biɛhigu mali dabiɛm pam o jɛmbu duu puuni,
ŋuna n-nyɛ Izraɛlnim’ Naawuni!
O tir’ o niriba yiko mini kpiɔŋ.
Paɣimiya Naawuni!",https://www.bible.com/bible/2264/PSA.68.DBWDB
YILA 69,"Sɔŋsim bɔbu wunsuhigu
1Naawuni, tiligim’ ma!
Dama kom paala n nyiŋgoli tariga.
2N firila baɣiri ni, ka n naba ni yɛn tam
binshɛli zuɣu kani, m paala kɔbulli ni,
ka kɔgbana ŋmɛri ma garita.
3N kuhimi hal ti gbarigi,
ka n kukoli biɛra,
ka n nina niŋ liti,
ka n kul guhirila n Naawuni.
4 Ninvuɣ’ shɛb’ bɛn je ma ka di
ka daliri galisiya gari n zabiri.
Ninvuɣ’ shɛb’ bɛn lo ni bɛ ku ma
galisiya pam,
ka n dimnim’ ŋmari ʒiri pari ma.
Bɛ chɛ ka n yola n ni bi zu neen’ shɛŋa samli.
5Naawuni, a mi n jɛrilim ni nyɛ shɛm.
N ni pun tum tuumbiɛ’ shɛŋa bi sɔɣ’ a sani.
6N Duuma Yawɛ ŋun nyɛ Tɔbbihi Naa ŋɔ,
di chɛ ka ninvuɣ’ shɛb’ bɛn mali tahima
a sani di vi n zuɣu.
Izraɛlnim’ Naawuni ŋɔ,
di chɛ ka ninvuɣ’ shɛb’
bɛn jɛmd’ a ŋɔ nya filiŋ n zuɣu.
7A zuɣu ka bɛ kul turi ma,
ka n kul diri vi.
8N ŋmanila sana n dɔɣiriba sani;
ka ŋmani tinzun’ nira m ma puuni bihi sani.
9 N suhu zaa kul yɛla a jɛmbu duu zuɣu, ka di yɛla kul nyamdi n ni.
Bɛ ni tur’ a tu’ shɛŋa zaa ʒila n zuɣu.
10N yi siɣisi mmaŋa n-lo noli,
bɛ turi ma la n ni niŋ shɛm maa zuɣu.
11Ka n zaŋ buɣu leei n situra ye,
ka bɛ maani ma ansarisi.
12N nyɛla ninvuɣ’ shɛb’ bɛn ʒi
tiŋ’ dunɔdali gbini ni
zuri so nyaaŋa,
ka danyuriba zaŋ ma
niŋ yila ni yiina.
13Amaa nyin’ Yawɛ ka man’ kul suhira.
Naawuni, garigim ma a ni
zali saha shɛli a yurilim
maŋli din galisi la puuni
min’ a ʒiɛyimtali sɔŋsim la puuni.
14Fam’ ma baɣiri firibu ni bahi.
Tiligim’ ma n dimnim’ nuu ni.
Tiligim’ ma kɔbulli ŋɔ ni.
15Di chɛ ka kɔgbana lim ma
bee n-chɛ ka kɔbulli di ma
bee n-chɛ ka bɔɣ’ zilinli mum ma niŋ.
16Yawɛ, deemi n suhigu, dama a yurilim maŋli la viɛla.
A nambɔzɔbo din galisi pam la zuɣu,
ŋmaligim’ m polo na.
17Di lɛb’ a nyaaŋa biri man’ ŋun nyɛ
a dabili ŋɔ;
dama m bela nandahima ni,
deemi n suhigu yomyom.
18Mirim’ ma, tiligim’ ma;
fam ma n dimnim’ nuu ni bahi.
19A mi bɛ ni turi ma,
ka dihiri ma vi,
ka filindi ma shɛm yɛla;
a mi n dimnim’ zaa.
20Turi maa nyɛla din saɣim n suhu;
ka n lan ka tahima.
N daa lihi bo nambɔzɔbo,
amaa ka bi nya li;
ka lihi bo bɛn ni maai n suhu,
ka bi nya so.
21 Bɛn’ daa zaŋla lɔɣu ni be bindir’ shɛli ni ti ma ni n di;
ka kɔnyuri daa mali ma,
ka bɛ zaŋ yabiga
kom ti ma ni n nyu.
22 Chɛ ka bɛ bindira
leei tɔŋ gbahi ba;
ka chɛ ka bɛ
churi puhibu leei
zana gbahi ba.
23Chɛ ka bɛ nina niŋ liti,
ka bɛ ku tooi nya;
ka chɛ ka bɛ yaaŋkɔba
gbarigi sahakam.
24Chɛ ka a suhu yiɣisi bahi bɛ zuɣu,
ka chɛ ka a suhuyiɣisili din galisi
la di ba.
25 Chɛ ka bɛ ʒiishee leei dabari,
ka di zuɣu chɛ ka bɛ ku lan be bɛ yinsi.
26Dama bɛ niŋ a ni pun darigi ninvuɣ’ shɛb’
tibili alaka;
ka nahind’ a
ni ti shɛb’ dansi la pahira.
27Chɛ ka bɛ taali galisi pahi;
di chɛ ka bɛ nya gaafara a sani.
28 Kpihimmi bɛ yuya nyɛviyanim’
litaafi la ni,
ka di chɛ ka bɛ sabi bɛ yuya pahi
wuntizɔriba yuya ni.
29Amaa n nyɛla ŋun be biɛrim mini nandahima ni.
Naawuni, chɛ ka a tiliginsim yiko gbibi ma.
30N ni yili yilli paɣi Naawuni yuli;
ka zaŋ wumpaɣibo tibig’ o.
31Dimbɔŋɔ n-nyɛ din ni tiɣi Yawɛ nini
gari nir’ yi zaŋ naɣila’ lantabili
bee naɣilaa ni yila ni takarifiɛma mali sara.
32Chɛ ka ninvuɣ’ shɛb’ bɛn nyari nahiŋgu nya li
ka bɛ suhuri paligi;
ka yi bɛn jɛmdi Naawuni ŋɔ mi
chɛliya ka yi suhuri paligi.
33Yawɛ wumdi nandaamba suhigu,
ka bi tamd’ o niriba
bɛn be sarika ni yɛla.
34Alizanda ni nim’ mini dunia ni
nim’ zaŋ tabili
teeku mini binshɛɣukam zaa
din be di ni, paɣimiy’ o.
35Dama Naawuni ni tiligi Ziɔn,
ka lan me Juda tinsi zali,
ka o daba ti be nimaani su li.
36O daba maa bihi ni ti su li,
ka ninvuɣ’ shɛb’ bɛn
yur’ o ti be nimaani.",https://www.bible.com/bible/2264/PSA.69.DBWDB
YILA 70,"Sɔŋsim bɔbu Wunsuhigu
(Yila 40.13-17)
1N Duuma Naawuni, fam’ ma bahi.
Yawɛ, n suhir’ a mi, sɔŋm’ ma yomyom.
2Chɛ ka ninvuɣ’ shɛb’ bɛn bɔri
ni bɛ ku ma la di vi ka birim.
Chɛ ka ninvuɣ’ shɛb’ bɛn bɔri
ni bɛ niŋ ma zaɣ’ biɛɣu la di vi ka ŋmaligi labi.
3Chɛ ka ninvuɣ’ shɛb’ bɛn maani
ma ansarisi yɛra, “N-yɛwaa! n-yɛwaa!”
la gba di vi, ka ŋmaligi labi.
4Chɛ ka bɛnkam zaa jɛmd’ a
suhuri paligi,
ka bɛ mali suhupiɛlli.
Chɛ ka bɛnkam zaa yur’ a tiliginsim la
kul yɛra, “Naawuni galisiya!”
5Naawuni, n nyɛla ŋun ka yaa ni nandana.
Kam’ n sanna yomyom.
Yawɛ, nyini n-nyɛ n sɔŋsim ni n tiligira,
di yuui.",https://www.bible.com/bible/2264/PSA.70.DBWDB
YILA 71,"Ninvuɣ’ kurigu Wunsuhigu
1Yawɛ, a sani ka n zona ti sɔɣi,
di chɛ ka n di vi dahin’ shɛlikam.
2A wuntitali la zuɣu, yihim’ ma
ka fa ma bahi.
Wummi n suhigu ka tiligi ma.
3A bemi kaman tampiŋ la ka n sɔɣir’ a sani.
Nyini n-nyɛ m birini din mali kpiɔŋ ni a tiligi ma;
dama nyini n-nyɛ n tampiŋ ni m birini.
4Naawuni, Fam’ ma ninvuɣ’ biɛri nuu ni bahi.
Fam’ ma ninkuunsinim’ mini bɛn bi
doli zaligu la nuu ni bahi.
5Dama nyini n Duuma n-nyɛ n tahima.
Yawɛ, nyini n-nyɛ n ni niŋ so naani
m bilim ni hal ni wayo.
6Nyin’ ka n kul zaŋ mmaŋ’ dalim
n dɔɣibu saha hal ni wayo,
nyini n-daa yihi ma m ma puli ni na.
N kul ni paɣir’ a sahakam.
7M biɛhigu nyɛla ŋmahinli niriba pam sani,
amaa nyini n-nyɛ n sɔɣisili shee din mali kpiɔŋ.
8A paɣibu yɛla kul bela n nol’ ni,
ka n yɛr’ a tibiginsim yɛla dabisili puuni zaa.
9Di zaɣisi ma n kuriginsim saha,
a mi di chɛ ma bahi n gbariginsim saha.
10Dama n dimnim’ kul tɔɣisirila n yɛla,
ka bɛn puɣisiri ni bɛ ku ma laɣindi gbaari saawara,
11ka yɛra, “Naawuni chɛ o bahi;
doliy’ o ti gbaag’ o,
dama so kani n-ni fa o bahi.”
12Naawuni, di be katiŋ’ ka chɛ ma;
n Naawuni, niŋm’ yomyom sɔŋ ma!
13Chɛ ka ninvuɣ’ shɛb’ bɛn fiɣisiri ma la
di vi ka bahi yoli.
Chɛ ka bɛn bɔri ni bɛ niŋ ma zaɣ’ biɛɣu la di vi
ka nya filiŋ.
14Amaa n ni mali tahima sahakam;
ka kul ni paɣir’ a waawaayili.
15N ni yɛl’ a wuntia tuma
min’ a tiliginsim yɛla
dabisili puuni zaa
hal n ni ku tooi baŋ
di kalinli maa zaa yoli.
16Yawɛ ŋun nyɛ ti Duuma ŋɔ,
n ni kana ti paɣ’ a a tuun’ kara zuɣu,
ka yɛl’ a kɔŋko wuntital’ la yɛla.
17Naawuni, nyini m-pun wuhi ma m bilim ni ha,
ka n na kul mooni a daalahiziba tuma molo.
18Naawuni, hal n yi ti kurigi ka n zuɣu paligi,
nyin’ di chɛ ma bahi!
Be n sani hal ka n ti zaŋ a yiko min’ a kpiɔŋ yɛla moli
ʒiɛman’ shɛŋa din kanna nim’ zaa sani.
19Naawuni, a wuntitali zaŋmi hal ti paai sagbana ni.
Nyini n-tum tuun’ kara ŋɔ. Ŋuni n-lee be kaman nyini?
20Nyin’ ŋun chɛ ka n nya wahala pam mini naŋgbantom ŋɔ
ni lan yiɣisi ma zali yaha;
a ni yihi ma tiŋgbani puuni na.
21A ni pahi ma jilima;
ka maai n suhu yaha.
22N Naawuni, n ni ŋme mɔɣilo paɣ’ a
a ʒiɛyimtali zuɣu;
N ni ŋme mɔɣilo n-yili yila
paɣi nyin’ Izraɛlnim’ Naawuni ŋun be kasi ŋɔ.
23N ni yaai n noli ni
suhupiɛlli saha shɛli
n yi ti yɛn yili yila paɣ’ a.
N shia din nyɛ a ni tiligi shɛl’ la gba
ni yili yila paɣ’ a.
24N ni yɛl’ a wuntia
yɛla dabisi’ muni puuni
dama ninvuɣ’ shɛb’ bɛn lo ni bɛ niŋ ma
zaɣ’ biɛɣu la di vi ka nya filiŋ.",https://www.bible.com/bible/2264/PSA.71.DBWDB
YILA 72,"Bɛ suhi Naawuni ti naa
1Naawuni, wuhim’ naa
ka o dol’ a zaligu kariti saria,
ka zaŋ a wuntia ti naa bia.
2Chɛ ka o doli wuntia soli kariti a niriba saria,
ka doli zaligu kariti
a tarimba saria.
3Chɛ ka zoya zuɣu niŋ bindira
ka di niŋ niriba anfaani pam,
ka chɛ ka wuntitali mi yi zahira daboya zuɣu.
4Chɛ ka o zabi niriba bɛn nyɛ tarimba zuɣu;
ka fa nandaamba bahi ka darigi ninvuɣ’
shɛb’ bɛn nahindi ba tibili.
5Chɛ ka o be n-yuui kaman
wuntaŋ’ mini goli
ni be shɛm ŋɔ
ʒiɛmani kam ni.
6Chɛ ka o be kaman saa ŋun miri bahiri
bindira zuɣu la,
ka chɛ ka o be kaman sakurili ŋun maari tiŋgbani la.
7Chɛ ka wuntitali be
o ʒiɛman’ ni,
ka chɛ ka suhudoo pam beni
kaman goli ni beni
ka o neesim be shɛm la sahakam.
8 O nam sulinsi ni zaŋla teeku noli hal ti kpa teeku shɛli noli yaha,
ka lan zaŋ Yufretiiz
Mɔɣili noli hal ti kpa
dunia tariga zaa.
9Ninvuɣ’ shɛb’ bɛn be tiŋgban’ nɛli
ni ni ti kana ti damd’ o tooni,
ka o dimnim’ mi ti kana ti lu
o tooni ka bɛ noya vaai taŋkpaɣu.
10Chɛ ka Speen mini teeku ni tiŋgban’ bihi
nanim’ kana ti jɛm’ o,
ka chɛ ka Shiiba nanima mini Siiba nanim’
ʒi pina na ti ti o.
11Chɛ ka nanim’ zaa damd’ o tiŋa;
ka chɛ ka zuliya kam zaa jɛm’ o.
12Dama o nyɛla ŋun fari tarimba
bɛn kuhi bol’ o bahira;
ka fari nandaamba mini
bɛn ka bɛn sɔŋdi ba bahira.
13O zɔri ninvuɣ’ shɛb’ bɛn ka
yaa mini nandaamba nambɔɣu;
ka tiligiri nandaamba nyɛviya.
14O tiligiri bɛ nyɛviya nahiŋgu mini duŋtaariba nuu ni;
bɛ nyɛviya nyɛla din viɛl’ pam o sani.
15Naawuni dolim’ naa maa nyɛvili!
Naawuni chɛ ka bɛ ʒi salima yi Shiiba na ti ti o.
Chɛ ka niriba suhimi Naawuni tir’ o sahakam.
Chɛ ka niriba suhimi Naawuni daalibarika niŋd’ o ni
dabisi’ muni puuni zaa.
16Chɛ ka puri atam niŋ pam.
Chɛ ka daboya zuɣu zaa zibigi bindira,
ka chɛ ka di niŋ pam kaman Lɛbanɔn bindira
ni niŋdi shɛm la.
Chɛ ka fɔntinsi ni pali niriba
kaman mɔri ni zibigi mɔɣu ni shɛm la.
17Chɛ ka naa maa yuli ku kpi,
ka chɛ ka o yul’ kul beni
kaman wuntaŋ’ ni beni shɛm ŋɔ.
Chɛ ka zuliya kam zaa
nya alibarika o zuɣu.
Ka chɛ ka zuliya kam zaa
bol’ o alibarika naa.
18Paɣimiya Yawɛ ŋun nyɛ
Izraɛlnim’ Naawuni ŋɔ.
O kɔŋko n-nyɛ ŋun tumd’ alahiziba tuma.
19Paɣimiy’ o yuli din mali jilima ŋɔ sahakam.
O chɛ ka o jilima pali dunia ŋɔ luɣilikam zaa.
Ami! Ami!
20Jɛsi bia Dauda
wunsuhigunim’ tariga m-bala.",https://www.bible.com/bible/2264/PSA.72.DBWDB
YILA 73,"LITAAFI DIM PAHI ATA
(Yila 73—89)
Naawuni yɛlimaŋli tuma soli
1Yɛlimaŋli, Naawuni nyɛla ŋun
niŋdi Izraɛlnim’ din viɛla,
ka lan niŋdi ninvuɣ’ shɛb’
bɛn mali suhuyini din viɛla.
2Amaa man’ ŋuna, di kul kpalimla biɛla ni n tuui;
di kul kpalimla biɛla ni n sarigi.
3Dama n daa yi zabirila karimbaannim’ nyuli.
N daa nya ninvuɣ’ biɛri ni tɔŋdi shɛm.
4Dama bɛ bi nyari biɛrim;
ka bɛ niŋgbuna mal’ alaafee, ka kul nyɛlisira.
5Bɛ bi diri wahala kaman ninvuɣ’
shɛb’ ni diri wahala shɛm.
Alɔbo mi bi luri bɛ zuɣu kaman di ni luri
ninvuɣ’ shɛb’ zuɣu shɛm.
6Dinzuɣu karimbaani n-nyɛ
bɛ nyiŋgoya ni dolibi,
ka duŋ taabo
mi nyɛ bɛ kparibu.
7Ninvuɣ’ biɛtali yɛla n-kul yiri bɛ suhuri ni na,
ka nia biɛri lɔbu yɛla
kul be bɛ tɛha ni.
8Bɛ maanila niriba ansarisi ka tɔɣisiri
yɛtɔɣ’ biɛri;
bɛ nyɛla karimbaannim’
bɛn lɔri niriba nahiŋgu nia biɛri.
9Bɛ tɔɣisirila yɛtɔɣ’ biɛri zaŋ
chaŋ alizanda polo,
ka chɛ ka bɛ zilima yɛtɔɣa
paai dunia ŋɔ luɣilikam zaa.
10Dinzuɣu ka niriba
ŋmaligi paɣiri ba,
ka bi nya bɛ taali.
11Ka bɛ bɔhira, “Wula ka Naawuni lee yɛn niŋ baŋ?
Zallakudura Naa malila baŋsim?”
12Lala ka ninvuɣ’ biɛri be.
Bɛ kul nyarila buni pahiri ka di bi to.
13Man’ kul chɛmi ka n suhu be kasi yoli,
ka paɣi n nuhi wuhi ni n ka taali yoli.
14Dama alɔbo n-lu n zuɣu
dabisi’ muni puuni zaa;
ka n nyari tibidarigibo asiba kam.
15N yi daa yɛli, “N kul ni tɔɣisiri lala,”
n naan nyɛla ŋun bi gbibi yɛlimaŋli a bihi puuni.
16Amaa n ni daa tɛhi n ni yɛn
niŋ shɛm baŋ yɛlli ŋɔ gbinni,
n daa nyaya ka di nyɛla tuun’ shɛli din to n sani,
17faashee n ni daa ti chaŋ
Naawuni jɛmbu duu la,
ka n naanyi baŋ bɛ bahigu
ni yɛn nyɛ shɛm.
18Yɛlimaŋli, a ni ti zaŋ ba zali luɣ’ shɛli din sarigiri shee
n-chɛ ka bɛ sarigi
lu m-bahi yoli.
19Bɛ ni bahi yoli yomyom
n-chaŋ ti kpe luɣ’ shɛli din mali dabiɛm!
20Ti Duuma, bɛ ŋmanila
zahindi shɛli nir’ ni
yi zahim ka neei la,
o yi neei di bemi kaman shilinshia la.
21N suhu ni daa miligi ka biɛrim lan mali ma
n suhu ni la,
22n daa ŋmanila jɛrigu ni ŋun ʒi shɛli;
ka be kaman biŋkɔbigu la a sani.
23Di zaa yoli, n kul
bela a sani sahakam,
ka a gbibi n nudirigu.
24Nyini n-zaŋ a saɣisigu
wuhiri ma soli,
ka dimbɔŋɔ nyaaŋa, a ni
ti deei ma ni jilima.
25Ŋuni ka m mal’ alizanda ni
pah’ a zuɣu?
Ka binshɛli mi ka dunia
ŋɔ ni ka m bɔri li pah’ a zuɣu.
26Di pa shɛli n niŋgbuŋ mini
n suhu zaa ni ti gbarigi.
Amaa Naawuni n-nyɛ n kpiɔŋ n suhu ni
ni ŋun kul su ma sahakam.
27Yɛlimaŋli, ninvuɣ’ shɛb’ bɛn
be katiŋ’ ni nyini ni bahi yoli;
a ni ti bahi ninvuɣ’ shɛb’ bɛn bi ʒe a yim yoli.
28Amaa man’ sani, di viɛli ni
n vu m-miri Naawuni.
N zaŋla Yawɛ ŋun nyɛ n Duuma ŋɔ leei n ni sɔɣiri so sani
ni n zaŋ a tuma zaa yɛla moli gili!",https://www.bible.com/bible/2264/PSA.73.DBWDB
YILA 74,"Naawuni niriba tiliginsim bɔbu wunsuhigu
1Naawuni, bɔ n-niŋ ka a
chɛ ti bahi sahakam lala?
Bɔ n-niŋ ka a je suli niŋ tinim’ bɛn nyɛ a
piɛ’ shɛb’ a ni dihiri ŋɔ?
2Teem’ a ni daa pun piig’ a ninvuɣ’ shɛb’ kurimbuni ha la yɛla,
a ni daa tiligi ninvuɣ’ shɛb’
ni bɛ nyɛ a ni su zuliya shɛb’ la.
Teem’ Ziɔn Zo’ shɛli zuɣu a ni daa be la yɛla.
3Cham’ gili bɛ ni saɣim luɣ’
shɛli zaa kahikahi maa;
ti dimnim’ maa saɣim binshɛɣukam din be
Naawuni jɛmbu duu la.
4A dimnim’ bela a jɛmbu duu
maa luɣ’ kasi shee
la n-tahiri nasara dibu tahigu;
ka zaŋ bɛ tuutanim’ sa nimaani.
5Bɛ zaŋ lɛri ŋma n-saɣim
a jɛmbu duu maa ni
da’ shɛŋa bɛ ni zaŋ
dihi li nachiinsi la.
6Ka lan zaŋ lɛbihi mini
matarikanima n-saɣim
bɛ ni kpe dari mali
binshɛŋa la zaa.
7Bɛ niŋ buɣim nyo
a jɛmbu duu maa,
ka ta a ni be
luɣ’ shɛl’ la daɣiri.
Bɛ daai li luhi zaa.
8Bɛ yɛli bɛmaŋa,
“Ti ni nyaŋ ba zaa.”
Bɛ daa nyo Naawuni
jɛma laɣiŋgu shɛhi zaa
din be tiŋgbɔŋ maa ni buɣim.
9Ti bi lan nyari ti shihira la yaha;
anabi so lan kani,
ka so bi mi
di yuusim tariga ni
yɛn nyɛ shɛm.
10Naawuni, bɔ saha ka a dimnim’ maa
lee yɛn chɛ a labu?
Bɛ kul yɛn tarila a yuli daɣiri sahakam?
11Bɔ n-niŋ ka a fɔh’ a nuu ka chɛ ti,
hal’ ka di nyɛla a nudirigu gba?
Yihim’ a nuhi a jɔɣu ni na m-bahi ba yoli.
12Amaa nyin’ Naawuni m-pun
nyɛ n naa kurimbuni ha zaŋ kana pɔŋɔ;
ka tumdi tiliginsim tuma dunia ŋɔ ni.
13 Nyini n-daa zaŋ a kpiɔŋ pirigi teeku kom buyi;
ka daa ŋme m-bɔri wɔɣ’ biɛri la zuɣuri kom ni.
14 Nyini n-daa ŋme m-bɔri Lɛviatan zuɣuri
ka zaŋ bɛ nimdi ti tiŋgban’ nɛli ni niriba.
15Nyini n-daa chɛ ka kɔbil’ nina
puhigi zɔra;
ka daa chɛ ka mɔɣa din kom kul zɔri sahakam la nyuui.
16Nyini n-su wuntaŋ’ ni, ka lan su yuŋ gba;
nyini n-zali wuntaŋ’ mini goli.
17Nyini n-zali dunia di tariga,
nyini n-zali woligu saha mini kikaa saha.
18Yawɛ, teem’ a dimnim’ maa
ni maani a ansarisi shɛm la yɛla;
ka jɛra gba ʒiɛm a yuli.
19Di zaŋ a ŋmani nyɛvili niŋ mɔɣu ni biŋkɔb’ biɛr’ la nuu ni;
di tam a tarimba nyɛviya yɛla sahakam!
20Chɛ ka a baɣa be a daalikauli la ni,
dama ninvuɣ’ shɛb bɛn bɔri
duŋ taabu kul palila tiŋgbani ŋɔ ni
luɣ’ shɛŋa din nyɛ zibisim shee.
21Di chɛ ka bɛ ni no n-taai ninvuɣ’ shɛb’ la di vi;
chɛ ka tarimba mini nandaamba paɣ’ a yuli.
22Naawuni, yiɣisim’ zani n-zab’ amaŋ’ zuɣu!
Teemi jɛra ni maan’ a ansarisi dabisi’ muni zaa puuni shɛm la yɛla.
23Di tam a dimnim’ ni
yɔri vu’ shɛl’ la yɛla;
a mi di tam bɛ ni na kul
tahiri yɔri vu’ shɛŋa
sahakam la gba yɛla.",https://www.bible.com/bible/2264/PSA.74.DBWDB
YILA 75,"Naawuni n-nyɛ sariakarita
1Naawuni, ti paɣir’ a,
ti paɣir’ a;
dama a miri ti.
Sokam yɛr’ a daalahiziba tuma yɛla.
2Naawuni yɛliya,
“N ni zali saha shɛli yi ti paai,
n ni doli yɛlimaŋli soli kari saria.
3Tiŋgbani mini binshɛɣukam
din be di ni zaa yi ti sɔhira,
mani n-nyɛ ŋun gbib’ di daantalisi.”
4N yɛli barinyuriba,
“ Di nyuriya bara.”
Ka yɛli ninvuɣ’ biɛri
mi, “Di maliya karimbaani.
5Di maliya karimbaani ti yaɣi
bee n-tɔɣisiri kapirichi yɛtɔɣa.”
6Dama nir’ tibiginsim bi yirila
wulimpuhili polo na
bee wulinluhili polo na;
ka di mi bi yirila mɔɣu ni na.
7Amaa Naawuni ŋun kariti saria
luhiri so ka yiɣisiri so la
sani ka di yirina.
8Dama Yawɛ suhuyiɣisili wain
din mali kpiɔŋ pam pipia
m-be o nuu ni kpeera,
ka o booi li ni o ti dunia ŋɔ ninvuɣ’ biɛri zaa
ka bɛ nyu li hal ti naai di zaa kahikahi.
9Amaa n kul ni mali suhupiɛlli sahakam,
n ni yili yila paɣi Yaakubu Naawuni ŋɔ.
10Naawuni yɛliya, “N ni saɣim ninvuɣ’ biɛri yiko,
amaa n ni pahi wuntizɔriba yiko.”",https://www.bible.com/bible/2264/PSA.75.DBWDB
YILA 76,"Naawuni ŋun nyɛ nasaridira
1Judanim’ mi Naawuni,
o yuli tibisi pam Izraɛl tiŋgbɔŋ ni.
2O ʒila Salɛm,
ka o biɛhigu shee nyɛ Ziɔn Zoli zuɣu.
3Nimaani ka o kabisi piɛma din nyɛlisiri mini
nyɔtaɣirisi ni takɔbiri ni tɔbutuhiri’ bidibbina.
4A nyɛla jilimalana, ka mali
dariza gari zo’ shɛŋa din zuɣu pali mɔɣu ni nimdi.
5Bɛ fa tɔbbihi bɛn mali suhukpeeni nɛma,
ka bɛ kpalim gbihirimi;
ka tɔbbi’ so ku lan tooi zaŋ
o nuu ku buchi shɛli.
6Nyin’ ŋun nyɛ Yaakubu Naawuni ŋɔ,
A tahi bɛ zuɣu, ka bɛ wɔribariba
mini bɛ yuri zaa lu n-kpi n-doya.
7Amaa yɛlimaŋli, a nyɛla binzɔrigu!
A suhu yi yiɣisi, ŋuni n-lee ni tooi zani a tooni?
8A bela alizanda ni ha
ka kari saria;
ka dabiɛm kpe dunianima, ka bɛ fo baalim.
9Naawuni ni yiɣisi zani ni o kari saria
tiligi ninvuɣ’ shɛb’ bɛn
nyari nahiŋgu dunia ŋɔ ni la zuɣu.
10Ninsalinim’ suhuyiɣisili ni
ŋmaligi paɣ’ a,
a yi ti chɛ ka a suhuyiɣisili
din bahindi nyaaŋa la
biɛla gil’ a.
11Pomiya pɔri Yawɛ ŋun nyɛ yi
Naawuni ŋɔ sani, ka niŋya kaman yi ni po shɛm maa.
Chɛliya ka zuliya shɛb’ bɛn
kɔɣilikɔɣili la nim’ zaa
zaŋ pina na ti ti ŋun
nyɛ binzɔrigu maa.
12Ŋuna n-kuri nabihi,
ka chɛ ka dunia ŋɔ
nanim’ zɔri dabiɛm.",https://www.bible.com/bible/2264/PSA.76.DBWDB
YILA 77,"Nandahima saha suhu kpaŋsibo
1N duhi n yee kum niŋ Naawuni,
n duhi n yee kum niŋ Naawuni ni o deei n suhigu.
2M muɣisigu nyabu dali,
n daa suhi n Duuma.
N daa kpuɣila n nuhi zuɣusaa
n-suhi Naawuni yuŋ zaa ka di bi wum ma,
ka n suhu daa zaɣisi maabu.
3N yi tɛhi Naawuni yɛla,
n kul ŋuhirimi,
ka n yi kul zaŋ n suhu sɔŋ tiŋ’ suhir’ o,
gbariginsim nti kpɛri n ni.
4A chɛ ka n nini kɔŋ pɔbbu,
ka di muɣisi ma pam
hal ka n ti kɔŋ yɛtɔɣa tɔɣisibu.
5Ka di chɛ ka n tɛhi
kurimbuni ha yɛla,
ka teei yuun’ shɛŋa din
gari la yɛla.
6Ka n gbaai yila yilibu n suhu ni yuŋ,
ka zaŋ n suhu sɔŋ tiŋa n-suhi Naawuni,
ka bɔhi n suhu:
7“Ti Duuma kul yɛn zaɣisi ti mi
pumpɔŋɔ zaŋ chani ka kul ku lan
niŋ ti nirilim sahakam?
8O yurilim maŋli la naala zaa?
O daalikaulinim’ la
zanila tariga sahakam maa?
9Naawuni tamla o nirilim niŋbu la yɛla?
O suhuyiɣisili chɛ ka
o zaɣisila nambɔɣu zɔbu?”
10Di saha ka n yɛli, “Din niŋ ma suhugarigu nyɛla,
Zallakudura Naa nudirigu yiko la taɣimi.”
11Yawɛ, n teeg’ a
tuun’ kara la yɛla;
ka teeg’ a ni daa pun
tum alahiziba tuun’
shɛŋa la gba yɛla.
12N zaŋ n suhu sɔŋ tiŋa
n-tɛh’ a tuma zaa yɛla,
ka zaŋ n suhu sɔŋ tiŋa
n-tɛh’ a tuun’ kara yɛla.
13Naawuni, a soli
nyɛla din be kasi;
wun’ ŋuni n-lee galisi paai
ti Naawuni ŋɔ?
14Nyini n-nyɛ Naawuni ŋun
tumd’ alahiziba tumtumsa;
ka nyɛ ŋun kahig’ a
yiko tuma wuhi zuliya shɛba.
15A zaŋ a yiko nuu tilig’ a niriba
bɛn nyɛ Yaakubu mini Yisifu zuliya la.
16Naawuni, kom ni daa nya a,
kom maa ni daa shiri nya a,
dabiɛm daa gbaai li mi,
ka kɔbulli ni daa sɔhira.
17Ka sagbana daa kpaai kom bahina;
ka saa daa tahira,
ka a saa nyaɣisibu piɛma nyaɣisiri gindi luɣilikam zaa.
18Ka a saa tahibu be
pɔhimʒiɛpiliŋga ni,
ka a saa nyaɣisibu
neei dunia ŋɔ ni zaa,
ka dunia sɔhiri ka damda.
19A soli daa timla teeku ni gari,
ka a sɔbil’ mi tim ko’ titaŋa ni gari,
amaa ka so daa bi nya
ka a napom’ bɔba doya.
20A daa chɛ ka Musa mini Aduna
gari tooni n-zaŋ a niriba
bɛn ŋmani piɛri la chaŋ.",https://www.bible.com/bible/2264/PSA.77.DBWDB
YILA 78,"Naawuni min’ o niriba
1N niriba, wummiya n wuhibu;
wummiya n noli ni yɛtɔɣa.
2 N yɛn ŋahila ŋaha.
N yɛn tɔɣisila kurimbuni ha ashili yɛtɔɣa.
3Di nyɛla ti ni pun wum binshɛŋa yɛla ka mi li.
Di nyɛla ti yaannim’ ni daa pun yɛli ti shɛli yɛla.
4Ti ku zaŋ li sɔɣi ti bihi,
ti ni zaŋ Yawɛ jilima tuma min’ o tuun’
kara ni o daalahiziba tuun’ shɛŋa
o ni tum la yɛla yɛli
ʒiɛmana din kanna niriba.
5O daa zali Yaakubu zuliya zaligu,
ka zali zaligu Izraɛl tiŋgbɔŋ ni.
Di nyɛla o ni daa zali ti yaannim’
zaligu shɛli ni bɛ zaŋ wuhi bɛ bihi,
6ka lala zuɣu chɛ ka ʒiɛmana din kanna niriba ti mi li,
ka bɛ ni na bi dɔɣi bi’ shɛb’
gba ti yiɣisina n-zaŋ li
wuhi bɛ bihi.
7Ka lala zuɣu chɛ ka bɛ zaŋ bɛ
tahima niŋ Naawuni ni,
ka ku tam Naawuni tuma yɛla,
ka kul dol’ o zaligunima.
8Ka di chɛ ka bɛ ku be
kaman bɛ yaannim’ bɛn daa nyɛ tipawumlinim’
mini duŋtaariba ʒiɛmani niriba la.
Bɛ daa nyɛla ʒiɛman’ shɛli niriba bɛn bi
ʒe yim bɛ suhuri ni.
Bɛ daa lan nyɛla ninvuɣ’ shɛb’ bɛn bi
ʒe Naawuni yim.
9Ifriim zuliya bɛn daa gbibi tɔbiri daa
ŋmaligi guui tɔbu tuhibu dali.
10Bɛ daa bi gbibi Naawuni ni lo ba alikauli shɛl’ la,
ka daa zaɣis’ o zaligu dolibu.
11Bɛ daa tam o ni pun tum shɛm
min’ o ni daa tum alahiziba tuun’
shɛŋa wuhi ba la yɛla.
12 Bɛ yaannim’ ninni ka o daa
tum alahiziba tuma
Zɔan bɔpiɛligu ni
Ijipti tiŋgbɔŋ ni.
13 O daa chɛ ka teeku pirigi ka chɛ
ka bɛ siɣi di ni gari,
o daa chɛ ka kom laɣim ti dɔni
kaman kunkuni la.
14 O daa chɛ ka sagbani n-wuhiri
ba soli wuntaŋ’ ni,
ka chɛ ka buɣim neesim mi wuhiri
ba soli yuŋ hal ka biɛɣu ti neei.
15 O daa chɛ ka tampima
bɔɣi yɔɣu sunsuuni,
ka o daa ti ba kom pam din be
kaman teeku kɔbulli ni kom la,
ka bɛ nyu.
16O daa chɛ ka kɔzɔrim yi tampiŋ ni na
n-zɔri kaman mɔɣa kom la.
17Amaa ka bɛ daa na kul tumd’ alahichi
zaŋ chaŋ o sani,
ka kul taari duŋ niŋdi
Zallakudura Naa mɔɣu maa ni.
18 Bɛ daa buɣisi Naawuni bɛ suhuri ni ni bɛ nya,
bɛ suhuri ni daa ye bindir’ shɛli zuɣu la ni.
19Bɛ daa tɔɣisi yɛtɔɣa jɛndi Naawuni ka bɔhi,
“Naawuni ni tooi ti ti bindirigu
tiŋgban’ nɛli ŋɔ ni?
20Hal o ni daa ŋme tampiŋ
ka kom tɔhi yi di ni na zɔri maa,
o ni tooi ti bindira gba
bee n-ti o niriba nimdi?”
21Dinzuɣu Yawɛ ni daa wum yɛlli ŋɔ,
o suhu daa yiɣisiya pam,
ka o daa zaŋ buɣim lu Yaakubu zuliya zuɣu;
ka o suhu daa yiɣisi pam bahi Izraɛlnim’ zuɣu.
22Bɛ ni daa bi niŋ Naawuni yɛda,
ka bi lan niŋ o tiliginsim yiko naani la zuɣu.
23Amaa ka o daa zali sagbana
din be zuɣusaa ŋɔ zaligu
ka zuɣusaa dunoya daa yooi;
24 ka o chɛ ka manna
lu bɛ sanna ni bɛ di,
ka o daa ti ba zuɣusaa bindirigu.
25Ninsalinim’ daa di malaikanim’ bindirigu.
O daa ti ba li pam.
26O daa chɛ ka wulimpuhili polo
pɔhim ʒiɛri zuɣusaa.
O yiko puuni ka o daa chɛ
ka nudirigu polo pɔhim ʒɛna;
27ka o chɛ ka noonsi yiɣina
ti lu bɛ sani.
Bɛ daa galisiya pam ŋ-ŋmanila
teeku noli bihigu;
28ka o daa chɛ ka bɛ yiɣina ti lu bɛ sansani maa ni
n-gili bɛ biɛhigu maa shee zaa.
29Ka niriba maa daa ŋubi ba tiɣi;
dama o daa ti ba bɛ suhuri ni ye shɛli zuɣu.
30Amaa bɛ daa na bi di bɛ
suhuri ni ye shɛli zuɣu maa tiɣi;
bindirigu maa ni daa na kul be bɛ noya ni saha shɛli maa,
31ka Naawuni suhu daa yiɣisi
bahi bɛ zuɣu, ka o ku bɛ ni bɛn mali kpiɔŋ.
O daa booi Izraɛl nachimbihi gahinda kalinli.
32Amaa dimbɔŋɔnim’ zaa yoli,
ka bɛ daa na kul tumd’ alahichi;
o daalahiziba tuma la zaa yoli,
bɛ daa bi niŋ o yɛda.
33Dinzuɣu ka o daa chɛ ka
bɛ nyɛviya zan’ tariga kaman nir’ ni yi
vuhi pɔhim bahi la;
ka chɛ ka dabiɛm mali ba bɛ ni
be yuun’ shɛŋa ni.
34O daa yi ti chɛ ka bɛ kpira,
bɛ ŋmaligirimi lab’ o sani
ti niŋ tuuba, ka jɛmd’ o ni nimmoo.
35Bɛ daa teeri ni Naawuni n-nyɛ
bɛ Tampiŋ Kpiɔŋ ŋun tiligiri ba,
ka lan teeri ni Zallakudura Naa
n-nyɛ ŋun fari ba bahira.
36Amaa naŋgbammalisim ka bɛ daa kul niŋd’ o,
bɛ daa ŋmar’ o la ʒiri.
37 Bɛ suhuri daa bi ʒe yim
zaŋ chaŋ o sani;
ka bɛ mi daa bi dol’ o
ni lo ba alikauli shɛl’ la soli.
38Amaa Naawuni daa zo o niriba
maa nambɔɣu,
ka chɛ bɛ daalahichi maa,
ka bi chɛ ka bɛ bahi yoli.
O gbaar’ omaŋa o sujee puuni waawaayili,
ka bi chɛ ka o
suhuyiɣisili dii chani tooni.
39O teeya ni bɛ kul nyɛla ninsalinima,
ka ŋmani pɔhim din ʒe n-gari
ka ku lan tooi labina.
40Siɣimsiɣim bushɛm ka bɛ daa taai duŋ niŋ o
tiŋgban’ nɛl’ la ni,
ka daa saɣim’ o suhu pam!
41Bɛ daa buɣisi Naawuni siɣimsiɣim bushɛm ni bɛ nya,
ka daa chɛ ka Izraɛl
Naawuni ŋun be
kasi ŋɔ suhu yiɣisi.
42Bɛ daa tam o yiko yɛla,
ka tam o ni daa tiligi ba
bɛ dimnim’ nuu ni
dahin shɛl’ la yɛla;
43ka tam o ni daa wuhi
shihir’ shɛŋa Ijipti la
mini alahiziba tuun’ shɛŋa o ni daa tum
Zɔan mɔɣu ni la gba yɛla.
44 O daa chɛ ka bɛ mɔɣa kom leei ʒim,
ka bɛ ku tooi lan nyu bɛ kulibɔna kom.
45 O daa chɛ ka zɔhi waɣi
pam muɣisi ba,
ka chɛ ka poloya gba
waɣi n-saɣim bɛ tiŋgbɔŋ.
46 O daa chɛ ka zunzuya kana ti ŋub’ bɛ bindira,
ka chɛ ka toli kana ti saɣim bɛ puri atam.
47 O daa chɛ ka sakuɣa luna ku bɛ wain tihi,
ka chɛ ka maligim din leeri sakuɣa luna
saɣim bɛ fiig tihi wala zaa.
48O daa chɛ ka sakuɣa luna ku bɛ niɣi,
ka chɛ ka saa tahi ku bɛ biŋkɔbbaligu.
49O daa chɛ ka o suli min’ o sujee ni o
suhuyiɣisili ni nandahima paai ba,
ka di ŋmanila malaika bɔbili bɛn kuri niriba.
50O daa bi gbaag’ omaŋa o sujee ni,
o mi daa bi tiligi bɛ nyɛviya,
amaa ka daa chɛ ka alɔbo di ba.
51 O daa ku Ijiptinim’ bidib’ kpamba zaa
bɛn daa nyɛ bɛ ni tuui dɔɣi bi’ shɛba Ham suɣa ni la.
52 Di nyaaŋa ka o daa zaŋ
o niriba maa kaman
piɛri la chaŋ, ka wuhi
ba soli mɔɣu ni
kaman biŋkɔbbaligu n-nyɛ ba la.
53 O daa zaŋ ba chaŋ ni alaafee,
ka dabiɛm bi mali ba,
ka teeku daa zaŋ bɛ dimnim’ la vali.
54 O daa zaŋ ba tah’ o
tiŋgbɔn kasi ni
zoya tiŋgbɔn’ shɛŋa o ni
daa zaŋ o nudirigu tuhi fa la ni.
55 O daa kari zuliya shɛba,
ka piri bɛ tiŋgbɔŋ
ti Izraɛl zuliya,
ka deei bɛ yinsi
ti ba ka bɛ kpe m-beni.
56 Amaa ka bɛ daa buɣisi Naawuni
ŋun nyɛ Zallakudura Naa ŋɔ ni bɛ nya,
ka daa taai duŋ niŋ o,
ka bi dol’ o zaligunima,
amaa ka bɛ daa ti ŋmaligi n-leei bɛn bi ʒe yim,
57kaman bɛ yaannim’ la,
bɛ daa bemi kaman tɔb’
shɛli din naɣilimnaɣilim.
58Dama bɛ daa ku o suli
bɛ buɣa jɛmbu ni,
ka daa chɛ ka nyuli
gbaag’ o bɛ binnana jɛmbu zuɣu.
59Naawuni ni daa wum li,
ka o suhu yiɣisi pam,
ka o daa zaɣisi Izraɛlnim’ zaa di zuɣu.
60 O daa zaɣis’ o biɛhigu shee
din be Shilo
ka nyɛ tanti du’ shɛl’ ni
o ni daa be ninsalinim’
sunsuuni la,
61 ka zaŋ o yiko niŋ dabitim ni,
ka chɛ o jilima ti ti dimnima.
62Ka o suhu daa yiɣisi bah’ o
niriba maa zuɣu,
ka chɛ ka bɛ dimnim’
zaŋ takɔbiri ku ba.
63Buɣim daa di n-ku bɛ nachimbihi,
ka paɣisara daa kɔŋ amiliya lɔbu yila.
64Bɛ daa zaŋ takɔbiri ku bɛ maligumaaniba,
ka bɛ pakoya daa bi
tooi kum bɛ zuɣu.
65Di saha ka ti Duuma daa
vaai yiɣisi kaman o
neela gom ni la
bee m-be kaman tɔbutuhira ni yi nyu
wain buɣi n-tahiri shɛm la.
66Ka o daa kar’ o dimnim’ maa bahi;
ka chɛ ka bɛ di vi
din ku naai.
67O daa zaɣisi Yisifu zuliya,
o daa bi pii Ifriim zuliya.
68Amaa ka daa naɣ’ piila
Juda zuliya mini
Ziɔn Zoli din nyɛ
o ni yuri shɛl’ la.
69O daa me o jɛmbu duu
ka di be kaman alizanda la,
ka be kaman o ni daa nam dunia ŋɔ
ka di kul beni sahakam shɛm la.
70 O daa piila o dabili Dauda,
o daa yih’ o la piɛgulibo ni
71luɣ’ shɛli o ni daa be
n-lihir’ o piɛ’ shɛb’
bɛn mali bihi la
ni o ti leei ŋun su Yaakubu zuliya bɛn nyɛ
ŋun’ Naawuni niriba Izraɛlnim’ la.
72Ka o daa zaŋ suhuyini
n-gbib’ ba,
ka daa doli yɛm
soli wuhi ba din tuhi.",https://www.bible.com/bible/2264/PSA.78.DBWDB
YILA 79,"Izraɛlnim’ sɔŋsim bɔbu wunsuhigu
1 Naawuni, zuliya shɛb’ kana
ti kpe a tiŋgbɔŋ ni.
Bɛ ta a jɛmbu du’ kasi la daɣiri,
ka ŋme n-wurim Jɛrusalɛm.
2Bɛ zaŋ a daba niŋgbuna ti juri bɛn yiɣiri zuɣusaa ŋɔ,
ka zaŋ bɛn ʒe a yim niŋgbuna ti
mɔɣu ni biŋkɔbiri bɛn be tiŋgban’ ni.
3Bɛ yih’ a niriba ʒim Jɛrusalɛm,
ka di doya zɔri
kaman kom la,
ka so kani ŋun ni sɔɣi ba.
4Ti leela ti ʒiʒiinitab’ ni
maani shɛb’ ansarisi,
ka leei bɛn gili ti ni maani
shɛb’ ansarisi ka lari ti.
5Yawɛ, bɔ saha ka di kul yɛn be lala?
A suhuyiɣisili kul yɛn beni la sahakam?
A nyuli zabbu suhuyiɣisili maa yɛn dirimi
kaman buɣim la?
6Chɛ ka a suhu yiɣisi bahila
zuliya shɛb’ bɛn bi mi a la
mini nam shɛŋa din niriba bi jɛmd’ a la zuɣu.
7Dama bɛ ku Yaakubu zuliya,
ka wurim bɛ biɛhigu shee.
8Di darigi ti tibili ti yaannim’
daalahichi zuɣu.
Zom’ ti nambɔɣu yomyom;
dama ti nya filiŋ pam.
9Naawuni ŋun nyɛ ti tiliginsim ŋɔ, sɔŋmi ti
a yuli jilima nyabu zuɣu.
Fam’ ti bahi, ka chɛ ti daalahichi a yuli zuɣu.
10Bɔzuɣu ka niriba ni ti bɔhi,
“Ya ka bɛ Naawuni maa lee be?”
Darigim’ ninvuɣ’ shɛb’ bɛn yih’ a daba
ʒim maa tibili ka timaŋmaŋ’ nini nya.
11Gbilisim’ a tibili wum sarikanim’ ŋuhibu,
ka tiligi bɛ ni zali ni bɛ kum shɛb’ la
a yiko din galisi pam la zuɣu.
12Ti Duuma, bɔhim’ ti ʒiʒiinitab’ biɛri
siɣimsiɣim buyopɔin zuɣu,
ansarisi shɛŋa bɛ ni maan’ a la zuɣu.
13Di saha ka tinim’ bɛn nyɛ
a niriba ni a ni gul’ shɛb’
kaman piɛgul’ ŋɔ
kul ni puhir’ a sahakam ka paɣir’ a ʒiɛmani kam puuni.",https://www.bible.com/bible/2264/PSA.79.DBWDB
YILA 80,"Izraɛlnim’ ni suhi Naawuni ni o zaŋ ba labis’ o sani shɛm
1 Izraɛlnim’ gula, wummi ti suhigu;
nyin’ ŋun mali Yisifu zuliya chani
kaman piɛri la,
wummi ti suhigu.
Nyin’ ŋun ʒi a nam ʒiishee din be chɛrubinim’
zuɣu la, chɛ ka a neesim neei,
2Ifriim zuliya mini
Bɛnjamin zuliya ni Manaasa zuliya sani.
Wuhim’ a yiko ni nyɛ shɛm
ka kana ti tiligi ti!
3Naawuni, labisim’ ti a sanna,
Zom’ ti nambɔɣu,
ka lala chɛ ka ti tiligi!
4Yawɛ ŋun nyɛ Tɔbbihi Naawuni ŋɔ,
A yɛn je suli niŋ a niriba
wunsuhigu hal ni bɔ saha?
5A chɛ ka nintam leei bɛ bindirigu,
ka zaŋ nintam leei binnyurigu ti ba ka bɛ nyu pam.
6A chɛ ka ti ʒiʒiinitab’ maani ti la ansarisi,
ka ti dimnim’ laɣindi lara.
7Naawuni ŋun nyɛ Tɔbbihi Naawuni ŋɔ,
labisim’ ti a sanna!
Zom’ ti nambɔɣu, ka lala chɛ ka ti tiligi!
8A daa zaŋ wain tia Ijipti na nti kari
zuliya shɛba ka zaŋ li sa.
9A daa pahi gili di zaashee
ka di nyaɣa ba tiŋa,
ka di zooi yɛligi tiŋgbani maa ni.
10Ka di mahim chaŋ ti luri zoya zuɣu;
ka di wula mi zooi lim sida ti’ kara la.
11Ka di wula daa teei hal ti paai teeku ni,
ka di nyaɣa teei hal ni Yufretiiz Mɔɣili ni.
12Ka bɔ n-niŋ ka a daai di
gooni din gil’ li la luhi,
ka di chɛ ka bɛnkam zaa gariti
nimaani pɔhiri di wala?
13Dɛhi nɔri li mi sɔŋdi tiŋa,
ka binnɛɔŋ kam ŋun gɔri mɔɣu ni diri li.
14Naawuni ŋun nyɛ Tɔbbihi Naawuni ŋɔ,
ŋmaligim’ ti polo na!
Be alizanda ni ka lihina nya;
tiligim’ wain tia ŋɔ,
15a ni daa zaŋ a nudirigu
sa wain ti’ shɛl’ la.
Amaŋmaŋ’ ni daa sa wain ti’ pol’ shɛli la.
16Bɛ nyo li buɣim;
bɛ ŋma li luhi.
Lihim ba suhuyiɣisili lihigu
ka bɛ kpi.
17Amaa chɛ ka a nuu pa ŋun
be a nudirigu polo la zuɣu,
ŋun nyɛ a ni ti so kpiɔŋ ti amaŋ’ la.
18Di saha, ti ku lan ŋmalig’
a sani zo yaha,
tim’ ti nyɛvili,
ka ti jɛmd’ a!
19Yawɛ ŋun’ nyɛ Tɔbbihi Naawuni ŋɔ,
labisim’ ti a sanna.
Zom’ ti nambɔɣu,
ka lala chɛ ka ti tiligi.",https://www.bible.com/bible/2264/PSA.80.DBWDB
YILA 81,"Chuɣu puhibu yilli
1Yilimiya yila pampam
paɣi Naawuni ŋun nyɛ ti kpiɔŋ ŋɔ;
duhimiya yi yee ni suhupiɛlli
paɣi Yaakubu Naawuni ŋɔ!
2Yilimiya yila ka ŋmɛm’ guŋgombihi,
ka ŋmɛm’ goonjɛnim’ mini mɔɣilɔnim’
din kumsi nyaɣisa.
3 Piɛbimiya kikaa goli palli dali,
ka piɛbimi li goli maa yi ti niŋ
goli muni ni ti chuɣu puhibu dali.
4Dama di nyɛla zaligu Izraɛl;
di nyɛla Yaakubu Naawuni zaligu.
5Yisifu saha ka o daa zali zaligu maa,
saha shɛl’ o ni daa liri Ijipti tiŋgbɔŋ la.
N wumla n ni ʒi kukol’ shɛli,
ka di yɛra:
6“N suui ʒitibisi’ shɛŋa din yi tam yi bɔɣusapima zuɣu la;
ka yihi ya piɛri ʒiya la ʒibu ni.
7 Yi daa be muɣisigu ni ka kuhi boli ma,
ka n tiligi ya.
N daa bela n daashili
biɛhigu shee din nyɛ
saa tahibu la puuni,
ka garigi ya.
N daa zahim ya Mɛriba
kom la shee.
8Yinim’ bɛn nyɛ n niriba ŋɔ,
wummiya n saɣisigu;
Izraɛlnima, n di yuya
ni yi wum n yɛligu!
9 Miriya ka yi jɛm wun’ so yaha;
miriya ka yi gbani n-jɛm tinzunnim’ wuni.
10Mani n-nyɛ Yawɛ ŋun nyɛ yi Naawuni
ŋun daa yihi ya Ijipti tiŋgbɔŋ ni na.
Yaamiya yi noya ka n dihi ya.
11“Amaa ka n niriba zaɣisi ni bɛ ku wum n yɛligu;
Izraɛlnim’ zaɣisiya ni bɛ
kul ku deei n noli.
12Dinzuɣu ka n chɛ ba ka bɛ
doli tipawumli soya
n-tumdi bɛmaŋmaŋ’ ni yu shɛm.
13N di yuya ni n niriba maa wum n yɛligu;
n di yuya ni Izraɛlnim’ doli n soya!
14Dindina n naan lu bɛ dimnim’ zuɣu pumpɔŋɔ;
n naan filim bɛ dimnim’ maa zaa ti ba.
15Ninvuɣ’ shɛb’ bɛn je man’ Yawɛ ni ti kana ti gbani n tooni
ka dabiɛm mali ba,
ka bɛ tibidarigibo ti
ku mali tariga.
16N ni zaŋ alikama zaɣ’ suma dihi ya,
ka zaŋ tampiŋ ni shiri tin ya ka yi di n-tiɣi.”",https://www.bible.com/bible/2264/PSA.81.DBWDB
YILA 82,"Naawuni ŋun nyɛ binshɛɣukam naa
1Naawuni ʒin’ o ʒiishee
saria karibu ni;
o kari saria wuna sunsuuni.
2O yɛliya, “Bɔ saha ka yi lee yɛn chɛ saria karibu
din bi doli zaligu soli mini ninvuɣ’ biɛri
nyaaŋa zanibu?
3Di mɔŋya ninvuɣ’ shɛb’ bɛn ka yaa mini kpibisi
saria karibu din doli zaligu soli;
ka di mɔŋya tarima
mini nandana
bɛ yɛlimaŋli soli.
4Famiya ninvuɣ’ shɛb’ bɛn ka yaa
mini nandaamba bahi;
tiligimiya ba ninvuɣ’ biɛri nuu ni.
5Yi nyɛla bɛn ʒi,
ka lan ka baŋsim;
yi bela zibisim ni,
dunia ŋɔ tiŋgbani tanzahi
zaa dammi.
6 N yɛri ya mi, yi nyɛla wuna,
yi zaa nyɛla Zallakudura Naa bihi,
7amaa yi ni kpi kaman
sal’ kam ni kpiri shɛm;
ka yi nyɛviya zani
tariga kaman naa kam la.”
8Naawuni, yiɣisim’
kari dunianim’ saria,
dama nyini n-su zuliya kam zaa.",https://www.bible.com/bible/2264/PSA.82.DBWDB
YILA 83,"Dimnim’ nyaŋbu wunsuhigu
1Naawuni, di shini;
Naawuni, di fo,
a mi di kpalim ʒiya!
2Hal pumpɔŋɔ, a dimnim’ taala duŋ;
ka ninvuɣ’ shɛb’ bɛn je a gba mal’ a gadama.
3Bɛ lɔrila nia biɛri zaŋ chaŋ
a niriba polo;
ka niŋdi tab’ saawara zaŋ chaŋ a ni guli
a ninvuɣ’ shɛb’ la polo.
4Bɛ yɛrimi, “Kamiyana
ka ti ku n-naai bɛ zuliya maa.
Di chɛliya ka so ti lan teei
Izraɛlnim’ yuli yɛla yaha.”
5Bɛ laɣimmi naai noli,
ka lo nia biɛɣu jɛnd’ a.
6Ɛdomnima mini Ishimail zuliya
ni Mɔabnima ni Hagirinima ni
7Gɛbalnima ni Ammɔnnima ni Amalɛknima ni
Filistianima mini Taainima.
8Ka Asirianim’ gba pahi bɛ zuɣu
n-chɛ ka Lɔt zuliya nya yaa.
9 Niŋm’ ba kaman a ni daa niŋ Midiannim’
mini Sisɛra ni Jabin shɛm
Kishɔn Mɔɣili ni la.
10A daa ku ba Ɛndo,
ka bɛ niŋgbuna dɔni tiŋgban’ ni ti pooi.
11 Niŋm’ bɛ zuɣulaannim’
kaman a ni daa niŋ
Orɛb mini Ziib shɛm la;
ka niŋ bɛ nanim’
kaman a ni daa niŋ Zɛba
mini Zalimuna shɛm la.
12Bɛna n-daa yɛli,
“Chɛliya ka ti deei tiŋgbɔn
shɛli din nyɛ Naawuni din’ la
n-leei ti dini.”
13N Naawuni, niŋm’ ba kaman
pɔhimʒiɛpiliŋga taŋkpagbiligu la;
ka niŋ ba kaman pɔhim n-ʒiɛri
wurigu bahiri la.
14Niŋmi ba kaman buɣim
ni diri nyɔŋ shɛm la,
bee kaman buɣim niɛm
ni taari diri zoya zuɣu shɛm la,
15chɛ ka a pɔhim biɛɣu
doli ba lala,
ka chɛ ka a sanʒiɛ’
titali kpɛhi ba dabiɛm!
16Yawɛ, chɛ ka vi gbahi ba,
ka sokam baŋ a yiko ni nyɛ shɛm.
17Chɛ ka bɛ di vi,
ka dabiɛm mali ba sahakam;
ka chɛ ka bɛ kpi ni vi.
18Chɛ ka bɛ baŋ ni a kɔŋko
ŋun yuli nyɛ Yawɛ ŋɔ,
n-nyɛ Zallakudura Naa
ŋun su dunia ŋɔ zaa.",https://www.bible.com/bible/2264/PSA.83.DBWDB
YILA 84,"Ninvuɣ’ so ŋun suhu ye Naawuni jɛmbu duu puuni benibu zuɣu
1Yawɛ ŋun nyɛ Tɔbbihi Naa ŋɔ,
a jɛmbu duu shiri nyɛla
luɣ’ shɛli din viɛli shee.
2N suhu zaa kul yɛla a jɛmbu
duu maa ni benibu zuɣu
hal ti yɛli ni bo m-bala.
N niŋgbuŋ yaɣa pinaayi kul yiinila yila
ni suhupiɛlli paɣiri nyin’ Naawuni ŋun kul be ŋɔ.
3Hal sakpaleensi mɛrila bɛ duri,
ka ŋmanʒiɛhi mali bɛmaŋmaŋ’ tɛri a jɛmbu duu puuni;
ka mali bɛ bihi sɔŋdi baɣind’ a sara maligu bimbini;
nyin’ Yawɛ ŋun nyɛ Tɔbbihi Naa
ŋun nyɛ n naa ni n Naawuni ŋɔ.
4Ninvuɣ’ shɛb’ bɛn be a jɛmbu duu
n-kul yiini yila
paɣir’ a sahakam mal’ alibarika.
5Ninvuɣ’ shɛb’ bɛn kpiɔŋ yir’ a sanna mal’ alibarika,
bɛ nyɛla bɛn suhuri kul
bɔri ni bɛ chaŋ Ziɔn ti jɛm’ a.
6Bɛ yi kpe Baka vinvamli la ni
ni bɛ gari,
bɛ chɛrimi ka di puhigir’ kom zɔra;
ka siɣili saa ŋun daŋ
mibu chɛri ka di kpɛri paana.
7Bɛ kul malila kpiɔŋ chana;
bɛ ni nya Naawuni
ŋun gari wuna zaa
Ziɔn Zoli zuɣu la zuɣu.
8Yawɛ ŋun nyɛ
Tɔbbihi Naawuni ŋɔ, deem’ n suhigu.
Yaakubu Naawuni, gbilisim’ tibili wum!
9Naawuni, nyam’ ti nyɔtaɣirigu,
lihim’ a ni pii na’
so ŋɔ ninni!
10N yi be a jɛmbu duu dahin yini,
di so ni m be luɣ’ shɛli
polo m-paai biɛɣ’ tuhili;
m paɣiya ni n nyɛ Naawuni jɛmbu duu dunɔgula
n-gari m be ninvuɣ’ biɛri yinsi.
11Dama Yawɛ ŋun nyɛ Naawuni ŋɔ
nɛmi kaman wuntaŋa ka be kaman nyɔtaɣirigu la.
Ŋuna n-niŋdi ti nirilim
ka chɛ ka niriba tiri ti jilima.
Yawɛ bi mɔŋdi ninvuɣ’ shɛb’
bɛn tumdi din tuhi binsuma.
12Yawɛ ŋun nyɛ Tɔbbihi Naa ŋɔ,
ŋunkam niŋ a naani mal’ alibarika!",https://www.bible.com/bible/2264/PSA.84.DBWDB
YILA 85,"Tiŋgbɔŋ biɛrisuŋ bɔbu wunsuhigu
1Yawɛ, a daa zo a tiŋgbɔŋ la nambɔɣu;
ka daa chɛ ka Yaakubu zuliya lan tɔŋ yaha.
2A chɛ a niriba tuumbiɛri paŋ ba;
ka chɛ bɛ daalahichi zaa paŋ ba.
3A chɛ a suhuyiɣisili la zaa,
ka chɛ a sujee din kpɛm’ pam la.
4Naawuni ŋun nyɛ ti tiliginsim ŋɔ,
labisim’ ti na yaha,
ka ku a suhuyiɣisili
la zaŋ chaŋ ti sani.
5A ni je suli niŋ ti sahakam?
A yɛn jɛla suli niŋ
ʒiɛmani kam nima?
6A ku lan ti ti kpiɔŋ,
ka a niriba ŋɔ lan
nya suhupiɛlli a sani yaha?
7Yawɛ, wuhim ti a yurilim maŋli la,
ka ti ti a tiliginsim.
8Chɛ ka n wum Yawɛ ŋun nyɛ Naawuni ŋɔ ni yɛn yɛli shɛm,
dama o ni tɔɣisi suhudoo yɛtɔɣa n-ti o niriba bɛn
ʒe o yim din ni chɛ ka bɛ ku
ŋmaligi labi jɛrilim biɛhigu ni yaha.
9Yɛlimaŋli, o tiliginsim shee bi wɔɣa
ninvuɣ’ shɛb’ bɛn jɛmd’ o sani din ni chɛ
ka o jilima kul kpalim be ti tiŋgbɔŋ ŋɔ ni.
10Yurilim maŋli mini ʒiɛyimtali ni tuhi taba soli;
ka wuntitali mini suhudoo mi puhi taba.
11Ʒiɛyimtali ni tɔhi yi tiŋgban’ ni na,
ka wuntitali mi be sagbana ni ka lihirina.
12Yawɛ ni ti ti din viɛla,
ka ti puri atam niŋ pam.
13Wuntitali ni daŋ o tooni
nti mali soli zal’ o.",https://www.bible.com/bible/2264/PSA.85.DBWDB
YILA 86,"Sɔŋsim bɔbu wunsuhigu
1Yawɛ, gbilisim’ a tibili wum
n suhigu, ka garigi ma,
dama n nyɛla faralana ni nandana.
2Gbibi n nyɛvili, dama n zaŋla mmaŋ’ zaa ti a;
tiligim’ a dabili ŋun niŋ a naani ŋɔ.
Nyini n-nyɛ n Naawuni.
3N Duuma, zom’ ma nambɔɣu,
dama nyini ka n kuhiri niŋda
dabisi’ muni zaa.
4N Duuma, chɛ ka mani a dabili ŋɔ mali suhupiɛlli;
dama nyini ka n kul suhira.
5N Duuma, a nyɛla Naawun’ suŋ,
ka chɛri niriba taali,
ka a yurilim maŋli galisi zaŋ
chaŋ bɛnkam zaa suhir’ a sani.
6Yawɛ, gbilisim’ tibili wum n suhigu;
wummi n suhigu shɛli n ni suhir’ a ni a zo ma nambɔɣu ŋɔ.
7N daa fabili niŋ a n wahala dabisili dali,
ka a garigi ma.
8Ti Duuma, wuna puuni,
wun’ so kani m-be ka nyini,
ka tuun’ shɛli mi kani ŋ-ŋman’ a tuma.
9 Ti Duuma, a ni nam zuliya shɛb’ la zaa
ni kana ti gbani a tooni tibig’ a yuli.
10Dama nyini n-galisi, ka tumd’ alahiziba tuma;
a ko n-nyɛ Naawuni.
11Yawɛ, wuhim’ ma a soli,
ka n dol’ a yɛlimaŋli la;
tim ma suhuyini,
ka n tibigir’ a yuli.
12N Duuma Naawuni,
M paɣir’ a ni n suhu zaa,
ka ni tibigir’ a yuli sahakam.
13Dama a yurilim maŋli zaŋ chaŋ
m polo galisiya pam;
a yihi n shia kpiimba biɛhigu shee.
14Naawuni, ninʒeensinim’ yiɣisi lu n zuɣu;
ninkuunsinim’ laɣimya m-bɔri ni bɛ yihi n nyɛvili,
bɛ nyɛla ninvuɣ’ shɛb’ bɛn bi lihi nya a.
15Amaa n Duuma, a nyɛla Naawuni ŋun zɔri
nambɔɣu ni ŋun niŋdi nirilim,
a bi jɛri suli yom,
ka a yurilim maŋli
min’ a ʒiɛyimtali mi galisi pam.
16Ŋmaligim’ m polo na n-zo ma nambɔɣu;
zaŋm’ a kpiɔŋ ti a dabili ŋɔ,
tiligim’ a dab’ bipuɣiŋga bia ŋɔ.
17Wuhim’ ma a nirilim shihirili,
ka lala chɛ ka bɛnkam je ma la nya li ka di vi;
dama nyini Yawɛ pun sɔŋ ma ka maai n suhu.",https://www.bible.com/bible/2264/PSA.86.DBWDB
YILA 87,"Bɛ ni paɣi Jɛrusalɛm shɛm
1O me o tiŋa n-tam zoli
din be kasi zuɣu.
2Yawɛ yuri Jɛrusalɛm gari
tin’ shɛŋa din zaa be Izraɛl.
3Naawuni tiŋa, bɛ yɛli binshɛŋa
din mali jilima zaŋ chaŋ a polo yɛla.
4Zaŋ chaŋ ninvuɣ’
shɛb’ bɛn mi ma polo,
n ni sabi Ijiptinim’ mini Babilɔnnim’ yuya,
ka sabi Filistianim’ gba mini Taainim’ ni
Itiɔpianim’ yuya ka yɛli,
“Bɛmbɔŋɔnim’ gba leela Jɛrusalɛm tiŋbihi.”
5Bɛ ni ti yɛli Ziɔn,
“Bɛmbɔŋɔnim’ zaa leela Jɛrusalɛm tiŋbihi”
dama di nyɛla tin’ shɛli Zallakudura Naa ni daa zali.
6Yawɛ ni sabi niriba maa yuya sɔŋ. O ni sabi,
“Bɛmbɔŋɔnim’ zaa leela Jɛrusalɛm tiŋbihi.”
7Ka yiliyiiniba mini wawariba zaa yɛra,
“N kɔbilinina zaa bela a ni.”",https://www.bible.com/bible/2264/PSA.87.DBWDB
YILA 88,"Sɔŋsim bɔbu kuhigu
1Yawɛ ŋun nyɛ n tiliginsim
Naawuni ŋɔ, n kul
bela a tooni kumdi niŋd’ a
yuŋ mini wuntaŋ’ ni zaa.
2Chɛ ka n suhigu maa paag’ a,
gbilisim’ tibili wum n kuhigu shɛli
n ni kuhiri bɔri sɔŋsim ŋɔ.
3Yɛlimuɣisira pam paai ma,
ka m mini kum bi lan wɔɣ’ ni taba.
4Bɛ kali ma pahila kpiimba ni;
n ŋmanila ninvuɣ’ shɛb’ bɛn ka sɔŋsim.
5N ŋmanila bɛ ni chɛ kpiin’ shɛb’ bahi,
ka ŋmani bɛ ni ku shɛb’ ka bɛ do gbala puuni,
ka lan ŋman’ a ni bi lan teeri shɛb’ yɛla yaha,
dama bɛ nyɛla a baɣa ni lan ka shɛb’ sɔŋsim ni.
6A zaŋ ma bahila bɔɣ’ zilinli ni,
luɣ’ shɛli din zibisi ka zilima.
7A suhu yiɣisiya pam bahi n zuɣu,
a chɛ ka a suhuyiɣisili maa ŋmanila kɔgbana,
n-ŋme ma luhi.
8A chɛ ka n dolintab’ kaɣiri ma mi,
a chɛ ka n leela bɛ ni zaɣisi so.
Bɛ kpari ma mi niŋ duu,
ka n ku tooi zo n-tiligi.
9Suhugarigu zuɣu chɛmi ka n nina niŋ liti,
Yawɛ, n kul teela n nuhi n-suhir’ a dabisili kam.
10A tumd’ alahiziba tuma tiri kpiimba?
Kpiimba ni tooi yiɣisi zani paɣ’ a?
11Niriba yɛri a yurilim maŋli yɛla gballi ni?
Bee a ʒiɛyimtali tumdi tuma saɣiŋgu shee?
12Niriba bɛn be zibisim ni baŋdi a daalahiziba tuma yɛla?
Bee bɛ baŋd’ a tiliginsim sɔŋsim yɛla bɛ tamsim shee?
13Amaa Yawɛ, n kuhirimi niŋd’ a bɔri sɔŋsim,
n suhigu paar’ a asiba.
14Yawɛ, bɔ n-niŋ ka a kari ma a sani?
Bɔ n-niŋ ka a ŋmalig’ a nini bahi kpaŋa ka chɛ ma?
15M bilim ni zaa, n nyɛla nandahimalana
ka miri kum.
A ni kpɛhi ma dabiɛm shɛli
chɛ ka n di wahala,
ka n lan ka tahima.
16A suhuyiɣisili ŋme ma mi gari,
ka a ni lu n zuɣu ka di mali dabiɛm
shɛm bahi jahi ma.
17Dabisi’ muni puuni, di kul gili ma mi
niŋ sunsuuni kaman kokpɛɣu la;
di kul gili ma mi niŋ sunsuuni
luɣilikam zaa.
18A chɛ ka n zɔnim’ mini
n ʒiʒiinitab’ zaɣisi ma.
Zibisim n-kpalim n ʒiʒiinikpee.",https://www.bible.com/bible/2264/PSA.88.DBWDB
YILA 89,"Tiŋgbɔŋ wahala nyabu saha yilli
1Yawɛ, n ni yili a yurilim
maŋli la yila sahakam,
n ni moli a ʒiɛyimtali yɛla molo
ʒiɛmani kam zaa niriba sani.
2N wuhiya ni a yurilim maŋli
maa kul yɛn benimi sahakam;
a ʒiɛyimtali mi kul bami ʒiɛya
kaman zuɣusaa la.
3A yɛliya, “N lo n ni pii ninvuɣ’
so alikauli,
n daa poya yɛli n dabili Dauda;
4 ‘N ni chɛ ka a zuliya kul
diri nam sahakam,
ka chɛ ka a nam kul ʒiɛya
ʒiɛmani kam ni.’ ”
5Yawɛ, chɛ ka zuɣusaa paɣ’
a daalahiziba tuma,
ka chɛ ka a ʒiɛyimtali kul
be a ninvuɣ’ shɛb’ bɛn
be kasi laɣiŋgu ni.
6Dama ŋuni n-lee be sagbana ni
ŋ-ŋmani nyin’ Yawɛ?
Ŋuni n-leei be alizanda ni ŋ-ŋmani nyin’ Yawɛ?
7Naawuni nyɛla bɛ ni zɔri so
ninvuɣ’ shɛb’ bɛn be kasi laɣiŋgu ni,
o nyɛla ŋun galisi ni ŋun yɛla mali dabiɛm gari bɛnkam zaa gil’ o.
8Yawɛ ŋun nyɛ Tɔbbihi Naawuni ŋɔ,
Ŋuni n-lee mali kpiɔŋ
paai nyin’ Yawɛ?
A ʒiɛyimtali kul gilila
a luɣilikam zaa.
9Nyini n-su teeku din kul
damdi pampam ŋɔ yiko;
di kɔgbana yi ti yiɣisi,
nyini n-chɛri ka
di maari dooni baalim.
10A ŋme n-wurisi Rahab
kaman binkpiŋ la,
a zaŋ a kpiɔŋ wurim’ a
dimnim’ bahi.
11Nyini n-su zuɣusaa, ka su tiŋgbani gba;
ka su dunia ŋɔ mini binshɛɣukam zaa din be
di ni, nyini n-daa nam li.
12Nyini n-nam nuzaa polo mini nudirigu polo;
Tabo Zoli mini Hɛrimɔn Zoli
paɣir’ a yuli ni suhupiɛlli.
13A bɔɣu nyɛla din mali kpiɔŋ;
a nuu maa shiri mali kpiɔŋ,
di bamdi a nudirigu.
14Wuntitali mini yɛlimaŋli soli
n-nyɛ a nam ʒiishee tanzaa,
ka yurilim maŋli mini ʒiɛyimtali be a tooni.
15Ninvuɣ’ shɛb’ bɛn mi chuɣu yila yilibu
mal’ alibarika.
Yawɛ, ninvuɣ’ shɛb’ bɛn be a tooni neesim ni mal’ alibarika.
16Bɛ nyɛla bɛn paɣir’ a dabisi’ muni puuni zaa;
ka nyɛ bɛn tibigir’ a wuntitali.
17Nyini n-nyɛ bɛ kpiɔŋ jilima.
A nirilim zuɣu ka ti di nasara.
18Dama Yawɛ n-su ti nyɔtaɣirigu,
Izraɛlnim’ Naawuni ŋun be kasi ŋɔ
n-su ti naa.
Naawuni lo Dauda alikauli
19Kurimbuni ha ʒii nyabu puuni, a daa yɛli
a daba bɛn ʒe a yim:
“N zaŋ sɔŋsim ti ninvuɣ’ so
ŋun mali kpiɔŋ;
n duhi n ni pii
ninvuɣ’ so niriba puuni.
20 N nya n dabili Dauda,
m booi n kpam din be
kasi bah’ o zuɣu ni.
21N nuu kul ni pa o zuɣu sahakam;
n nuu ni chɛ ka o mali kpiɔŋ.
22O dimnim’ ku tooi nyaŋ o;
putɔɣunim’ mi ku tooi filim’ o.
23N ni nyaŋ o dimnim’ ti o,
ka ku ninvuɣ’ shɛb’ bɛn je o.
24N ʒiɛyimtali mini n yurilim
maŋli kul ni be o ni;
ka o ni di nasara n yuli zuɣu.
25N ni chɛ ka o zaŋ o nuu
pa teeku zuɣu;
ka chɛ ka o zaŋ o nudirigu
pa mɔɣa zuɣu.
26O ni yɛli ma,
‘Nyini n-nyɛ m ba
ni n Naawuni ni n tiliginsim tampiŋ!’
27 N ni zaŋ o leei m bituuli,
ka o gari dunia
ŋɔ nanim’ zaa.
28N kul gbibi n yurilim maŋli zaŋ
chaŋ o sani sahakam,
ka gbibi m min’ o
daalikauli viɛnyɛliŋga.
29N ni chɛ ka o zuliya kul beni sahakam;
ka chɛ ka o zuliya diri nam ʒiɛmani kam ni.
30Amaa o bihi yi ti zaɣisi
n zaligu, ka bi doli
n zaligu shɛŋa din pahi,
31ka tum birigi n zaligu shɛŋa din pahi maa,
ka bi doli n zalikpana la,
32dindina, n ni zaŋ jaaŋgbee bu ba n-darigi bɛ tibili bɛ daalahichi zuɣu,
ka zaŋ fiɛbiga n-fiɛbi ba darigi bɛ tibili bɛ tuumbiɛri zuɣu.
33Amaa n ku vuui n yurilim
maŋli la ka chɛ o
bee n-yi n ʒiɛyimtali nyaaŋa.
34N ku saɣim n ni lo o alikauli shɛli,
bee n-taɣi n ni yaai
n noli yɛli yɛtɔɣ’ shɛli.
35M pun po n kasitali
pumpɔŋɔ ni sahakam;
n ku ŋma Dauda ʒiri.
36O zuliya kul ni beni sahakam,
ka n chɛ ka o nam kul ba
n-ʒe n sani kaman wuntaŋ’ la.
37Di kul ni ʒiɛya sahakam kaman goli
ŋun kul nyɛ shɛhiralana m-be sagbana ni ŋɔ.”
Bɛ ni nyaŋ naa ka bɛ fabili o zuɣu shɛm
38Amaa pumpɔŋɔ, a zaɣis’ o,
ka mal’ o ansarisi;
a suhu yiɣisiya pam bahi
a ninvuɣ’ gahindili zuɣu.
39A zaɣis’ a ni daa lo a dabili
alikauli shɛl’ la;
ka zaŋ o nam zuɣupiligu bahi tiŋa.
40A daag’ o tiŋ’ gooni luhi,
ka wurim’ o birininima.
41Ŋunkam gariti ʒiɛrila o nɛma;
ka o leeg’ o ʒiʒiinitab’ ni
maani so ansarisi.
42A ti o dimnim’ nasara;
a chɛ ka o dimnim’ zaa
suhuri paligi.
43Ka din pahi nyɛla,
a chɛ ka o takɔbi noli gbilim;
ka bi zan’ o nyaaŋa tɔbu ni.
44A deeg’ o nam jaaŋgbee o nuu ni,
ka daag’ o nam luhi.
45A ŋmaag’ o bipolitali saha dabisa jia,
ka chɛ ka o di vi.
Tiliginsim wunsuhigu
46Yawɛ, bɔ saha ka dimbɔŋɔ
kul yɛn beni?
A kul yɛn sɔɣimi sahakam?
A yɛn chɛ ka a suhuyiɣisili
be kaman buɣim la hal ni bɔ saha?
47Teemi ni n saha bi waɣa;
dama a nam ninsalinim’ zaa
ka bɛ nyɛla bɛn kpira.
48Ŋuni n-leei beni ka ku kpi?
Ka ŋuni n-leei ni tooi tiligi kpiimba
biɛhigu shee yiko ni?
49Ti Duuma, a kurimbuni ha yurilim
maŋli din nyɛ
a ni daa po a ʒiɛyimtali
puuni n-yɛli Dauda shɛli yɛla la lee be ya?
50Ti Duuma, teemi bɛ ni maani
mani a dabili ŋɔ ansarisi shɛm la yɛla;
teemi niriba ni turi ma
tu’ shɛŋa la zaa yɛla.
51Yawɛ, teem’ a dimnim’ ni maani
ansarisi shɛm yɛla.
A ni booi kpam bahi so
zuɣu ni n-zaŋ o lee naa la yi kul
gari luɣ’ shɛlikam,
bɛ maan’ o la ansarisi.
52Paɣimiya Yawɛ sahakam.
Ami, ami.",https://www.bible.com/bible/2264/PSA.89.DBWDB
YILA 90,"LITAAFI DIN PAH’ ANAHI
(Yila 90—106)
Naawuni mini ninsal’ yɛla
1Ti Duuma, nyini n-nyɛ ti ni pun be so sani
ʒiɛmani kam ni hal ni pɔŋɔ.
2A ni daa na bi nam zoya
bee a ni daa na bi nam tiŋgbani mini dunia ŋɔ,
nyini n-daa nyɛ saha din ka bahigu Naawuni.
3A daa labisi ti taŋkpaɣu ni;
ka yɛli, “Yinim’ daadamnima, labimiya taŋkpaɣu ni yaha!”
4 Yuun’ tuhili yi ti gari,
di ŋmanila sɔhila a sani,
bee ŋ-ŋmani kaman yuŋ saha biɛla yuusim.
5A chɛ ka daadamnim’ vuura
kaman zahindi la.
Bɛ lan ŋmanila mɔri
din puhiri yirina asibaasi.
6Bɛ zoorimi kaman momaha la asibaasi;
zaawuni ka bɛ ti zaɣi kpi.
7A sujee naai ti mi zaa;
ka a suhuyiɣisili nyaŋ ti zaa.
8A zaŋla ti tuumbiɛri zal’ a tooni,
ka ti ni tumdi alahichi shɛŋa ashilɔni
yi n-do palɔni a ninni.
9Dama a suhuyiɣisili chɛmi
ka ti dabisa garita;
ti yuma kul naarimi kaman siɣimbu la.
10Ti nyɛviya dabisa
nyɛla yuun’ pisopɔin,
ka ti yi mali yaa,
di ni niŋ yuun’ pihinii;
amaa di yuma maa zaa
tiri ti la wahala mini suhugarigu;
ka di ku yuui ka di naai
ka vuui.
11Ŋuni n-lee mi a sujee yiko ni nyɛ shɛm?
A suhuyiɣisili galisimi kaman bɛ
ni lur’ a sizuura shɛli ni galisi shɛm.
12Dinzuɣu wuhim’ ti ka ti kaani ti dabisa,
din ni chɛ ka ti niŋ yɛm ti suhuri ni.
13Yawɛ, bɔ saha ka di yɛn niŋ?
Dim’ suɣilo.
Zom’ a daba nambɔɣu.
14Wuhim’ ti a yurilim maŋli la asiba,
din ni chɛ ka ti yili suhupiɛlli yila,
ka ti suhuri piɛli ti dabisa zaa ni.
15Tim’ ti suhupiɛlli dabisi’ gbaliŋ
kaman a ni daa chɛ
ka ti nya suhugarigu shɛm,
ka chɛ ka ti suhuri paligi yuun’ gbaliŋ
kaman ti ni daa nya zaɣ’ biɛɣu shɛm.
16Chɛ ka a tuma yi zahira
a daba sani;
ka chɛ ka a jilima ŋɔ
yi zahira bɛ bihi sani.
17Ti Duuma Naawuni, niŋm’ ti nirilim
ka chɛ ka ti nuhi tuma tɔŋ.
Iin, chɛ ka ti nuhi tuma tɔŋ!",https://www.bible.com/bible/2264/PSA.90.DBWDB
YILA 91,"Naawuni ni guli ninsalinim’ shɛm
1Nyin’ ŋun be Zallakudura Naa sani sɔɣibu shee
mini ŋun kpalim be Kpiɔŋlan’ Naa mahim ni
2ni yɛli Yawɛ,
“A sani n-nyɛ n sɔɣibu shee, ni m birini;
Naawuni ŋun nyɛ n ni niŋ so naani ŋɔ.”
3Dama o ni tilig’ a
bɛn bariti zana nuu ni
mini alɔbo din kuri niriba ni.
4O ni zaŋ a niŋ o kpiŋkpama lɔŋni,
ka a nya sɔɣibu shee o kpiŋkpama maa ni.
O ʒiɛyimtali nyɛla
gbaɣino mini din taɣiri nira.
5A ku zɔri yuŋ varisigu
bee peen’ shɛŋa din yiɣiri wuntaŋ’ ni
6bee alɔbo din be zibisim ni
bee mbusim din paarina wuntaŋ’ ni
agbaa saha la.
7Ninvuɣ’ tuhili ni ti lu n-do
a luɣili polo,
ka tuhi’ pia
lu n-do a nudirigu polo,
amaa di ti ku miri nyin’ na.
8A naɣ’ ni zaŋla a nina
lihi nya ninvuɣ’ biɛri tibidarigibo.
9A ni sɔɣi Yawɛ ŋun nyɛ Naawuni Zallakudura Naa sani
ka zaŋ o leeg’ a biɛhigu shee la zuɣu,
10zaɣ’ biɛɣu ku tooi paag’ a,
ka alɔbo shɛli mi ku tooi mir’ a yiŋ’ na.
11 Dama o ni chɛ ka o malaikanim’
gul’ a a chandi shee zaa.
12 Bɛ ni gbib’ a bɛ nuhi ni
ka a napɔŋ ku tuui kuɣili.
13 A ni ti du n-tam gbuɣima mini tinvura zuɣu;
a ni du n-tam gbuɣim polli
mini wɔɣimaha zuɣu
n-no ba.
14Naawuni yɛliya,
“Bɛn zaŋ bɛmaŋ’ tabili ma yurilim puuni,
n ni fa ba bahi.
Bɛn mi n yuli,
n ni guli ba.
15Bɛ yi ti kuhi boli ma,
n ni garigi ba;
n ni be bɛ sani bɛ muɣisigu nyabu saha,
n ni tiligi ba ka ti ba jilima.
16N ni ti ba nyɛvil’ wɔɣinli;
ka wuhi ba n tiliginsim.”",https://www.bible.com/bible/2264/PSA.91.DBWDB
YILA 92,"Wumpaɣibo yilli
1Di viɛl’ ni ti paɣi nyin’ Yawɛ
ŋun nyɛ Zallakudura Naa,
ka yili yila paɣ’ a yuli;
2ka yɛli a yurilim maŋli
la yɛla asiba,
ka yɛli a ʒiɛyimtali yɛla yuŋ.
3Di simdi ni ti ŋme goonje
mini mɔɣilo paɣ’ a,
ka ŋme biɛɣu paɣ’ a.
4Yawɛ, a chɛ ka a tuma
ti ma suhupiɛlli;
a ni tum tuun’ shɛŋa
chɛ ka n yili yila ni suhupiɛlli.
5Yawɛ, a tuma galisiya pam!
A tɛha zilim pam!
6Jɛrigu ku tooi baŋ li;
ka ŋun ka laasabu
ku tooi baŋ dimbɔŋɔ.
7Hal putɔɣulaannim’ yi kul zoori
kaman mɔri la,
ka tuumbiɛtumdiba zaa kul tɔŋda,
bɛ ni ti bahi yoli zaa.
8Amaa nyin’ Yawɛ n-kul nyɛ
ŋun galisi sahakam.
9Yawɛ, di yi nyɛla a dimnima,
a dimnim’ maa ni ti kpi;
ka tuumbiɛtumdiba zaa ti wurim.
10Amaa a ti ma kpiɔŋ ka di be
kaman yɔnaɣilaa kpiɔŋ la.
A booi kpa’ viɛlli
bahi n zuɣu ni.
11N nini nya n dimnim’ lubu;
ka n tiba wum ninvuɣ’ shɛb’ bɛn liriti
ma azaaba nyabu kuhigu.
12Wuntizɔriba zoorimi
kaman abie tia la,
ka zoori kaman Lɛbanɔn
sida tia la.
13Bɛ zaŋ ba zalila Yawɛ jɛmbu duu,
ka bɛ zoori ti Naawuni
jɛmbu duu maa ni.
14Bɛ yi ti kurigi,
bɛ na kul ni wandi wala;
ka mali sum,
ka bɛ vari kul nyɛ vamaha.
15Dimbɔŋɔ wuhiri ni Yawɛ
nyɛla ŋun biɛhigu tuhi;
o nyɛla n tampiŋ,
ka dinkam pa wuntia tuuni ka o ni.",https://www.bible.com/bible/2264/PSA.92.DBWDB
YILA 93,"Naawuni nyɛla Naa
1Yawɛ nyɛla naa,
O zaŋla jilima ye.
Yawɛ yɛla kparibu,
ka zaŋ kpiɔŋ leei shɛlɔrigu
lo o shee ni.
Ŋuna n-nam dunia ŋɔ zali,
ka di kul ku vuui.
2Kurimbuni ha ka a nam ʒiishee
pun mali ʒiɛya.
Kurimbuni ha ka a pun be.
3Yawɛ, kokpɛɣu kpuɣi zani,
kokpɛɣu duhi di yee,
kokpɛɣu gbaai vubu.
4Yawɛ mali yaa gari
kokpɛɣu din mali kpiɔŋ vubu.
O mali yaa gari teeku kɔgbana.
Yawɛ n-nyɛ ŋun mali yaa zuɣusaa!
5A zaligunim’ nyɛla yɛlimaŋli.
Yawɛ, a jɛmbu duu nyɛla din simdi
ni di kul be kasi sahakam.",https://www.bible.com/bible/2264/PSA.93.DBWDB
YILA 94,"Naawuni ŋun nyɛ sokam zaa sariakarita
1Yawɛ, nyin’ Naawuni ŋun bɔhiri biɛri,
nyin’ Naawuni ŋun bɔhiri biɛri ŋɔ,
yiɣisim’ zani!
2Dunia ŋɔ sariakarita, yiɣisima.
Tim’ karimbaannim’ din simdi ba!
3Yawɛ, ninvuɣ’ biɛri yɛn di dari
hal ni bɔ saha?
Ninvuɣ’ biɛri yɛn di dari maa
hal ni bɔ saha?
4Bɛ kul tuhirila bɛ karimbaan’ yɛtɔɣa bahira,
tuumbiɛtumdiba zaa kul nyurila bara.
5Yawɛ, bɛ niŋ a niriba fitiina,
ka nahim a ninvuɣ’ gahinda.
6Bɛ kuri pakoya mini saamba,
ka kuri kpibisi,
7ka yɛra, “Yawɛ bi nya;
Yaakubu Naawuni maa ku baŋ.”
8Ninvuɣ’ shɛb’ bɛn nyɛ saguya ŋɔ,
baŋmiya, jɛra ŋɔ,
bɔ saha ka yi lee yɛn niŋ yɛm?
9Ŋun nam tibili ni nyɛ ŋun bi wumda?
Ŋun nam nini ni nyɛ ŋun bi nyara?
10Ŋuna ŋun darigiri zuliya kam tibili.
Ŋuna ŋun zaŋdi baŋsim wuhiri daadamnima ŋɔ
pala ŋun darigiri niriba tibili?
11 Yawɛ mi ti tɛha,
ka di nyɛla din ka buchi.
12Yawɛ, a ni darigi ninvuɣ’ shɛb’
tiba mal’ alibarika,
a ni zaŋ a zaligu wuhi
ninvuɣ’ shɛb’ gba mal’ alibarika.
13A tiri ba faako wahala nyabu saha
hal ka bɛ ti gbi
bɔɣili sɔŋ ninvuɣ’ biɛri.
14Dama Yawɛ ku zaɣis’ o niriba;
o ku chɛ o ninvuɣ’ gahinda bahi.
15Bɛ ni mali yɛlimaŋli saria karibu
soli ti wuntizɔriba,
ka ŋunkam zaa be tibi
o suhu ni ni dol’ li.
16Ŋuni n-lee yɛn yiɣisi
zani n-tuhi ninvuɣ’ biɛri ti ma?
Ŋuni n-lee yɛn yiɣisi
zani tuhi tuumbiɛtumdiba ti ma?
17Yawɛ yi di bi sɔŋ ma,
ŋ-ŋɔ n shia di be kpiimba biɛhigu shee.
18Saha shɛli n ni daa tɛhi,
“N napɔŋ yɛn sarigi” la,
Yawɛ, ka a yurilim maŋli
la gbaai ma zali.
19N suhu ni yɛla yi ti galisi pam,
a suhukpaŋsibo nyɛla din
tiri ma suhupiɛlli.
20A mini zuɣulaan’ shɛb’
bɛn nyɛ ninvuɣ’ biɛri ni tooi mali jina?
A mini ninvuɣ’ shɛb’
bɛn zaŋ din pa yɛlimaŋli
leei din tuhi
ni tooi mali jina?
21Bɛ naala noli n-lu wuntizɔriba zuɣu,
ka kari saria n-zali ni bɛ kum
ninvuɣ’ shɛb’ bɛn ka taali.
22Amaa Yawɛ n-nyɛ m birini,
ka n Naawuni nyɛ n ni sɔɣiri tampiŋ shɛli gbini.
23O ni yo ba bɛ tuumbiɛri samli,
Yawɛ ŋun nyɛ ti Naawuni ŋɔ
ni kpihim bɛ birili bɛ ninvuɣ’ biɛtali maa zuɣu.",https://www.bible.com/bible/2264/PSA.94.DBWDB
YILA 95,"Naawuni paɣibu min’ o noli deebu yɛla
1Kamiyana ka ti yili yila paɣi Yawɛ.
Chɛliya ka ti yo suhupiɛlli vuri
m-paɣi ŋun nyɛ ti tiliginsim tampiŋ ŋɔ!
2Chɛliya ka ti ka o tooni na ni wumpaɣibo;
ka chɛ ka ti yɔnya suhupiɛlli vuri
yili yila paɣ’ o!
3Dama Yawɛ n-nyɛ Naawuni ŋun galisi,
ka nyɛ na’ titali ŋun gari wuna zaa.
4Ŋuna n-su dunia tiŋgbani puuni ziliŋ;
ka su zo’ kara la gba.
5Ŋuna n-su teeku, dama ŋuna n-daa nam li;
ŋuna n-su tiŋgbani din nyɛ o nuhi tuma la.
6Kamiyana, chɛliya ka ti teei dɔni ti puya zuɣu
n-jɛm’ o; chɛliya ka ti gbani
Yawɛ ŋun nyɛ ti namda ŋɔ tooni!
7 Dama ŋuna n-nyɛ ti Naawuni
ka ti nyɛ o ni dihiri shɛba,
ka nyɛ kaman piɛri be o nuu ni.
Di di simdi ni yi wum o ni yɛn yɛli
shɛm zuŋɔ dabisili ŋɔ:
8 Di niŋya tipawumlinima kaman bɛ ni
daa niŋ shɛm Mɛriba mini bɛ ni
daa niŋ shɛm Masa tiŋgban’
nɛl’ ni la.
9Yi yaannim’ daa zahim ma
hal bɛ ni daa kul nya
n ni tum shɛm la zaa yoli.
10Yuun’ pihinahi zaa ka
n daa je suli niŋ bɛ
ʒiɛmani maa nima ka yɛli,
“Bɛ nyɛla ninvuɣ’ shɛb’
bɛn kul birigiri bɛ suhuri ni
ka zaɣisiri n soya dolibu.”
11Dinzuɣu ka n daa po
n suhuyiɣisili puuni yɛli,
“Bɛ kul ku nya vuhim shee n sani!”",https://www.bible.com/bible/2264/PSA.95.DBWDB
YILA 96,"Naawuni ŋun nyɛ na’ titali
(1 Yɛlikura 16.23-33)
1Yilimiya yil’ palli paɣi Yawɛ;
dunianim’ zaa,
yilimiya yila paɣi Yawɛ.
2Yilimiya yila paɣi Yawɛ;
ka paɣimiy’ o yuli;
yɛlimiya o tiliginsim lahibali suŋ yɛla dabisili kam.
3Molimiy’ o jilima yɛla
zuliya kam sani, ka mol’ o ni tumd’ alahiziba
tuun’ shɛŋa niriba zaa sunsuuni shɛm la gba yɛla.
4Dama Yawɛ galisiya pam,
ka simdi paɣibu pam.
Di simdi ni ti lur’ o sizuura gari wuna zaa.
5Dama zuliya kam zaa wuna
nyɛla binnana, amaa Yawɛ n-nam zuɣusaa.
6Jilima mini nam yiko n-gil’ o;
kpiɔŋ mini viɛlim be o biɛhigu shee.
7 Dunia zuliya kam, paɣimiya Yawɛ.
Zaŋmiya jilima ti Yawɛ ka wuhi ni o mali kpiɔŋ.
8Timiya Yawɛ yuli jilima din simd’ o,
zaŋmiya pina ka o jɛmbu duu na!
9Jɛmmiya Yawɛ ni jilima din be kasi;
dunianim’ zaa lumiy’ o sizuura.
10Yɛlimiya zuliya kam zaa
ni Yawɛ n-nyɛ naa!
Dunia ŋɔ kpɛmmi ʒiɛya,
ka kul ku vuui.
O ni doli zaligu soli kari niriba saria.
11Dunianim’ mini zuɣusaa binnamda,
maliya suhupiɛlli;
teeku mini binnɛma bɛn be di ni, yomiya vuri;
12mɔɣu ni mini binshɛɣukam din be di ni,
maliya suhupiɛlli!
Tihi din be nyɔŋ puuni zaa,
yi gba yilimiya suhupiɛlli yila
13Yawɛ tooni, dama o kanna.
O kanimina ni o ti
kari dunianim’ saria.
O mi yɛn zaŋla wuntitali
mini yɛlimaŋli kari niriba saria.",https://www.bible.com/bible/2264/PSA.96.DBWDB
YILA 97,"Naawuni ŋun nyɛ Natitali
1Yawɛ n-nyɛ naa! Dunia zaa, maliya suhupiɛlli;
teeku duli tiŋgbana nima, maliya suhupiɛlli!
2Sagbana mini zibisim zaa gil’ o mi;
wuntitali mini zaligu soli n-nyɛ
o nam ʒiishee tanzaa.
3Buɣim yirila o sani n-chani
ti diri o dimnim’ bɛn gil’ o luɣilikam zaa.
4O saa nyaɣisibu neesim neeri dunia ŋɔ ni;
ka dunianim’ nyari li ka bɛ ni sɔhira.
5Zoya nyɛligirimi kaman kpam la,
Yawɛ ŋun nyɛ dunia zaa Duuma ŋɔ tooni.
6Zuɣusaa wuhir’ o wuntitali;
ka zuliya kam zaa nyar’ o jilima.
7Ninvuɣ’ shɛb’ bɛn jɛmdi binnana
ka mali wun’ shɛŋa din ka buchi nyuri bara la zaa di vi;
dama wuna maa gbaanila o tooni.
8Ka Ziɔnnim’ wum li ka bɛ suhuri paligi,
ka Juda fɔntinsinim’ mali suhupiɛlli,
Yawɛ, a ni kariti saria shɛm zuɣu.
9Dama nyin’ Yawɛ n-nyɛ Zallakudura Naa
ŋun gari dunia ŋɔ binshɛɣukam zaa;
nyini n-gari dunia ŋɔ wuna zaa.
10Yawɛ yuri ninvuɣ’ shɛb’ bɛn je alahichi;
o gul’ o ninvuɣ’ shɛb’ bɛn ʒe yim;
o fari ba ninvuɣ’ biɛri nuu ni bahira.
11Neesim neeri wuntizɔriba sani,
ka bɛn biɛhigu be tibi bɛ suhuri ni mali suhupiɛlli.
12Yinim’ wuntizɔriba, maliya suhupiɛlli
Yawɛ sani, ka paɣ’ o yuli din be kasi ŋɔ!",https://www.bible.com/bible/2264/PSA.97.DBWDB
YILA 98,"Naawuni ŋun nyɛ dunia ŋɔ Naa
1Yilimiya yili palli paɣi Yawɛ,
dama o tum alahiziba tuma.
O nudirigu min’ o bɔɣu dim
be kasi ŋɔ ti o nasara.
2Yawɛ chɛ ka bɛ baŋ
o nasara dibu yɛla.
O kahig’ o tiliginsim yiko wuhi zuliya kam.
3O teeg’ o yurilim maŋli min’ o
ʒiɛyimtali ni nyɛ shɛm yɛla
Izraɛlnim’ sani.
Dunia ŋɔ luɣilikam zaa nim’
nya ti Naawuni nasara dibu maa.
4Dunia ŋɔ nim’ zaa,
yilimiya suhupiɛlli yila paɣi Yawɛ;
duhimiya yi yee ni suhupiɛlli
yili wumpaɣibo yila.
5Ŋmɛmiya mɔɣilɔnim’ yili
wumpaɣibo yila paɣi Yawɛ.
Ŋmɛmiya mɔɣilɔnima,
ka zaŋ biŋkumda kumsi paɣ’ o.
6Piɛbimiya kikahi mini binyila
n-yili suhupiɛlli yila
Yawɛ ŋun nyɛ Naa ŋɔ tooni.
7Teeku mini binshɛɣukam zaa
din be di puuni vuma,
dunia ŋɔ mini bɛnkam zaa
be di ni, yilimiya yila.
8Kokpɛɣu, yom’ vuri kaman nuhi kpahibu vuri la.
Kunkuna, laɣimmiya yili
suhupiɛlli yila Yawɛ tooni,
9dama o kanna ni o ti
kari dunianim’ saria.
O ni ti doli wuntia soli
kari dunianim’ saria,
O ni ti zaŋ yɛlimaŋli soli
kari niriba saria.",https://www.bible.com/bible/2264/PSA.98.DBWDB
YILA 99,"Naawuni ŋun nyɛ Natitali
1 Yawɛ nyɛla naa;
chɛliya ka daadamnim’ zo dabiɛm!
O ʒila o nam ʒiishee
chɛrubinim’ zuɣu.
Chɛliya ka tiŋgbani dam!
2Yawɛ galisiya pam Ziɔn;
bɛ duh’ o gari zuliya kam zaa.
3Chɛ ka bɛ paɣ’ a yuli din
galisi ka mali dabiɛm ŋɔ.
O nyɛla ŋun be kasi!
4Naa ŋun mali kpiɔŋ
ka nyɛ ŋun yuri zaligu soli,
a nyɛla ŋun zali yɛlimaŋli soli.
A nyɛla ŋun doli zaligu
mini wuntia soli din be
Yaakubu zuliya ni kari saria.
5Paɣimiya Yawɛ ŋun nyɛ
ti Naawuni ŋɔ.
Benya o naba ni jɛmm’ o.
O nyɛla ŋun be kasi!
6Musa mini Aduna daa nyɛla
bɛn be o maligumaaniba kalinli ni.
Samuɛl gba daa nyɛla
ŋun be bɛn jɛmd’ o kalinli ni.
Bɛ daa suhi Yawɛ,
ka o deei bɛ suhigu.
7 O daa tɔɣisi ba yɛtɔɣa
sagban’ wɔɣinli ni.
Bɛ daa dol’ o wuhibu
min’ o ni daa zaŋ zaligu shɛŋa din pahi ti ba la.
8Yawɛ ŋun nyɛ ti Naawuni ŋɔ,
a daa deei bɛ suhigu.
A nyɛla Naawuni ŋun
daa chɛ bɛ taali,
amaa a nyɛla ŋun daa
darigi bɛ tibili bɛ tuumbiɛri zuɣu.
9Paɣimiya Yawɛ ŋun nyɛ
ti Naawuni ŋɔ,
ka jɛm’ o o zoli
din be kasi la zuɣu;
dama Yawɛ ŋun nyɛ
ti Naawuni ŋɔ
nyɛla ŋun be kasi.",https://www.bible.com/bible/2264/PSA.99.DBWDB
YILA 100,"Naawuni paɣibu yilli
1Dunia salinim’ zaa,
yilimiya suhupiɛlli yila paɣi Yawɛ!
2Jɛmmiya Yawɛ ni suhupiɛlli!
Yilimiya yila ka o sanna!
3Baŋmiya ni Yawɛ n-nyɛ Naawuni.
Ŋuna n-nam ti, ka ti nyɛ o ni su shɛba.
Ti nyɛla o niriba, ka nyɛ o ni gul’ shɛba kaman piɛri la.
4Doliy’ o dunoya kpe ni wumpaɣibo,
ka kpe o dundɔŋ ni ni paɣibu!
Puhimiy’ o, ka paɣ’ o yuli!
5 Dama Yawɛ viɛla.
O yurilim maŋli kul ni beni sahakam,
ka o ʒiɛyimtali mi kul ni be ʒiɛmani kam ni.",https://www.bible.com/bible/2264/PSA.100.DBWDB
YILA 101,"Naa lo alikauli
1N ni yili yila yɛli
ʒiɛyimtali mini zaligu soli yɛla.
N ni yili yila paɣi Yawɛ.
2N ni bɔhim so’ shɛli din ka galimi yɛla.
Bɔ saha ka a lee yɛn ka n sanna?
N ni mali biɛhigu din viɛla n suhu ni n yiŋa.
3N ku saɣi chɛ ka zaɣ’ biɛɣu
be m biɛhigu ni.
N je ninvuɣ’ shɛb’ bɛn birigi tuma.
M mini ba ku mali jina.
4N ku chɛ ka n suhu ŋmaligi
ka chɛ din tuhi.
N ku tum zaɣ’ biɛɣu.
5Ŋunkam fiɣisir’ o ʒiʒiinikpee ashilɔni,
n ni ku dilana.
Ŋunkam nyuri bara
ka mali karimbaani;
m mini dilana ku kpe.
6N ni niŋ ninvuɣ’ shɛb’ bɛn
ʒe yim tiŋgbɔŋ ŋɔ ni nirilim,
ka chɛ ka bɛ be n sani.
Ŋunkam doli so’ shɛli din ka galimi,
ŋuna n-ni tum n tuma.
7Ŋunkam yɔhindi niriba,
dilan’ ku be n yiŋa;
ka ninvuɣ’ so ŋun mi ŋmari ʒiri,
m mini dilan’ gba ku kpe.
8Asiba kam, n ni ku
ninvuɣ’ biɛri zaa
tiŋgbɔŋ ŋɔ ni.
N ni yihi tuumbiɛtumdiba
zaa Yawɛ tiŋ’ ŋɔ ni.",https://www.bible.com/bible/2264/PSA.101.DBWDB
YILA 102,"Nachimbili ŋun be muɣisigu ni wunsuhigu
1Yawɛ, wummi n suhigu,
chɛ ka n sɔŋsim bɔbu kuhigu ŋɔ paag’ a.
2Di lɛb’ a nyaaŋa biri ma
n suhusaɣiŋgu saha.
Gbilisim tibili wum,
ka garigi ma yomyom n ni suhir’ a saha shɛli ŋɔ.
3Dama n dabisa kul chanimi
gariti kaman nyɔhi la,
ka n kɔba ni mi diri buɣim
kaman daaŋa ni buɣim la.
4N suhu saɣimmi ka kuui kaman mɔri la,
ka n kɔre ka bindirigu ni gba.
5N ni ŋuhiri pampam zuɣu,
n kpalimla kɔba noli.
6N ŋmanila tiŋgban’ nɛli ni juɣu,
ka ŋmani dabari ni viɣu.
7N kul nɛmi doya;
n ŋmanila noombil’
ŋun be mɔpilli zuɣu o ko.
8N dimnim’ kul yɛri ma la
zilima dabisili kam puuni;
ka bɛn maani ma ansarisi
zaŋ n yuli leei turi.
9Tampiligim n kul nyɛ m bindirigu,
ka n nintam kul tɔɣiri
luri m binnyura ni.
10A kpuɣi ma zuɣusaa
n-zaŋ ma bahi kpaŋa,
a suhu ni yiɣisi pam zuɣu.
11N dabisa ŋmanila zaawuni shilinshia;
n kuumi kaman mɔri la.
12Amaa Yawɛ, nyin’ kul nyɛla naa sahakam;
ka a yuli kul ni be ʒiɛmani kam ni.
13A ni yiɣisi zo Ziɔn nambɔɣu,
dama saha paaya ni a
niŋ li nirilim;
di saha maa mi m-bɔŋɔ.
14Dama a daba yuri di kuɣa pam,
bɛ zɔri di taŋkpaɣu nambɔɣu.
15Zuliya kam ni zo Yawɛ yuli,
ka dunia ŋɔ nanim’
zaa lu o sizuura
o jilima zuɣu.
16Dama Yawɛ ni lan me Ziɔn,
o ni kana ni o jilima.
17O ni deei ninvuɣ’ shɛb’
bɛn yihi tahima suhigu,
o ku zaɣisi bɛ suhigu.
18Sabimi dimbɔŋɔ zali
ʒiɛman’ shɛŋa din kanna nima,
ka di zuɣu chɛ ka bɛ ni na bi dɔɣi bi’ shɛba ti paɣi Yawɛ.
19Yawɛ bela zuɣusaa
o luɣ’ kasi shee ka lihirina.
O bela alizanda ni ka lihiri dunia ŋɔ na.
20O nyɛla ŋun wumdi bɛn be sarika ni ŋuhibu,
ka fari bɛ ni zali ni
bɛ kum shɛb’ la bahira,
21ka bɛ moli Yawɛ yuli Ziɔn,
ka paɣ’ o Jɛrusalɛm,
22niriba mini nanim’ yi ti laɣim
ni bɛ jɛm Yawɛ.
23O gbarigi n yaa m biɛhigu puuni,
ka filim n dabisa.
24N Naawuni, n yɛrimi, di zaŋ ma
n nyɛvili sunsuuni,
nyini ŋun kul be ʒiɛmani kam ni ŋɔ.
25 Nyini n-daa nam dunia ŋɔ kurimbuni ha,
a nuhi ka a daa zaŋ nam zuɣusaa.
26Di zaa ni ti saɣim,
amaa nyin’ kul ni beni sahakam.
Di ni ti kpi kaman siturili la.
A taɣiri li mi kaman situra la,
ka di kul kpira.
27Amaa nyin’ bi taɣira,
ka a yuma mi ka tariga.
28Ninvuɣ’ shɛb’ bɛn nyɛ a daba
bihi ni be ni alaafee.
Bɛ zuliya ni ti nya zaa zani a sani.",https://www.bible.com/bible/2264/PSA.102.DBWDB
YILA 103,"Naawuni yurilim
1M paɣiri Yawɛ n suhu ni.
N niŋgbuŋ luɣili pinaayi zaa paɣir’ o yuli din be kasi ŋɔ.
2M paɣiri Yawɛ n suhu ni,
ka di bi simdi ni n tam o nirilim yɛla.
3O chɛ n daalahichi zaa,
ka tibi n dɔriti zaa.
4O yihi ma gballi ni.
O zaŋ yurilim maŋli min’ o
nambɔzɔbo leei zuɣupiligu pili ma.
5O zaŋ bin’ suma dihi ma
n ni yɛn be saha shɛli puuni,
ka di chɛ ka m bipolitali
kpiɔŋ labina kaman
tɔrili kpiɔŋ la.
6Yawɛ doli yɛlimaŋli soli,
ka tumdi wuntia tuma
tiri bɛn nyari nahiŋgu.
7O daa wuhi Musa o soya,
ka wuhi Izraɛlnim’ o tuma.
8 Yawɛ nambɔzɔbo min’ o
nirilim galisiya.
O suhu bi yiɣisiri yom,
ka o yurilim maŋli galisi pam.
9O kul ku nyari nir’ taali sahakam,
bee n-jɛri suli sahakam.
10O bi darigiri ti tibili
kaman ti daalahichi
ni simdi shɛm bee
n-yɔri ti ti tuumbiɛri samli.
11Zuɣusaa ni du ka
chɛ tiŋgbani shɛm,
lala ka o yurilim maŋli
galisi zaŋ chaŋ ninvuɣ’
shɛb’ bɛn zɔr’ o sani.
12Wulimpuhili zaŋ chaŋ
wulinluhili ni waɣ’ shɛm,
lala ka o yihi ti daalahichi bahi katiŋa.
13Ba ni zɔr’ o bihi nambɔɣu shɛm,
lala ka Yawɛ zɔri ninvuɣ’ shɛb’ bɛn zɔr’ o la nambɔɣu.
14Dama o mi o ni zaŋ binshɛli nam ti.
O teeya ni ti nyɛla taŋkpaɣu.
15Ninsalinim’ biɛhigu ŋmanila mɔri.
Bɛ zoorimi kaman mɔɣu ni tipum la;
16ka pɔhim yi ti ʒe li,
di kpahirimi lu,
ka so ku lan tooi
baŋ di ni di be shɛli.
17Amaa Yawɛ mali yurilim maŋli sahakam
zaŋ chaŋ ninvuɣ’ shɛb’ bɛn zɔr’ o sani,
ka chɛ ka o wuntitali yiri zahira
bɛ bihi mini bɛ yaansi sani ʒiɛmani kam ni.
18Bɛna n-nyɛ bɛn gbib’ o daalikauli,
ka dol’ o zaligunima.
19Yawɛ zal’ o nam ʒiishee
la alizanda ni.
O nyɛla naa ŋun
su sokam zaa.
20Yinim’ malaikanima,
Paɣimiya Yawɛ!
Yinima n-nyɛ bɛn mali
yaa ka tumd’ o ni yɛli shɛm,
ka dol’ o yɛligu.
21Yinim’ bɛn nyɛ
alizanda ni tumtumdiba,
ka nyɛ o daba bɛn
tumd’ o yubu ŋɔ,
paɣimiya ŋun’ Yawɛ.
22Yinim’ bɛn nyɛ o binnamda zaa,
ka be o nam sulinsi ni zaa ŋɔ,
paɣimiya ŋun’ Yawɛ.
M paɣiri Yawɛ n suhu ni.",https://www.bible.com/bible/2264/PSA.103.DBWDB
YILA 104,"Naawuni ŋun nam shɛlikam paɣibu
1M paɣiri Yawɛ n suhu ni.
Yawɛ ŋun nyɛ n Naawuni ŋɔ,
a galisiya pam.
A zaŋla jilima mini nam yiko
ye kaman situra la.
2A zaŋla neesim ye
kaman binyɛrigu la.
A teela sagbana sɔŋ
kaman tanti la.
3A me a yili tamla
zuɣusaa kom zuɣu,
ka zaŋ sagbana
leeg’ a chɛchɛbuŋa,
ka ba pɔhim kpiŋkpama.
4 A zaŋ pɔhim leeg’ a tuumba,
ka zaŋ buɣim mini buɣim
niɛm leeg’ a tumtumdiba.
5A me dunia tamla
di tanzaa zuɣu,
ka shɛli kul ku tooi dam li sahakam.
6A teei teeku pa di zuɣu
kaman binyɛrigu la,
ka chɛ ka kom lim zoya.
7A yi tahi kom maa zuɣu,
di guurimi,
ka a yi chɛ ka saa tahi,
kom maa zɔrimi chana.
8Di zɔrimi duri zoya,
ka zɔri siɣiri vinvama ni
n-chani ti dooni a ni zali
ni di dɔni luɣ’ shɛli.
9A zali di tariga ni di di
chaŋ yaɣi di zuɣu,
ka lala chɛ ka di ku lan
tooi zo n-tiɛli dunia ŋɔ yaha.
10A chɛ ka kɔbil’ nina kom
puhiri yiri vinvama ni na
n-zɔri gariti daboya sunsuuni.
11Ka di tiri mɔɣu ni biŋkɔbiri kom,
ka mɔɣu ni bunsi nyuri li
kuri kɔnyuri.
12Ka noonsi bɛn be zuɣusaa
tɛri bɛ tɛri tihi din baɣi li zuɣu,
ka be di wula zuɣu kumda.
13A bela a biɛhigu shee
ka chɛ ka saa yiri zuɣusaa
luri zoya zuɣu na,
ka tiŋgbani diri a tuma nyɔri.
14A chɛ ka mɔri zoori
ka biŋkɔbiri ŋubira,
ka chɛ bindira bimbilima
ti ninsalinim’ ni bɛ kɔri li
ka di yihiri bindirigu
tiŋgban’ ni na,
15ka yihiri wain na ka di
tiri ninsalinim’ suhupiɛlli,
ka yihiri olivi tihi kpam na
ka di chɛ ka ninsalinim’
ninni nyɛlisira,
ka chɛ ka ninsalinim’ nyari
bindirigu diri ka di tiri ba kpiɔŋ.
16Saa miri niŋdi Yawɛ tihi pam,
o ni biri Lɛbanɔn sida ti’ shɛŋa la.
17Ka noonsi tɛri bɛ tɛri di zuɣu,
ka shinshingoorɔnim’ tɛri
bɛ tɛri gɔhi tihi zuɣu.
18Yɔbuhi bela zoya din
du pam zuɣu,
ka sisirisi sɔɣiri di
kuɣa lɔna ni.
19Nyini n-chɛ ka goli
wuhiri saha, ka chɛ
ka wuntaŋ’ mi o lubu saha.
20Nyini n-nam zibisim,
ka di nyɛ yuŋ,
ka biŋkɔbiri bɛn be yɔɣu
ni yirina gɔra.
21Gbuɣimbihi yi bɔri bindirigu
Naawuni sani, bɛ chanimi ŋumdi ginda.
22Ka wuntaŋ’ yi ti puhina,
bɛ zɔrimi ti kpe bɛ biɛhigu shee.
23Niriba yi chaŋ bɛ tuma ni,
bɛ tumdimi hal ni zaawuni.
24Yawɛ, a ni nam
binshɛŋa galisiya pam.
A yɛm puuni ka
a nam di zaa.
A binnɛma n-kul pali
dunia ŋɔ zaa.
25Teeku n-doya ŋɔ,
di galisiya ka yɛlim’ pam,
biŋgbamda bɛn ka kalinli
m-be di ni.
Bɛ nyɛla binneen’ kara
ni zaɣ’ bihi.
26 Ŋariŋ kara pala di
kom zuɣu chana,
ka Lɛviatan be di ni diɛmda.
27Bɛmbɔŋɔ zaa
lihirila a ninni
ni a ti ba bɛ bindirigu
di tibu saha.
28A yi ti ba bindirigu maa,
bɛ laɣisiri li mi sɔŋ.
A yi teeg’ a nuu,
bɛ nyarila binsuŋ kam tiɣi.
29A yi ŋmalig’ a nini bahi
kpaŋa ka chɛ ba,
bɛ suhuri zɔhirimi.
A yi deei bɛ vuhim,
bɛ kpirimi n-lab’ taŋkpaɣu ni.
30Amaa nyini n-chɛ ka
a shia kanna ti kpɛri bɛ ni,
ka bɛ leeri a ni nam shɛba;
ka a ti tiŋgbani nyɛvil’ palli.
31Yawɛ, chɛ ka a jilima
kul be sahakam.
Yawɛ, chɛ ka a suhu
piɛl’ a tuma zuɣu.
32Nyini n-nyɛ ŋun lihiri tiŋgbani ka di sɔhiri ŋɔ.
Nyini n-nyɛ ŋun shihi zoya,
ka di tuɣiri nyɔhi.
33N ni yiini yila paɣiri
Yawɛ hal ni
n nyɛvili tariga;
n ni kul be ŋɔ,
n ni yiini yila paɣiri n Naawuni.
34Chɛ ka n jɛma tiɣ’ a nini,
dama m mali suhupiɛlli Yawɛ zuɣu.
35Kpihimmi alahichinim’
birili dunia ni,
ka chɛ ka ninvuɣ’
biɛri ku lan beni.
M paɣiri Yawɛ n suhu ni!
Paɣimiya Yawɛ!",https://www.bible.com/bible/2264/PSA.104.DBWDB
YILA 105,"Naawuni ni o niriba
(1 Yɛlikura 16.8-22)
1Bolimiya Yawɛ yuli m-puh’ o.
Chɛliya ka zuliya kam zaa baŋ o ni tum tuun’ kar’ shɛŋa yɛla.
2Yilimiya yila niŋ o.
Yilimiya yila paɣ’ o.
Yɛlimiya o ni tum
alahiziba tuun’ shɛŋa zaa yɛla.
3Timiya o yuli din be
kasi ŋɔ jilima.
Chɛliya ka bɛnkam zaa
jɛmdi Yawɛ mali suhupiɛlli.
4Bomiya Yawɛ ni o kpiɔŋ;
Doliya din ni chɛ ka yi kul be o sani sahakam.
5Teemiya o ni tum tuun’ kar’ shɛŋa yɛla,
ka teei o ni tum alahiziba tuun’ shɛŋa min’ o ni daa kari saria shɛm yɛla.
6Yinima n-nyɛ o dabili Ibrahimma zuliya
mini Yaakubu bihi bɛn nyɛ o ninvuɣ’ gahinda.
7Ŋuna n-nyɛ Yawɛ ŋun nyɛ ti Naawuni ŋɔ;
o saria karibu la bela dunia ni zaa.
8O bi tamd’ o daalikauli yɛla,
o mi bi tamd’ o ni yɛli yɛtɔɣ’ shɛŋa zali ʒiɛmana tuhili niriba yɛla.
9 O ni daa lo Ibrahimma
alikauli shɛl’ la,
o daa pola pɔri pahi
alikauli maa zuɣu ti Yisahaku.
10 n-yɛra, O daa po pɔri n-lo Yaakubu alikauli.
O daa lo Izraɛl alikauli din ku vuui
11“N ni zaŋ Keenan tiŋgbani ti a,
ka di nyɛ a tarili
ka a su li.”
12Saha shɛli bɛ ni daa bi galisi,
ka nyɛ saamba di ni la,
13bɛ daa kul darimi gindi tinsi,
ka dari gindi nam sulinsi tiŋgbana.
14 O daa bi saɣi n-chɛ
ka so nahim ba.
O daa kpahi nanim’ zuɣu ni
zaŋ chaŋ bɛ polo
15n-yɛra, “Miriya ka yi nahim
n ninvuɣ’ gahinda maa;
ka miriya ka yi niŋ
n daanabinim’ zaɣ’ biɛɣu.”
16 Yawɛ daa chɛ ka kum lu bɛ tiŋgbɔŋ ni,
ka saɣim binshɛɣukam
din tiri bindirigu.
17 O daa pun daŋ timla ninvuɣ’ so ka o daŋ bɛ tooni.
Dilana n-daa nyɛ Yisifu so bɛ ni daa zaŋ kɔhi ka o leei dabili la.
18 Bɛ daa ba o bandi n-ti o naba biɛrim,
ka zaŋ kuriti ga o nyiŋgol’ ni
19hal ka o ni daa yɛli
shɛm ti niŋ pali;
ka Yawɛ yɛligu daa wuhi
ni o ka taali.
20 Ka naa daa tim ti yih’ o na.
Tiŋ’ maa niriba maa naa n-daa yih’ o.
21 O daa zaŋ o leeg’ o yiŋ’ zuɣulana,
ka chɛ ka o su o binshɛɣukam zaa fukumsi,
22ni o wuh’ o kpambaliba
o ni bɔri shɛm,
ka wuh’ o kpamba mi yɛm.
23 Di nyaaŋa ka Yaakubu daa kuli Ijipti na.
O daa nyɛla sana
m-be nimaani luɣ’ shɛli
din yuli daa booni Ham la.
24 Ka Yawɛ daa chɛ ka
o zuliya nab’ pam,
ka chɛ ka bɛ mali
yaa gari bɛ dimnima.
25O daa chɛ ka Ijiptinim’
suhuri je o niriba maa,
ka chɛ ka bɛ doli
yɛmbimbiɛri soli
n-nahim’ o daba maa.
26 Di saha ka Yawɛ daa tim
o dabili Musa mini
Aduna ŋun nyɛ o ni daa pii so la.
27Bɛ daa wuh’ o shihira bɛ sani,
ka tum alahiziba tumtumsa Ham tiŋgbɔŋ ni.
28 O daa chɛ ka zibisim zibigi
bɛ tiŋgbɔŋ maa ni,
bɛ ni daa zaɣis’ o yɛligu zuɣu.
29 O daa chɛ ka bɛ kom leei ʒim,
ka chɛ ka bɛ zahim kpi.
30 O daa chɛ ka poloya waɣi
pam bɛ tiŋgbɔŋ ni
n-kpe m-pali bɛ nanim’
dugbɛra ni.
31 O daa yaag’ o noli yɛli
ka zɔhi mini nanviri
waɣi pali bɛ tiŋgbɔŋ maa zaa.
32 O daa chɛ ka sakuɣa
m-miri ba ka pa ni saa,
ka chɛ ka saa nyaɣisiri gindi bɛ tiŋgbɔŋ maa zaa ni.
33O daa saɣim bɛ wain tihi
mini bɛ fiig tihi,
ka chɛ ka bɛ tiŋgbɔŋ maa ni tihi zaa kab’ lu.
34 O daa yaag’ o noli yɛli
ka toli mini sakɔri
bɛn ka kalinli waɣi yɛrigi.
35Ka bɛ daa ŋubi bɛ tiŋgbɔŋ
maa ni vamahili kam,
ka saɣim bɛ puri atam.
36 O daa chɛ ka bɛ tiŋgbɔŋ maa ni bikpamba zaa kpi,
bɛ ni daa tuui dɔɣi shɛba bɛ kpiɔŋ saha.
37 Di nyaaŋa ka o daa yihi
o niriba maa;
ka bɛ daa ʒi anzinfa mini salima yi,
bɛ ni so daa bi tuui.
38Ka Ijiptinim’ suhuri daa paligi pam,
bɛ ni daa yi n-chaŋ maa zuɣu,
dama bɛ daa kpalim zɔri ba mi.
39 O daa zaŋ sagbana niŋ bɛ zuɣusaa,
ka chɛ ka buɣim tiri
neesim yuŋ.
40 Bɛ daa suh’ o
ka o ti ba kɔrinsi,
ka ti ba bindir’ shɛli
din yi zuɣusaa na pam.
41 O daa chɛ ka tampiŋ bɔɣi
ka kom yi di ni na n-zɔri chani tiŋgban’
nɛli zuɣu kaman mɔɣili la.
42Dama o daa teeg’ o daalikauli
kasi la min’ o dabili Ibrahimma yɛla.
43Lala ka o daa yih’ o niriba
bɛn nyɛ o ninvuɣ’
gahinda maa ni suhupiɛlli,
ka bɛ daa yiini yila.
44 O daa zaŋ zuliya shɛb’
tiŋgbɔna ti ba,
ka bɛ daa deei niriba maa ni su shɛlikam zaa su
45ni lala chɛ ka bɛ dol’ o zalikpana,
ka dol’ o zaligu shɛŋa din pahi la.
Paɣimiya Yawɛ!",https://www.bible.com/bible/2264/PSA.105.DBWDB
YILA 106,"Yawɛ niŋ o niriba nirilim
1 Paɣimiya Yawɛ!
Puhimiya Yawɛ,
dama o nyɛla ŋun viɛla,
ka o yurilim maŋli bi naara.
2Ŋuni n-lee ni tooi wuhi
Yawɛ ni pun tum tuun’ kar’ shɛŋa tariga?
Ka ŋuni n-lee ni tooi puh’ o ka di saɣi?
3Ninvuɣ’ shɛb’ bɛn niŋdi din tuhi,
ka tumdi wuntia tuma sahakam mali alibarika.
4Yawɛ, saha shɛli a yi ti
niŋ a niriba nirilim,
nyin’ teemi n yɛla;
saha shɛli a yi ti tiligi ba,
nyin’ sɔŋm’ ma,
5ka lala zuɣu chɛ ka
m pah’ a ninvuɣ’
gahinda maa zuɣu tɔŋ,
ka pah’ a zuliya zuɣu
nya suhupiɛlli, ka pah’ a
niriba zuɣu tibig’ a.
6Ti mini ti yaannim’ zaa tum alahichi.
Ti nyɛla ninvuɣ’ biɛri,
ka tum tuumbiɛri.
7 Ti yaannim’ maa ni daa be Ijipti saha shɛl’ la,
bɛ baɣa daa ka a daalahiziba tuma ni.
Bɛ daa tam a yurilim maŋli
din galisi la yɛla,
ka daa taai duŋ niŋ nyin’
Kpiɔŋlan’ Naa ŋɔ Teeku Ʒiɛɣu ni.
8Amaa di zaa yoli, a daa tiligi ba a yuli zuɣu,
ni lala chɛ ka a wuh’ a yiko tuma ni nyɛ shɛm.
9 A daa tahi Teeku Ʒiɛɣu zuɣu ka di kom vuui;
ka chɛ ka bɛ no tiŋkuŋ zuɣu kaman
tiŋgban’ nɛl’ la du.
10A daa fa ba bɛn je ba nuu ni bahi;
ka tiligi ba bɛ dimnim’ nuu ni.
11Kom daa lim bɛ dimnim’ maa,
ka bɛ ni yino gba daa bi tiligi.
12Di saha ka bɛ daa niŋ
a daalikaulinim’ yɛda,
ka yili yila paɣ’ a.
13Amaa di daa bi yuui
ka bɛ tam a tuma maa yɛla,
ka daa bi guhi
n-deeg’ a wuhibu.
14 Bɛ daa dolila bɛ kɔribiɛri
soli mɔɣu maa ni,
ka daa buɣisi Naawuni ni bɛ
nya tiŋgban’ nɛli maa ni.
15Ka o daa ti ba bɛ ni suhi shɛli,
amaa ka daa chɛ ka dɔr’ biɛri
gbahi ba.
16 Bɛ daa zab’ Musa nyuli
bɛ sansan’ ni,
ka zab’ Aduna ŋun daa
nyɛ Yawɛ ninvuɣ’ kasi
la gba nyuli.
17Tiŋgbani daa bɔɣiya
m-mum Datan,
ka pi Abiram min’ o nyaandoliba.
18Ka buɣim daa taai bɛ
salo maa sunsuuni
n-di ninvuɣ’ biɛri.
19 Bɛ daa mali salima naɣibila
n-zali Sinai Zoli gbini;
ka daa jɛm salima binnani.
20Bɛ daa zaŋ bɛ jilima
n-taɣi naɣibil’ ŋun ŋubiri
mɔri kɔtomsi.
21Bɛ daa tam Naawuni
ŋun nyɛ bɛ tiligira,
ka lan nyɛ ŋun
daa tum tuun’
kara Ijipti la yɛla.
22O daa lan tum alahiziba
tuma Ham tiŋgbɔŋ ni,
ka daa lan tum
tuun’ shɛŋa din
mali dabiɛm Teeku Ʒiɛɣu ni.
23Dinzuɣu ka o daa
yɛli ni o ni ku ba,
ka Musa ŋun nyɛ o ninvuɣ’ gahindili
daa zan’ o tooni n-taɣ’ o
ni o maag’ o suhu;
ka o ku ku ba.
24 Di nyaaŋa bɛ daa bi
niŋ o daalikauli yɛda,
ka daa ʒiɛm tiŋgbɔn viɛlli maa.
25Bɛ daa bela bɛ suɣa ni
ŋ-ŋumdi bɛ kparima ni,
ka zaɣisi Yawɛ yɛligu.
26Dinzuɣu ka o daa kpuɣ’ o nuu zuɣusaa,
ka po ni o ni chɛ ka bɛ kpi
yɔɣu maa ni,
27 ka chɛ ka bɛ bihi kpi
tinzun’ tinsi ni,
ka wurim ba ka bɛ chaŋ ti be tinduya ni.
28 Di saha ka bɛ daa zaŋ
bɛmaŋ’ ti tabili Pɛɔr tiŋgbɔŋ ni Baal,
ka diri kpiimba maligu nimdi.
29Bɛ daa chɛ ka bɛ tuma
yiɣisi Yawɛ suhu,
ka o daa chɛ ka alɔbo
lu bɛ zuɣu.
30Di saha ka Finɛhas daa yiɣisi
zani n-tim sandaani
ka alɔbo maa chɛ.
31Ka di zuɣu daa chɛ
ka bɛ wuhi ni o nyɛla wuntizɔra
ʒiɛmani kam ni.
32 Mɛriba kom la gbini
bɛ daa chɛ ka
Yawɛ suhu yiɣisi pam,
ka yɛla daa paai Musa bɛ zuɣu.
33Dama bɛ daa chɛ ka o suhu miligi,
ka o yɛli yɛtɔɣ’ shɛŋa din bi simdi.
34 Bɛ daa bi ku niriba maa
zaa kaman Yawɛ ni
daa zali ba ni bɛ niŋ shɛm.
35Amaa bɛ daa zaŋla
bɛmaŋ’ bali niriba maa ni
n-niŋdi bɛ ni niŋdi shɛm.
36Bɛ daa jɛm bɛ wuna,
ka di daa leei
zana gbahi ba.
37 Bɛ daa zaŋ bɛ bidibisi mini
bɛ bipuɣinsi n-kɔri
ba ti alizinnima.
38 Bɛ daa yihi bɛ bidibisi
mini bɛ bipuɣinsi
bɛn bi tum taali ʒim,
bɛ daa kɔri ba m-mal’
la Keenan wuna;
ka bɛ ʒim maa daa
ta tiŋgbɔŋ maa daɣiri.
39Lala ka bɛ daa niŋ ta bɛmaŋ’
daɣiri bɛ tumtumsa ni,
ka bɛ tuma maa zuɣu daa
chɛ ka bɛ bi ʒe yim.
40 Dinzuɣu ka Yawɛ suhu daa
yiɣisi pam bah’ o
niriba maa zuɣu,
ka o daa zaɣis’ o ni su ninvuɣ’ shɛb’ maa.
41O daa zaŋ ba niŋ
zuliya shɛb’ nuu ni,
ka ninvuɣ’ shɛb’ bɛn
je ba su ba.
42Ka bɛ dimnim’ maa daa
nahim ba pam,
ka zaŋ bɛ yiko su ba.
43Siɣimsiɣim bushɛm ka o daa fa ba bahi,
amaa ka bɛ daa yi o nyaaŋa,
ka bɛ daalahichi daa chɛ ka bɛ nya filiŋ.
44Amaa ka o daa nya
bɛ nandahima maa,
ka wum bɛ fabila.
45Bɛ zuɣu ka o daa teeg’ o
daalikauli la yɛla,
ka daa taɣi o tɛha
o yurilim maŋli la zuɣu.
46Ka o daa chɛ ka
bɛ ni nyɛ daba ninvuɣ’
shɛb’ nuu ni zaa
daa zo ba nambɔɣu.
47 Yawɛ ŋun nyɛ ti Naawuni ŋɔ,
tiligim ti,
ka yihi ti zuliya kam ni na n-laɣim luɣ’ yini,
ka ti paɣ’ a yuli din be kasi ŋɔ,
ka ti a jilima ti paɣibu maa puuni.
48Paɣimiya Yawɛ ŋun nyɛ Izraɛl Naawuni ŋɔ,
pumpɔŋɔ zaŋ hal ni saha din ka bahigu.
Sokam yɛlima, Ami!
Paɣimiya Yawɛ!",https://www.bible.com/bible/2264/PSA.106.DBWDB
YILA 107,"LITAAFI DIN PAH’ ANU
(Yila 107—150)
Naawuni paɣibu o nirilim zuɣu
1 “Paɣimiya Yawɛ, dama o
nyɛla ŋun viɛla,
ka o yurilim maŋli bi naara!”
2Chɛ ka Yawɛ ni tiligi ninvuɣ’ shɛb’ zaa yɛli lala,
bɛna n-nyɛ o ni tiligi shɛb’ muɣisigu ni,
3ka yihi ba tiŋgbɔn’ shɛŋa ni,
wulimpuhili polo mini
wulinluhili polo ni nuzaa
polo ni nudirigu polo na la.
4Shɛb’ daa bela tiŋgban’
nɛl’ ni n-dari ginda,
ka bi nya tiŋ’ ʒiina.
5Kum mini kɔnyuri n-daa yɛn ku ba,
hal ka bɛ daa ti yihi tahima.
6Bɛ wahala maa puuni ka bɛ
daa suhi Yawɛ,
ka o daa yihi ba
bɛ nandahima maa ni.
7O daa zaŋ ba doli soli din tuhi hal ti paai
bɛ ni yɛn ʒini tin’ shɛl’ ni.
8Chɛ ka bɛ paɣi Yawɛ
o yurilim maŋli min’ o ni
tumdi alahiziba tuun’ shɛŋa
tiri daadamnim’ la zuɣu.
9O tiri kɔnyuri ni mali ninvuɣ’ shɛb’ kom,
ka tiri kum ni mali ninvuɣ’ shɛb’ bindir’ suma.
10Shɛb’ daa ʒila zibisim mini bumbɔn’ ni,
ka nyɛ sarikanima,
ka bɛ ba ba bandi ʒili ka bɛ diri wahala,
11bɛ ni daa zaɣisi Naawuni yɛligu,
ka lihi ʒiɛm ŋun’
Zallakudura Naa wuhibu la zuɣu.
12Ka o daa chɛ
ka bɛ tum tuun’ kpɛma.
Bɛ daa tuui lu
ka kɔŋ ŋun ni sɔŋ ba.
13Di saha ka bɛ daa suhi
Yawɛ bɛ wahala maa puuni,
ka o daa tiligi ba bɛ
nandahima maa ni.
14O daa yihi ba bumbɔni
mini zibisim ni,
ka kabi bɛ bandi.
15Chɛ ka bɛ paɣi Yawɛ o yurilim maŋli
min’ o ni tumdi
alahiziba tuun’ shɛŋa
tiri daadamnim’ la zuɣu.
16O kabiri daanya dunoyɔriti
ka kabiri kuriti dunokparitisi.
17Shɛb’ daa nyɛla jɛra n-tum tuumbiɛri,
ka daa di wahala bɛ tuumbiɛri maa zuɣu.
18Bɛ daa je bindirigu kam;
di daa chɛ biɛla ka bɛ kpi.
19Di saha ka bɛ daa suhi
Yawɛ bɛ wahala maa puuni,
ka o daa yihi ba
bɛ nandahima maa ni.
20O daa tim o yɛligu na
ti tib’ ba,
ka daa yihi ba kum ni.
21Chɛ ka bɛ paɣi Yawɛ o yurilim maŋli min’ o
ni tumdi alahiziba
tuun’ shɛŋa tiri
daadamnim’ la zuɣu.
22Chɛ ka bɛ mali wumpaɣibo sara,
ka yili suhupiɛlli yila
yɛl’ o tuma yɛla.
23Shɛb’ daa zaŋla ŋariŋ kara
n-kpe teeku puuni
nti tumdi daabiligu tuma
ko’ titali maa ni.
24Bɛ nini daa nya Yawɛ
tuma din nyɛ
o daalahiziba tuma la teeku bulli maa ni.
25Dama o daa zali zaligu
n-chɛ ka sanʒiɛɣu
yiɣisi n-kpuɣi teeku
kɔgbana zuɣusaa.
26Bɛ daa yiɣi du zuɣusaa ha
n-lab’ ti lu bulli ni,
ka dabiɛm daa kpe ba
bɛ barina maa puuni.
27Bɛ daa ʒiɛhira ka jeeni
kaman ninvuɣ’ shɛb’
bɛn nyu dam kuli,
ka bɛ yɛm zaa daa naai la.
28Di saha ka bɛ daa suhi
Yawɛ bɛ wahala maa puuni,
ka Yawɛ daa yihi ba
bɛ nandahima maa ni.
29O daa chɛ ka sanʒiɛɣu maa chɛ ʒiɛbu,
ka teeku kɔgbana daa
fo n-dɔni baalim.
30Ka bɛ suhuri daa paligi
di ni daa fo n-dɔni
baalim maa zuɣu,
ka o daa zaŋ ba
na ti zali bɛ ni
bɔri ni bɛ zani
kulino’ shɛl’ ni.
31Chɛ ka bɛ paɣi Yawɛ o yurilim maŋli
min’ o ni tumdi
alahiziba tuun’ shɛŋa
tiri daadamnim’ la zuɣu.
32Chɛ ka bɛ tibig’ o niriba laɣiŋgu ni,
ka paɣ’ o kpamba laɣiŋgu ni.
33O daa chɛ ka mɔɣa leei tiŋgban’ nɛli doya,
ka chɛ ka kɔbil’ nina kuui.
34O daa chɛ ka tiŋgbani
din vuhiri leei wubilim tiŋgbani,
ninvuɣ’ shɛb’ bɛn be
nimaani ninvuɣ’ biɛtali zuɣu.
35O daa chɛ ka kom puhigi
zɔri tiŋgban’ nɛl’ ni,
ka chɛ ka kom
puhiri yiri tiŋgban’ kuŋ ni na.
36O daa chɛ ka kum
ni mali ninvuɣ’ shɛb’
me bɛ tiŋ’ ʒini nimaani.
37Bɛ daa koya
m-biri bimbira ka sa tihi,
ka di daa niŋ,
ka tihi maa gba daa wali pam.
38Ka o daa niŋ alibarika niŋ bɛ ni,
ka bɛ nab’ pam,
ka bi chɛ ka bɛ biŋkɔbiri filim.
39Ka nahiŋgu mini
wahala ni suhugarigu
daa ti chɛ ka bɛ filim,
40ka o daa dihi bɛn nahindi ba vi,
ka chɛ ka bɛ dari
gindi tiŋgban’ nɛl’ ni.
41Amaa ka o daa yihi
nandaamba bɛ nandahima ni,
ka chɛ ka bɛ malibu nabi
kaman biŋkɔbbaligu la.
42Ka wuntizɔriba daa nya li
ka bɛ suhuri paligi,
amaa ka ninvuɣ’ biɛri
daa fo bɛ noya.
43Ŋunkam mali yɛm, ŋun’
wummi dimbɔŋɔnim’ viɛnyɛliŋga,
ka tɛhi Yawɛ yurilim maŋli ŋɔ yɛla.",https://www.bible.com/bible/2264/PSA.107.DBWDB
YILA 108,"Nir’ dimnim’ nyaŋbu wunsuhigu
(Yila 57.7-11; 60.5-12)
1Naawuni, n suhu kul ʒiɛla yim.
N ni yili yila
ni kukoli viɛlli.
N shia, neema!
2Goonje mini mɔɣilo, neemiya!
N ni ŋme biɛɣunaayo.
3Yawɛ, n ni paɣ’ a niriba ni,
ka yili yila paɣ’ a
zuliya kam ni.
4Dama a yurilim maŋli maa
duya gari sagbana,
ka a ʒiɛyimtali chaŋ
hal ti tɔri sagbana.
5Naawuni, chɛ ka
a tibiginsim du
n-gari zuɣusaa,
ka chɛ ka a jilima
be dunia ni zaa.
6Zaŋm’ a nudirigu di nasara,
ka deei ti suhigu,
ka lala zuɣu chɛ ka a fa
a ni yuri ninvuɣ’ shɛb’ bahi.
7Naawuni lo alikauli
o luɣ’ kasi shee yɛli,
“N kpiɔŋ zuɣu,
n ni pirigi Shɛkɛm;
ka zaŋ Sukɔt Vinvamli tari.
8Giliad nyɛla n dini,
ka Manaasa nyɛ n dini;
ka Ifriim nyɛ n kurugu zuɣupiligu;
ka Juda nyɛ n nam
jaaŋgbee.
9Mɔab nyɛla n kopaɣiri ŋmani,
ka Ɛdom nyɛ n
ni pirigiri n namda
sɔŋdi luɣ’ shɛli;
n ni ŋme nasaridibo
kuŋa m-bahi Filistianim’ zuɣu.”
10Ŋuni n-lee yɛn zaŋ ma
ti kpɛhi bɛ ni me gooni
gili tin’ shɛli ŋɔ ni?
Ka ŋun n-lee yɛn
zaŋ ma tahi Ɛdom?
11Naawuni, a zaɣisi ti mi?
A bi lan zaŋdi ti tɔbbihi
chani tɔbu ni?
12Sɔŋmi ti ka ti nyaŋ
ti dimnima,
dama ninsal’ sɔŋsim nyɛla yoli.
13Naawuni yi be ti sani,
ti ni di nasara.
Ŋuna n-yɛn du n-tam
ti dimnim’ zuɣu.",https://www.bible.com/bible/2264/PSA.108.DBWDB
YILA 109,"Ninvuɣ’ so ŋun be wahala ni fabila yɛtɔɣa
1Naawuni, m paɣir’ a.
Di shini ma!
2Ninvuɣ’ shɛb’ bɛn nyɛ
ninvuɣ’ biɛri ni ʒirinim’
lu n zuɣu.
Bɛ ŋmarila ʒiri pari ma.
3Bɛ zaŋla jɛlinsi yɛtɔɣa
m-muɣisiri ma,
ka lu n zuɣu
ka di ka daliri.
4Bɛ zaŋla galimi n-yo
ma yurilim samli,
amaa ka man’ suhiri
Naawuni tiri ba.
5Bɛ zaŋla zaɣ’ biɛɣu
yo ma zaɣ’ viɛlli samli,
ka zaŋ jɛlinsi yo ma
yurilim samli.
6Bɛ yɛliya, “Chɛliya ka ninvuɣ’ biɛɣu lu o zuɣu,
ka chɛ ka ŋun yɛn
fiɣis’ o zan’ o nudirigu polo.
7Bɛ yi kar’ o saria,
bɛn’ wuhimi ni o mali taali,
ka chɛ ka o wunsuhigu
leei alahichi.
8 Chɛ ka o dabisa filim,
ka so deeg’
o zaani zani.
9Chɛ ka o paɣa leei pakoli,
ka o bihi leei kpibisi.
10Chɛ ka o bihi
chanimi gindi maani bara,
ka bɛ kari ba
yihi bɛ yili’ chɛra ni.
11Chɛ ka o sandan’ fa
o ni mali shɛlikam zaa;
ka saamba ʒe
o ni tum tuma nya
binshɛlikam zaa.
12Chɛ ka so ku niŋ o nirilim.
So di zo o kpibisi maa nambɔɣu.
13Chɛ ka o zuliya kpi zaa;
ka o yuli kpihim
ʒiɛmana din pahir’ ayi ni.
14Yawɛ di tam o ba tuumbiɛri yɛla,
ka di kpihim’ o ma daalahichi.
15Chɛ ka di kul be
nyin’ Yawɛ tooni sahakam,
ka chɛ ka so ku lan
teeg’ o yɛla dunia ŋɔ ni.
16Dama o daa bi niŋ so nirilim,
amaa ka daa naɣ’ lula
faranim’ mini nandaamba
ni suhugarigunim’ zuɣu
n-ku ba.
17O yuri ni o yɛli noli
din bie ti niriba.
Chɛ ka noli di o.
O je alibarika, dinzuɣu
di chɛ ka alibarika mir’ o.
18O zaŋla noli yɛlibu ye
kaman binyɛrigu la.
Chɛ ka di tabil’ o
niŋgbuna kaman kom la,
ka chɛ ka di be
kaman kpam la
n-nyɛligi kpe o kɔba ni.
19Chɛ ka di be
kaman chinchin’ la,
ka o zaŋ li vil’ omaŋa,
ka chɛ ka di be kaman shɛlɔrigu la,
ka o zaŋ li lɔri dabisili kam.”
20Yawɛ chɛ ka dimbɔŋɔ
nyɛ ninvuɣ’ shɛb’ bɛn
fiɣisiri ma mini
bɛn yɛri yɛtɔɣ’ biɛri
n-jɛndiri ma la laara.
21Amaa nyin’ Yawɛ ŋun nyɛ
n Duuma ŋɔ,
niŋmi dimbɔŋɔ ti ma
a yuli zuɣu.
Fam’ ma bahi,
dama a yurilim maŋli la viɛla.
22Dama n nyɛla faralana ni nandana.
N suhu saɣimya pam.
23N chaŋmi kaman
zaawuni shilinshia la.
Bɛ pihigi ma mi bahi
kaman sakɔɣu la.
24N lola noli hal ka
n duna ti gbarigi,
ka n niŋgbuna ti
kpalimla kɔba noli.
25 Ninvuɣ’ shɛb’ bɛn fiɣisiri ma
kul maani ma la ansarisi.
Bɛ yi nya ma,
bɛ viinila bɛ zuɣuri.
26Yawɛ ŋun nyɛ n Naawuni ŋɔ,
sɔŋm’ ma!
Tiligim’ ma a yurilim maŋli la zuɣu.
27Yawɛ, chɛ ka bɛ baŋ
ni a nuu n-tum lala maa.
28Bɛ nyɛla bɛn yɛri
noya tiri niriba,
amaa nyin’ niŋdila
alibarika niŋdi niriba ni.
Naawuni, chɛ ka bɛn
nahindi ma maa di vi,
amaa ka chɛ ka a dabili
mali suhupiɛlli.
29Chɛ ka bɛn fiɣisiri ma
maa nya filiŋ,
ka chɛ ka bɛ zaŋ
bɛmaŋmaŋ’ vi ye kaman
binyɛrigu la.
30N ni chɛ ka n noli paɣi Yawɛ pam;
n ni paɣ’ o salo sunsuuni.
31Dama o ʒiɛla nandaamba
nudirigu polo ni o tiligi ba
bɛn yɛn wuhi ni bɛ
simdi kum la nuu ni.",https://www.bible.com/bible/2264/PSA.109.DBWDB
YILA 110,"Naawuni min’ o ni pii na’ so
1 Yawɛ yɛli n dana,
“Ʒinimi n nudirigu polo
hal ka n ti zaŋ a
dimnim’ leeg’ a napɔntamdigu.”
2Yawɛ ni chɛ ka a nam
jaaŋgbee yi Ziɔn na,
ka a di nam a dimnim’ sunsuuni.
3Dahin shɛli a yi ti yɛn
tuhi a dimnima,
a tɔbbihi ni ti saɣi ti a.
A nachimba ni ti ŋmanila
asiba maligim n-laɣimna
ti gil’ a sheeni zoli
din be kasi la zuɣu.
4 Yawɛ poya ka ku lan taɣ’ o tɛha:
“A nyɛla maligumaana ŋun tuma ni be
kaman Mɛlikizɛdɛk tuma la hal
ni saha din ka bahigu.”
5Ti Duuma be a nudirigu polo.
O ni ti nyaŋ nanima
o suhuyiɣisili dali.
6O ni ti kari zuliya kam saria,
ka chɛ ka niriba kpi n-yɛrigi bɛ tiŋgbana ni.
O ni ti nyaŋ dunia ŋɔ nanim’ zaa.
7Naa maa ni ti nyu
sokpaŋ’ kulibɔŋ kom
n-nya kpiɔŋ di nasara.",https://www.bible.com/bible/2264/PSA.110.DBWDB
YILA 111,"Naawuni paɣibu
1Paɣimiya Yawɛ!
N ni puhi Yawɛ ni n suhu zaa,
o ninvuɣ’ shɛb’ bɛn be tibi laɣiŋgu ni.
2Yawɛ tumtumsa galisiya pam,
ka ŋunkam yuri li
bɔhindi li mi.
3Jilima mini dariza
m-be o tuma ni,
ka o wuntitali kul beni sahakam.
4O bi chɛ ka ti tam’ o
daalahiziba tumtumsa yɛla.
Yawɛ nyɛla nirilimlana ni nambɔzɔra.
5O tiri bɛn zɔr’ o bindirigu;
o bi tamd’ o daalikauli yɛla.
6O zaŋ zuliya shɛb’ tiŋgbɔna
ti o niriba n-wuhi ba
o yiko tuma ni nyɛ shɛm.
7O nuhi tuma nyɛla din
ʒe yim ka tuhi.
O zaligunim’ zaa mali naani niŋbu.
8Di ni ʒiɛya lala sahakam,
ni di chɛ ka niriba
doli zaligunim’ maa ni
ʒiɛyimtali mini din tuhi tumbu ni.
9O ti o niriba faako.
O lo o daalikauli ni di kul ʒiɛya sahakam.
O yuli be kasi ka mali dabiɛm.
10 Yawɛ zɔbu n-nyɛ yɛm piligu.
Bɛnkam doli di soli
mali baŋsim viɛlli.
O paɣibu kul ni beni sahakam.",https://www.bible.com/bible/2264/PSA.111.DBWDB
YILA 112,"Ninvuɣ’ suŋ suhupiɛlli
1Paɣimiya Yawɛ!
Ninvuɣ’ so ŋun tiri Yawɛ jilima
mal’ alibarika.
Ŋun yu’ o zaligunim’ mali alibarika.
2Bɛ zuliya ni mali kpiɔŋ
bɛ tiŋgban’ ni.
Ninvuɣ’ so ŋun be tibi
zuliya ni mali alibarika.
3Buni mini azichi
ni be bɛ yinsi,
ka bɛ wuntitali kul ni beni sahakam.
4Neesim neeri zibisim ni tiri
ninvuɣ’ shɛb’ bɛn be tibi
mini bɛn niŋdi nirilim,
ni nambɔzɔriba ni wuntizɔriba.
5Ninvuɣ’ shɛb’ bɛn niŋdi nirilim
zaŋdi bɛ binyara paŋdi
niriba mali alibarika.
Ninvuɣ’ shɛb’ bɛn doli
yɛlimaŋli soli tumdi
bɛ tuma mali alibarika.
6Wuntizɔriba ku vuui bɛ zaashee;
bɛ kul ni teeri bɛ yɛla sahakam.
7Bɛ bi zɔri lahiba’ biɛri.
Bɛ suhuri kul ʒiɛla yim,
ka bɛ nyɛ bɛn niŋ Yawɛ naani.
8Bɛ suhuri kul ʒiɛla yim;
bɛ ku zo dabiɛm.
Di bahigu ni, bɛ ni ti di
nasara bɛ dimnim’ sani.
9 Bɛ zaŋ pina tari nandaamba
ni bɛ suhuri zaa,
bɛ wuntitali kul ni beni sahakam.
Bɛ ni duhi ba ti ba jilima.
10Ninvuɣ’ biɛri ni nya li
ka bɛ suhuri yiɣisi;
bɛ ni ti dim bɛ nyina
ka bahi yoli;
ninvuɣ’ biɛri suhuri ni
ye shɛli zuɣu ni kpalim yoli.",https://www.bible.com/bible/2264/PSA.112.DBWDB
YILA 113,"Naawuni paɣibu o nirilim zuɣu
1Paɣimiya Yawɛ!
Yawɛ daba, paɣimiy’ o;
paɣimiya Yawɛ yuli.
2Paɣimiya Yawɛ yuli
pumpɔŋɔ zaŋ chani
hal ni saha din ka bahigu.
3Wuntaŋ’ puhibu saha zaŋ hal ti paai o lubu saha,
kul paɣimiya Yawɛ yuli.
4Yawɛ gari zuliya kam zaa,
ka o jilima yaɣi sagbana zuɣu.
5Ŋuni n-lee ŋmani Yawɛ
ŋun nyɛ ti Naawuni ŋɔ?
Ŋuna n-nyɛ ŋun ʒi nam
kuɣu zuɣu zuɣusaa ha.
6O bela o biɛhigu shee
ka lihiri zuɣusaa mini dunia ŋɔ.
7O yiɣisiri faranim’ taŋkpaɣu ni,
ka yiɣisiri nandaamba tampiligim ni,
8O chɛ ka bɛ mini nanim’ ʒiina,
nanim’ bɛn nyɛ o niriba nanima.
9O tiri paɣiŋoo bihi,
ka zaŋd’ o leeri bihi
ma ŋun mali suhupiɛlli.
Paɣimiya Yawɛ!",https://www.bible.com/bible/2264/PSA.113.DBWDB
YILA 114,"Yaɣigari chuɣu yilli
1 Izraɛlnim’ ni daa yi Ijipti saha shɛli,
Yaakubu zuliya ni daa yi
tinzun’ tiŋ’ ni saha shɛli,
2Juda zuliya daa leela
Naawuni ninvuɣ’ shɛb’
bɛn be kasi, ka Izraɛlnim’
leeg’ o ni su shɛba.
3 Teeku Ʒiɛɣu daa nyaya ka zo;
ka Jɔɔdɛn Mɔɣili ŋmaligi lab’ di nyaaŋa.
4Ka zoya daa yiɣiri jɛmdi
kaman piɛlahi la,
ka daboya daa yiɣiri jɛmdi
kaman piɛbihi la.
5Teeku, bɔ n-niŋ ka a daa zo?
Jɔɔdɛn Mɔɣili, bɔ n-niŋ
ka a daa ŋmaligi lab’ a nyaaŋa?
6Zoya, bɔ n-niŋ ka yi daa
yiɣiri jɛmdi kaman piɛlahi la?
Daboya, bɔ n-niŋ ka yi daa
yiɣiri jɛmdi kaman piɛbihi la?
7Tiŋgbani, sɔhigim’ ti Duuma tooni.
Sɔhigim’ ŋun nyɛ Yaakubu
Naawuni ŋɔ tooni.
8 Ŋuna n-chɛ ka kom yi
tampima ni na zɔra,
ka chɛ ka kɔzɔrim yi
chɛbili kuɣili ni na.",https://www.bible.com/bible/2264/PSA.114.DBWDB
YILA 115,"Naawuni yino ŋun nyɛ Naawuni maŋli
1Yawɛ, pa tinima, pa tinima,
amaa a yuli ka ti tiri jilima,
a yurilim maŋli min’ a
ʒiɛyimtal’ la zuɣu.
2Bɔzuɣu ka zuliya shɛb’ bɔhira,
“Ya ka bɛ Naawuni maa lee be?”
3Ti Naawuni maa bela zuɣusaa.
O ni yu’ shɛm ka o tumda.
4 Amaa bɛ buɣa nyɛla
anzinfa mini salima
din nyɛ ninsalinim’ ni zaŋ
bɛ nuhi mali shɛŋa.
5Bɛ mali noya,
amaa di bi tɔɣisiri yɛtɔɣa.
Bɛ mali nina,
amaa di bi nyara.
6Bɛ mali tiba,
amaa di bi wumda.
Bɛ mali nyɛhi,
amaa di bi wumdi nyom.
7Bɛ mali nuhi,
amaa di bi tabisiri shɛli.
Bɛ mali naba,
amaa di bi chana.
Bɛ ku tooi zaŋ bɛ
kukoya yɛli shɛli.
8Bɛn mali ba bemi
kaman bɛ ni be shɛm.
Lala n-nyɛ bɛnkam zaa
niŋ wuna maa naani.
9Yinim’ Izraɛlnima,
niŋmiya Yawɛ naani!
Ŋuna n-nyɛ yi sɔŋda
ni ŋun guli ya.
10Yinim’ Aduna zuliya,
niŋmiya Yawɛ naani!
Ŋuna n-nyɛ yi sɔŋda
ni ŋun guli ya.
11Yinim’ bɛn zɔri Yawɛ,
niŋmiy’ o naani!
Ŋuna n-nyɛ yi sɔŋda
ni ŋun guli ya.
12Yawɛ baɣa be ti ni.
O ni niŋ alibarika niŋ ti ni.
O ni niŋ alibarika niŋ Izraɛlnim’ ni.
O ni niŋ alibarika niŋ Aduna zuliya ni.
13 Yawɛ ni niŋ alibarika niŋ
bɛn zɔr’ o ni,
bɛn nyɛ wɔɣira
mini tarimba zaa.
14Yawɛ chɛ ka yi mini
yi bihi zuliya nabi.
15Yawɛ ŋun nam zuɣusaa
mini dunia ŋɔ,
niŋm’ alibarika niŋ yi ni.
16Yawɛ n-su zuɣusaa ha,
amaa ka zaŋ dunia ŋɔ
ti ninsalinima.
17Kpiimba bi paɣiri Yawɛ,
ka bɛn chaŋ ti be kpiimba
biɛhigu shee gba bi paɣiri Yawɛ.
18Amaa tinim’ n-ni paɣi Yawɛ
pumpɔŋɔ hal ni saha
din ka bahigu.
Paɣimiya Yawɛ!",https://www.bible.com/bible/2264/PSA.115.DBWDB
YILA 116,"Ninvuɣ’ so ŋun tiligi kum ni Naawuni paɣibu
1N yuri Yawɛ, dama o
wumdi n ni yɛri shɛm;
ka deeri n suhigu shɛli
n ni suhir’ o ni o zo ma nambɔɣu ŋɔ.
2O ni gbilisiri tibili wumdi
n suhigu zuɣu,
n kul ni suhir’ o hal ni
n nyɛvil’ tariga.
3Kum zana n-daa kul gili ma;
ka kpiimba biɛhigu shee
dabiɛm gbaai ma;
ka wahala mini suhusaɣiŋgu
gbaai ma pam.
4Di saha ka n daa suhi Yawɛ yɛli,
Yawɛ, n suhir’ a,
tiligim’ ma!
5Yawɛ nyɛla nirilimlana
ni ŋun be tibi.
Ti Naawuni maa nyɛla nambɔzɔra.
6Yawɛ guli bɛn nyɛ tarimba.
N daa be muɣisigu ni,
ka o tiligi ma.
7N shia, labim’ a vuhim shee na,
dama Yawɛ niŋ a nirilim pam.
8Dama nyin’ Yawɛ tiligi n shia kum ni,
ka nyɛhi n nintam,
ka tiligi n naba tuubu ni.
9M bela Yawɛ tooni chani
nyɛvilinim’ tiŋgban’ ni.
10 Hal n yi yɛli ni
n nya wahala pam,
n kul gbibila yɛda.
11N dabiɛm zɔbu puuni,
n daa yɛliya ni
so ku tooi niŋ so naani.
12Bɔ ka n lee yɛn zaŋ
yo Yawɛ o ni niŋ ma
nirilim shɛŋa la zaa zuɣu?
13N ni kpuɣi n tiliginsim pipia zuɣusaa,
ka kuhi boli Yawɛ yuli.
14N ni zaŋ n ni po ni
n ni zaŋ shɛli ti Yawɛ
n-ti o, o niriba zaa sani.
15Ninvuɣ’ shɛb’ bɛn ʒe yim
kum nyɛla yɛlikpani Yawɛ sani.
16Yawɛ, n nyɛla a dabili.
N nyɛla a dab’ bipuɣiŋga bia.
A kabisi m bandi.
17N ni zaŋ wumpaɣibo sara
ti Yawɛ, ka jɛm o.
18N ni zaŋ n ni lo ni n
ni zaŋ shɛli ti Yawɛ n-ti o
o niriba zaa sani.
19N ni zaŋ n ni po ni n
zaŋ shɛli ti Yawɛ n-ti o
sara maligu shee din be Yawɛ jɛmbu duu din be Jɛrusalɛm la.
Paɣimiya Yawɛ!",https://www.bible.com/bible/2264/PSA.116.DBWDB
YILA 117,"Naawuni paɣibu
1 Zuliya kam zaa,
paɣimiya Yawɛ!
Salinim’ zaa, paɣimiy’ o!
2Dama o yurilim maŋli
la galisiya pam zaŋ chaŋ
ti sani,
ka o ʒiɛyimtali kul
ni beni sahakam.
Paɣimiya Yawɛ!",https://www.bible.com/bible/2264/PSA.117.DBWDB
YILA 118,"Nasara dibu wumpaɣibo wunsuhigu
1 Paɣimiya Yawɛ dama o nyɛla ŋun viɛla,
ka o yurilim maŋli bi naara.
2Izraɛlnima, yɛlimiya,
“O yurilim maŋli bi naara.”
3Aduna zuliya, yɛlimiya,
“O yurilim maŋli bi naara.”
4Ninvuɣ’ shɛb’ bɛn zɔri Yawɛ,
yɛlimiya,
“O yurilim maŋli bi naara.”
5M muɣisigu puuni,
n daa suhi Yawɛ,
ka o deei n suhigu,
ka fa ma bahi.
6 Yawɛ be n sani, m bi zɔri dabiɛm.
Bɔ ka ninsal’ ni tooi niŋ ma?
7Yawɛ bela n sani ni o sɔŋ ma.
N ni di nasara bɛn je ma sani.
8Nir’ yi sɔɣi Yawɛ sani,
di so ni a niŋ ninsalinim’ naani.
9Nir’ yi sɔɣi Yawɛ sani,
di so ni a niŋ nabihi naani.
10Zuliya kam zaa teemi gili ma,
amaa ka n nyaŋ ba
Yawɛ yuli zuɣu!
11Bɛ kul teemi gili ma luɣilikam zaa,
amaa ka n nyaŋ ba
Yawɛ yuli zuɣu!
12Bɛ kul bemi kaman shihi la
n-gili n luɣilikam,
ka ŋmaligi kpi yomyom
kaman buɣim n-di gɔhi la,
ka n nyaŋ ba
Yawɛ yuli zuɣu!
13Bɛ daa daai ma la pam
ka n yɛn lu,
amaa ka Yawɛ daa sɔŋ ma.
14 Yawɛ n-nyɛ n kpiɔŋ ni n yaa;
ŋuna n-nyɛ n tiliginsim.
15Nasara dibu suhupiɛlli yila
be wuntizɔriba suɣa shee,
“Yawɛ nudirigu n-tum tuun’
kara maa.
16Yawɛ nudirigu nya duhibu,
Yawɛ nudirigu n-tum tuun’ kara maa.”
17N ku kpi, amaa n ni be,
ka moli Yawɛ tuma yɛla.
18Yawɛ darigi n tibili pam,
amaa o bi chɛ ka n kpi.
19Yoomi wuntitali dunoya ti ma,
ka n dol’ li kpe nti puhi Yawɛ.
20Yawɛ dunoli m-bɔŋɔ;
wuntizɔriba kɔŋko n-ni tooi dol’ li kpe.
21M puhir’ a a ni deei n suhigu
ka leei n tiligira ŋɔ zuɣu.
22 Kuɣ’ shɛli tammɛriba
ni zaɣisi la,
n-yipa leei kuɣ’ gahindili.
23Yawɛ niŋsim m-bala,
ka di mali ti alahiziba.
24Zuŋɔ nyɛla Yawɛ ni nam dabisi’ shɛli.
Chɛliya ka ti suhuri paligi
ka mali suhupiɛlli di ni.
25 Yawɛ, ti suhir’ a, tiligim ti!
Yawɛ, ti suhir’ a, tim ti nasara!
26 Ŋum mali Yawɛ yuli
kanna ŋɔ mal’ alibarika.
Yawɛ jɛmbu duu ka ti
be ka puhiri ya maa.
27Yawɛ n-nyɛ Naawuni.
O chɛ ka o neesim paai ti.
Ŋahimiya tihi vari ka
ti di chuɣu puhibu dari
n-chaŋ ti gili sara maligu bimbini.
28Nyini n-nyɛ n Naawuni;
n ni paɣ’ a.
Nyini n nyɛ n Naawuni;
n ni tibig’ a.
29Paɣimiya Yawɛ,
dama o nyɛla ŋun viɛla;
ka o yurilim maŋli kul beni sahakam.",https://www.bible.com/bible/2264/PSA.118.DBWDB
YILA 119,"Yawɛ zaligu
1Ninvuɣ’ shɛb’ bɛn doli Yawɛ zaligu,
ka ka galimi bɛ biɛhigu ni
mali alibarika.
2Ninvuɣ’ shɛb’ bɛn dol’ o zaligunima,
ka jɛmd’ o ni bɛ suhuri zaa mali alibarika.
3Ninvuɣ’ shɛb’ bɛn dol’ o soya,
ka bi tum taali gba mali alibarika.
4A zal’ a zaligunima
ni niriba dol’ li viɛnyɛliŋga.
5N yuya ni n ʒe yim n soya ni,
ka lala chɛ ka n tooi dol’ a zaligunima!
6N yi zaŋ n zaɣa niŋ
a zaligunim’ maa zaa ni,
n ku di vi.
7N yi baŋ a wuntia zaligunim’ maa,
n ni paɣ’ a ni suhu yini.
8N ni dol’ a zaligunima;
di chɛ ma bahi zaa.
Yawɛ zaligunim’ dolibu
9Wula ka bipala lee yɛn
niŋ n-chɛ ka bɛ soya be kasi?
A yɛligu ni wuhi shɛm
ka bɛ ni doli
n-chɛ ka di be kasi.
10N jɛmd’ a mi ni n suhu zaa,
di chɛ ka m birig’ a zaligunima.
11A yɛligu ka n zaŋ sɔɣi n suhu ni,
ni di chɛ ka n ku tum alahichi a sani.
12Yawɛ, m paɣir’ a;
wuhim’ ma a zaligunima.
13N ni yaai n noli yɛli
a zaligunim’ din yi a nol’ ni na zaa yɛla.
14N yur’ a zaligunim’ soli maa pam
kaman n ni yuri azichi balibu kam shɛm.
15N ni bɔhim a zaligunim’ maa,
ka zaŋ n zaɣa niŋ a soya ni.
16N ni yu’ a zaligunim’ maa;
n ku tam a yɛligu yɛla.
Alibarika be Yawɛ zaligunim’ dolibu ni
17Niŋm’ mani a dabili ŋɔ zaɣ’ viɛlli,
ka lala zuɣu chɛ
ka m be, ka doli a yɛligu.
18Neemi n nina ka lala zuɣu chɛ ka n nya
alahiziba binshɛŋa din be a zaligu puuni.
19N ŋmanila sana dunia ŋɔ ni;
di zaŋ a zaligunim’ sɔɣi ma.
20N suhu kul yɛla a
zaligunim’ dolibu zuɣu sahakam.
21A kpahiri karimbaannim’
bɛn mali taali ka bi
dol’ a zaligunim’ la zuɣu ni.
22Yihim’ ma bɛ daansarisi
mini bɛ ninvuɣ’ tubo ni,
dama n dol’ a zaligunima.
23Hal nanim’ ni laɣindi ʒiini
lɔri nia biɛri zaŋ chaŋ m polo la zaa yoli,
mani a dabili ŋɔ kul ni bɔhind’ a zaligunima.
24N yur’ a zaligunim’ maa pam.
Di nyɛla n saawaranima.
Yawɛ zaligu dolibu nia lɔbo
25N tarigimi do tiŋa;
tim’ ma nyɛvili palli
kaman a yɛligu ni wuhi shɛm.
26N kahigi n ni tum shɛlikam wuh’ a,
ka a deei n suhigu;
wuhim’ ma a zaligunima.
27Wuhim’ ma a zaligunim’ maa soya
ka m bɔhim baŋ a daalahiziba tuma.
28Suhugarigu chɛmi ka n yɛma ŋma;
kpaŋsim’ ma kaman a yɛligu ni wuhi shɛm.
29Yihim’ ma yɔhiŋgu ni,
ka niŋ ma nirilim
n-wuhi ma a zaligunima.
30M piila ʒiɛyimtali soli.
N zaŋla a zaligunim’ zali n tooni.
31Yawɛ, n gbib’ a zaligunim’ viɛnyɛliŋga.
Di chɛ ka n di vi.
32N zɔri dolila a zaligunim’ soli,
dama a yɛligi m baŋsim.
Baŋsim bɔbu wunsuhigu
33Yawɛ, wuhim’ ma
a zaligunim’ soya,
ka n dol’ li hal
ni di tariga.
34Tim’ ma baŋsim, ka n
gbib’ a zaligu,
ka dol’ li ni
n suhu zaa.
35Chɛ ka n dol’ a zaligunim’ soli,
dama n suhu yuri li pam.
36Ŋmaligim’ n suhu niŋ a
zaligunim’ dolibu ni,
ka chɛ azichi yoya bɔbu.
37Di chɛ ka n lihiri
binshɛŋa din ka buchi.
Tim’ ma nyɛvili
a soli zuɣu.
38Kahigim’ a daalikauli
din nyɛ bɛn lur’ a sizuura dini la wuhi mani ŋun nyɛ a dabili ŋɔ,
ka n lu a sizuura.
39Yihim’ ma vi shɛli n ni zɔri ni,
dama a zaligunim’ viɛla.
40N suhu kul yɛla a zaligunim’ zuɣu.
A wuntitali puuni, tim’
ma nyɛvili.
Naawuni zaligu yɛda niŋbu
41Yawɛ, chɛ ka a yurilim
maŋli maa paai ma,
ka tiligi ma kaman
a daalikauli ni wuhi shɛm.
42Di saha n ni tooi nya garigibu din ni garigi
ninvuɣ’ shɛb’ bɛn maani ma ansarisi la,
dama n niŋ a yɛligu naani.
43Di yihi yɛlimaŋli n nol’ ni hal biɛla gba,
dama n tahima bela a zaligunim’ ni.
44N kul ni dol’ a zaligu sahakam.
45N ni chani ni yolisim,
dama m bo n-nya a zaligunima.
46N ni tɔɣis’ a zaligunim’
maa yɛla nanim’ tooni,
ka ku zo vi.
47N nyari suhupiɛlli a
zaligunim’ maa dolibu ni,
dama n yuri li pam.
48N tir’ a zaligunim’ din
nyɛ n ni yuri shɛli maa jilima;
n kul ni bɔhindi li.
Yawɛ zaligu naani niŋbu
49Teem’ a ni daa yɛli
mani a dabili ŋɔ shɛm,
ka m mali tahima
di zuɣu la yɛla.
50A daalikauli nyɛla din tiri ma nyɛvili;
dina n-nyɛ n suhu
kpaŋsibo n wahala dibu puuni.
51Karimbaannim’ maani ma la
ansarisi ka di ka yɛtɔɣa,
amaa ka m bi ŋmaligi
ka chɛ a zaligu maa dolibu.
52Yawɛ, n yi tɛhi a zaligunim’ din yi
kurimbuni na la yɛla,
di kpaŋsirila n suhu.
53Ninvuɣ’ biɛri yi zaɣis’ a zaligu dolibu
di chɛrimi ka n suhu yiɣisi pam.
54N yi be luɣ’ shɛlikam zaa,
m malila a zaligunim’
maa yiini yila.
55Yawɛ, n teer’ a yuli yɛla yuŋ,
ka dol’ a zaligu.
56N nyar’ alibarika a zaligunim’
maa dolibu zuɣu.
Zaŋ maŋ’ ti Yawɛ zaligu
57Yawɛ, nyini n-kul nyɛ n ni bɔri so;
n lo alikauli ni n
ni gbib’ a yɛligu.
58N suh’ a ni n suhu zaa;
zom’ ma nambɔɣu
kaman a daalikauli ni wuhi shɛm.
59N yi tɛh’ a soya yɛla,
ŋ-ŋmaligirimi dol’ a zaligunim’ maa.
60N ku guhi, n ni niŋ yomyom dol’
a zaligunim’ maa.
61Hal ninvuɣ’ biɛri ni bari ma zana la zaa yoli,
n ku tam a zaligu maa yɛla.
62N yiɣisirila yuntisuɣu m-paɣir’ a,
a wuntia zaligunim’ maa zuɣu.
63N nyɛla ninvuɣ’ shɛb’
bɛn zaa zɔr’ a mini ninvuɣ’ shɛb’ bɛn zaa dol’ a zaligunim’ maa zo.
64Yawɛ, a yurilim maŋli la
n-kul pali dunia ŋɔ zaa.
Wuhim’ ma a zaligunim’ maa.
Yawɛ zaligunim’ bukaata ni nyɛ shɛli
65Yawɛ, niŋm’ mani ŋun nyɛ
a dabili ŋɔ zaɣ’ viɛlli
kaman a yɛligu ni wuhi shɛm.
66Tim’ ma yɛm mini baŋsim,
dama n niŋ a zaligunim’ yɛda.
67A ni daa na bi darigi n tibili la,
n daa birigiya;
amaa pumpɔŋɔ n dol’ a yɛligu.
68A nyɛla Naawuni suŋ,
ka tumdi din viɛla;
wuhim’ ma a zaligunima.
69Karimbaannim’ kul ŋmarila ʒiri pari ma,
amaa n dolila a zaligunim’
ni n suhu zaa.
70Bɛ nyɛla halibiɛrinima,
amaa man’ yur’ a zaligunim’ pam.
71A ni daa darigi n tibili maa, di viɛla.
Di ni chɛ ka m baŋ a zaligunim’ maa yɛla.
72A zaligu din yi a nol’ ni
na nyɛla bin’ viɛlli n sani gari
salima mini anzinfa kpila tusa shɛm.
Yawɛ zaligunim’ yɛlimaŋtali soli
73A nuhi ka a daa zaŋ nam ma,
tim’ ma yɛm,
ka m baŋ a zaligunima.
74Chɛ ka ninvuɣ’ shɛb’
bɛn zɔr’ a nya ma
ka mali suhupiɛlli,
dama m mali tahima
a yɛligu ni.
75Yawɛ, m mi ni
a saria karibu nyɛla din tuhi.
Ʒiɛyimtali puuni ka a
daa darigi n tibili maa.
76Chɛ ka a yurilim maŋli la
ti ma suhumahili kaman a ni
lo mani a dabili ŋɔ alikauli shɛm la.
77Zom’ ma nambɔɣu, ka m be,
dama n suhu yu a zaligunim’ maa pam.
78Chɛ ka karimbaannim’ di vi
bɛ ni ŋmari ʒiri
pari ma la zuɣu,
amaa n kul ni
tɛhir’ a zaligunim’
maa yɛla.
79Chɛ ka ninvuɣ’ shɛb’
bɛn zɔr’ a ka mi
a zaligunim’ ka n sanna.
80Di chɛ ka m mali galimi
n suhu ni zaŋ chaŋ
a zaligunim’ maa polo,
ka lala zuɣu ni chɛ
ka n ku di vi.
Tiliginsim bɔbu wunsuhigu
81N suhu kul yɛla a
tiliginsim zuɣu hal ti tarigi;
amaa m mali tahima a yɛligu ni.
82N lihila a daalikauli
soli hal ka n nina ti fulim;
ka m bɔhira,
“Ka bɔ saha ka a yɛn kpaŋsi n suhu?”
83Dama n leela ŋun ka buchi kaman wain koligu din yili nyɔhi ni;
amaa m bi tam a zaligunim’ yɛla.
84A dabili yɛn guhi hal
ti paai bɔ saha?
Bɔ saha ka a yɛn darigi
ninvuɣ’ shɛb’ bɛn
niŋdi ma alaka la tibili?
85Karimbaannim’ gbi ma la
bɔɣ’ biɛri.
Bɛ maanila a zaligu ansarisi.
86A zaligunim’ nyɛla yɛlimaŋli.
Niriba nahindi ma
ka di ka soli.
Sɔŋm’ ma!
87Bɛ loya ni bɛ
yihi ma la dunia ŋɔ ni,
amaa m bi zaɣis’ a
zaligunim’ maa.
88A yurilim maŋli la
puuni, tiligim’ ma,
ka n dol’ a zaligunim’
din yi a nol’ ni na maa.
Yawɛ zaligu yɛda niŋbu
89Yawɛ, a yɛligu
kul ni beni sahakam.
Di nyɛla din kul ba
n-ʒe alizanda ni sahakam.
90A ʒiɛyimtali kul
ni be ʒiɛmani kam ni.
Nyini n-daa nam dunia ŋɔ,
ka di mi kul ni
beni sahakam.
91A zaligu zuɣu ka
binshɛɣukam beni zuŋɔ,
dama binshɛɣukam zaa
nyɛla a daba.
92A zaligu maa yi di pala
n suhu ni yu shɛli,
n naan bahi yoli
n nandahima ŋɔ ni.
93N kul ku tam
a zaligunim’ maa yɛla;
dama di zuɣu ka
a ti ma nyɛvili.
94N nyɛla a ni su so.
Tiligim’ ma,
dama n loya ni n
dol’ a zaligunim’ maa.
95Ninvuɣ’ biɛri sɔɣimi doya
gu ma ni bɛ ku ma;
amaa a zaligunim’ maa
yɛla ka man’ kul tɛhira.
96M pun nya ka binshɛɣukam
zaa viɛlim malila tariga,
amaa a zaligunim’ din’ viɛlim nyɛla din ka tariga.
N yuri Yawɛ zaligu
97N yuri a zaligu pam!
N kul tɛhirila di yɛla
dabisili kam.
98A zaligunim’ maa chɛ ka
m mali yɛm gari
n dimnima,
dama di kul bela
n suhu ni.
99M mali baŋsim gari n karimbanima,
dama n kul tɛhirila
a zaligunim’ maa yɛla.
100M mali baŋsim gari ninkura,
dama n kul gbibila
a zaligunim’ maa.
101N gbaala mmaŋ’ ni
so’ biɛɣu kam dolibu,
ni di chɛ ka n tooi
gbib’ a yɛligu.
102M bi chɛ a zaligu shɛŋa
dim pahi la dolibu,
dama nyini n wuhi ma li.
103A yɛtɔɣa nyaɣisi pam n sani,
hal di nyaɣisi n nol’
ni pam gari shiri!
104N nyari baŋsim
a zaligunim’ maa puuni,
dinzuɣu n je ʒiri soli kam.
Neesim din yiri Yawɛ zaligu ni na
105A yɛligu nyɛla n naba firila
mini n soli neesim.
106M pola pɔri ka ʒe di nyaaŋa
ni n dol’ a wuntia zaligunim’ la.
107Yawɛ, n nya wahala pam.
Dolimi n nyɛvili
kaman a ni daa lo
ma alikauli shɛm la.
108Yawɛ, deemi n wumpaɣibo pini ŋɔ,
ka wuhi ma a zaligunim’ la.
109N nyɛvili kul bela
barina ni sahakam,
amaa m bi tam a
zaligu maa yɛla.
110Ninvuɣ’ biɛri bari ma la zana,
amaa m bi birigi
a zaligunim’ maa.
111A zaligunim’ maa nyɛla
n fali sahakam.
Dina n-tiri ma suhupiɛlli.
112N lo n suhu ni ni n ni dol’ a zaligunim’ maa sahakam.
Tiliginsim be Yawɛ zaligu ni
113N je ninvuɣ’ shɛb’
bɛn mali tɛha buyiyi,
amaa n yur’ a zaligu dina.
114Nyini n-nyɛ n daashili sɔɣibu shee
ni n nyɔtaɣirigu;
m mali tahima a yɛligu ni.
115Yinim’ tuumbiɛtumdiba ŋɔ
zomiya ka chɛ ma;
ka n doli n Naawuni zaligunima.
116Gbib’ ma kaman a ni
lo alikauli shɛm la, ka m be.
Di chɛ ka n di vi
n tahima niŋbu ni.
117Gbib’ ma ka n tiligi,
ka kul dol’ a zaligunim’ sahakam.
118A je ninvuɣ’ shɛb’ bɛn
zaɣis’ a zaligunim’ dolibu.
Bɛ yɔhiŋgu soya nyɛla yoli.
119A niŋdi ninvuɣ’ biɛri
kaman saɣiri la,
dinzuɣu ka n yur’ a zaligunima.
120N zɔr’ a mi,
ka n ni sɔhira,
ka zɔr’ a saria karibo.
Yawɛ zaligu dolibu
121N tum din nyɛ yɛlimaŋli
ni din tuhi.
Di chɛ ma ti ninvuɣ’
shɛb’ bɛn nahindi ma.
122Lom’ mani ŋun nyɛ a dabili ŋɔ alikauli
ni a ni gbib’ ma viɛnyɛliŋga.
Di chɛ ka karimbaannim’ nahim’ ma.
123N lihila a tiliginsim
min’ a ni lo ma
alikauli maŋli shɛl’ la
soli hal ka n
nina ti fulim.
124Niŋm’ mani ŋun nyɛ a
dabili ŋɔ kaman
a yurilim maŋli la
ni nyɛ shɛm,
ka wuhi ma a zaligunima.
125N nyɛla a dabili;
tim’ ma baŋsim,
din ni chɛ ka
m baŋ a zaligunima.
126Saha paaya ni
nyin’ Yawɛ niŋ shɛli,
dama niriba saɣim a zaligu.
127Yɛlimaŋli, n yur’ a
zaligunim’ maa gari
salima din viɛlli pam.
128Yɛlimaŋli, n kul dol’ a
zaligunim’ maa zaa.
N je ʒiri soli kam.
Yawɛ zaligu dolibu
129A zaligunim’ viɛli pam,
dinzuɣu ka n dol’ li n suhu ni.
130A yɛligu baŋbu nyɛla
din tiri neesim.
Di chɛmi ka tarim
nyari baŋsim.
131N kul yɛla n noli vuhiri nyahigira,
dama n suhu kul yɛla a zaligunim’ maa zuɣu.
132Ŋmaligim’ m polo na zo ma nambɔɣu
kaman a ni pun niŋdi ninvuɣ’ shɛb’ bɛn yur’ a yuli shɛm la.
133Chɛ ka n naba yaabu doli soli ka n chani kaman a yɛligu ni wuhi shɛm,
ka di chɛ ka tuumbiɛri nyaŋ ma.
134Tiligim’ ma ninsalinim’ nahiŋgu ni,
ka n dol’ a zaligunima.
135Chɛ ka a ninni neesim
neei niŋ man’ ŋun nyɛ a dabili ŋɔ,
ka wuhi ma a zaligunima.
136N nintam kul zɔrimi,
niriba ni bi dol’ a
zaligunim’ maa zuɣu.
Yawɛ zaligunim’ yɛlimaŋli
137Yawɛ, a nyɛla wuntialana
ka a saria karibu nyɛ din tuhi.
138Wuntia puuni ka a daa
zal’ a zaligunim’ maa
ni ʒiɛyimtali zaa.
139Biɛrim yɛn ti ma la daŋa,
n dimnim’ ni tam a yɛligu yɛla zuɣu.
140A daalikaulinim’ nyɛla alikauli maŋa!
Ka mani a dabili ŋɔ yuri li.
141N nyɛla ŋun pɔra
ka bɛ ʒiɛm ma,
amaa m bi tam
a zaligunim’ yɛla.
142A wuntitali nyɛla
wuntitali din bi naara,
ka a zaligunim’ nyɛ yɛlimaŋli.
143Wahala mini nandahima m-mali ma,
amaa a zaligunima n-nyɛ n suhu ni yu shɛli.
144A zaligunim’ kul nyɛla
din tuhi sahakam.
Tim’ ma baŋsim din
ni chɛ ka m be.
Tiliginsim bɔbu wunsuhigu
145Yawɛ, n kul kuhirimi ni
n suhu zaa, garigim’ ma, n ni dol’ a zaligunima.
146Nyin’ ka n kuhiri niŋda.
Tiligim’ ma,
ka n dol’ a zaligunima.
147N yiɣisirila nolɔɣu kukoli
saha n kumdi niŋd’ a, n zaŋ n tahima niŋla a yɛligu ni.
148N kul nɛla yuŋ zaa
ni di chɛ ka m bɔhim’ a daalikaulinim’ yɛla.
149A yurilim maŋli la puuni,
deemi n suhigu.
Yawɛ, dolimi n nyɛvili
kaman a ni lo ma alikauli shɛm.
150Ninvuɣ’ shɛb’ bɛn niŋdi ma alaka ka mali nia biɛri la mirina.
Bɛ nyɛla ninvuɣ’ shɛb’ bɛn be katiŋa ka chɛ a zaligu.
151Yawɛ, amaa a miri ma,
ka a zaligunim’ zaa nyɛla yɛlimaŋli.
152M bɔhim din be
a zaligunim’ puuni ka di wɔɣa, ni a zal’ li mi ni di kul be sahakam.
Sɔŋsim bɔbu wunsuhigu
153Nyam’ n wahala ŋɔ, ka tiligi ma,
dama m bi tam a zaligu yɛla.
154Zabimi n zuɣu n-tiligi ma.
Dolimi n nyɛvili kaman
a ni lo ma alikauli shɛm.
155Ninvuɣ’ biɛri mini tiliginsim
shee waɣ’ pam,
dama bɛ bi bɔri a zaligunima.
156Yawɛ, a nambɔzɔbo galisiya pam.
Dolimi n nyɛvili
kaman a yɛlimaŋli
biɛhigu ni nyɛ shɛm.
157N dimnim’ mini bɛn
nahindi ma galisiya pam,
amaa m bi chɛ
a zaligunim’ dolibu.
158Ninvuɣ’ shɛb’ bɛn bi ʒe yim,
m mihirila n ninni niŋdi ba,
bɛ ni bi dol’ a
zaligunim’ maa zuɣu.
159Nyam’ n ni yur’ a
zaligunim’ maa shɛm.
Yawɛ, a yurilim maŋli la zuɣu,
dolimi n nyɛvili.
160A yɛligu nyɛla yɛlimaŋli zaa,
ka a wuntia zaligunim’
zaa nyɛla din kul ni be sahakam.
Yawɛ zaligunim’ dolibu
161Zuɣulaannim’ kul nahindi ma mi ka di ka soli,
amaa n kul lurila
a yɛligu sizuura n suhu ni.
162N kul malila suhupiɛlli
a yɛligu zuɣu
kaman ninvuɣ’ so
ŋun ŋme n-di nɛma pam.
163N je ʒiri, ka zaɣisi li,
amaa n yur’ a zaligu.
164Siɣimsiɣim buyopɔin ka n
paɣir’ a dahin yini,
a wuntia zaligunim’ la zuɣu.
165Ninvuɣ’ shɛb’ bɛn
yur’ a zaligunim’
mali suhudoo pam;
ka binshɛli ku chɛ
ka bɛ tuui lu.
166Yawɛ, n kul guhirila a tiliginsim,
ka dol’ a zaligunima.
167N dol’ a zaligunima,
dama n yuri li pam.
168N dol’ a zaligunim’
min’ a wuhibu,
dama a mi n soya zaa.
Sɔŋsim bɔbu wunsuhigu
169Yawɛ, chɛ ka n fabila
paag’ a sanna.
Tim’ ma baŋsim
kaman a ni pun
lo ma alikauli shɛm.
170Chɛ ka n suhigu paag’
a sanna ka a tiligi ma
kaman a ni pun lo
ma alikauli shɛm.
171N kul ni paɣir’ a,
dama a wuhi ma a zaligunima.
172N kul ni yiini yila yɛr’ a yɛligu yɛla,
dama a zaligunim’ zaa nyɛla din tuhi.
173Kul sɔŋm’ ma,
dama m piila a zaligunima.
174Yawɛ, n suhu kul yɛla
a tiliginsim zuɣu,
ka n suhu kul yu’ a zaligu.
175Chɛ ka m be din ni chɛ
ka m paɣir’ a,
ka chɛ ka a zaligunim’
sɔŋ ma.
176N kpɛla yɔɣu kaman
piɛ’ so ŋun bɔrigi la.
Bom’ mani ŋun nyɛ
a dabili ŋɔ shee,
dama m bi tam
a zaligunim’ maa yɛla.",https://www.bible.com/bible/2264/PSA.119.DBWDB
YILA 120,"Sɔŋsim bɔbu wunsuhigu
1N nandahima puuni,
n daa suhi Yawɛ,
ka o wum n suhigu maa.
2Yawɛ, yihim’ ma ʒirinim’
mini bɛn yɔhindi niriba nuu ni.
3Yinim’ bɛn yɔhindi niriba ŋɔ,
wula ka Naawuni lee yɛn niŋ ya?
O ku darigi yi tibili?
4O ni zaŋ tɔbutuhira piɛma
din noya diri mini sɔɣu tia
sala buɣim darigi yi tibili.
5Naawuni di saɣi ka n nyɛ
sana m-be Mɛshɛk.
O mi di saɣi ka
m be Kɛdar suɣa ni.
6M be ninvuɣ’ shɛb’ bɛn
je suhudoo sani n-yuui pam.
7M bɔrila suhudoo,
amaa n yi yɛli shɛli,
bɛ zaŋdi li mi leei zabili.",https://www.bible.com/bible/2264/PSA.120.DBWDB
YILA 121,"Yawɛ ŋun nyɛ ti gula
1N kul lihirila zoya zuɣu.
Ya polo ka n sɔŋsim lee yɛn yina?
2N sɔŋsim yirila Yawɛ ŋun
nam zuɣusaa mini dunia ŋɔ sanna.
3O ku chɛ ka a napɔŋ pihigi;
ŋun gul’ a maa bi gbihira.
4Yɛlimaŋli, ŋun guli Izraɛlnim’
pala gom ni gbaari so
bee ŋun ni gbihi.
5Yawɛ n-nyɛ a gula.
O nyɛla a nudirigu polo mahim.
6Wuntaŋ’ ku ti a daŋa
dabisili puuni,
ka goli gba
ku ti a dɔro yuŋ.
7Yawɛ ku chɛ ka zaɣ’ biɛ’
shɛli niŋ a.
O ni gul’ a nyɛvili.
8Yawɛ ni gul’ a,
a yibu min’ a lab’ kpe ni;
pumpɔŋɔ zaŋ hal
ni saha din ka bahigu.",https://www.bible.com/bible/2264/PSA.121.DBWDB
YILA 122,"Jɛrusalɛm paɣibu
1Bɛ ni daa ti yɛli ma,
“Chɛ ka ti chaŋ
Yawɛ jɛmbu duu;”
di saha n suhu daa paligiya pam!
2Jɛrusalɛm, ti naba ʒiɛla
a dunoya ni.
3Jɛrusalɛm mɛmi kaman
fɔntin’ titali din me
n-shɛbisi tab’ ni.
4Nimaani ka Yawɛ ni su
zuliya shɛb’ chana.
Di nyɛla zaligu Izraɛlnim’
sani ni bɛ paɣi Yawɛ nimaani.
5Dama nimaani ka saria karibu ʒiishɛhi be,
saria karibu ʒiishɛhi din nyɛ Dauda zuliya dini.
6Suhimiya Naawuni Jɛrusalɛm
suhudoo zuɣu yɛra,
“Chɛ ka bɛn yuri li tɔŋ.
7Chɛ ka suhudoo be di puuni,
ka alaafee be di nanim’ yinsi.”
8M mabihi mini n zɔnim’ zuɣu,
n ni yɛli, “Chɛ ka suhudoo
be a ni.”
9Yawɛ ŋun nyɛ ti Naawuni
ŋɔ jɛmbu duu la zuɣu
n ni bɔr’ a zaɣ’ viɛlli.",https://www.bible.com/bible/2264/PSA.122.DBWDB
YILA 123,"Nambɔɣu zɔbu bɔbu wunsuhigu
1Nyini ka n kul lihira,
nyini ŋun nam ʒiishee
be zuɣusaa ŋɔ!
2Daba ni lihiri ŋun su ba
ninni shɛm la,
dab’ paɣa ni lihiri
ŋun su o ninni shɛm la,
lala ka ti kul lihiri Yawɛ
ŋun nyɛ ti Naawuni ŋɔ ninni,
hal ni o ti zo ti nambɔɣu.
3Yawɛ, zom’ ti nambɔɣu.
Kul zom’ ti nambɔɣu,
dama bɛ dihi ti vi ti yaɣi.
4Ninvuɣ’ shɛb’ bɛn nyɛ
bundaannim’ mini
karimbaannim’ mali ti
ansarisi ti yaɣi.",https://www.bible.com/bible/2264/PSA.123.DBWDB
YILA 124,"Naawuni ŋun nyɛ o niriba gula
1Chɛ ka Izraɛlnim’ yɛli,
“Yawɛ yi di daa bi be ti polo,
2Yawɛ yi di daa bi be ti polo,
ti dimnim’ ni daa liri ti la,
3di saha bɛ suhuyiɣisili puuni,
bɛ daa naan vali ti zaɣ’ nɛma.
4Di saha kokpɛɣu daa naan
ʒi ti chaŋ;
kopaliga daa naan du ti gari.
5Di saha kopaliga din mali kpiɔŋ
daa naan du ti gari.”
6Ti paɣiri Yawɛ ŋun bi
zaŋ ti niŋ ti dimnim’ nuu ni
ka bɛ bahi ti yoli ŋɔ.
7Ti tiligimi kaman nooŋa
n-tiligi tɔha tɔŋ gbaabu ni la.
Tɔha tɔŋ kabiya ka ti tiligi.
8Yawɛ ŋun nam zuɣusaa
mini dunia ŋɔ yuli ni
ka ti sɔŋsim yirina.",https://www.bible.com/bible/2264/PSA.124.DBWDB
YILA 125,"Naawuni gul’ o niriba
1Ninvuɣ’ shɛb’ bɛn niŋ
Yawɛ naani ŋmanila
Ziɔn Zoli din ku tooi dam,
ka kul ni beni sahakam la.
2Zoya ni gili Jɛrusalɛm shɛm la,
lala ka Yawɛ gil’ o niriba,
pumpɔŋɔ hal ni sahakam.
3Ninvuɣ’ biɛri kul ku su tiŋgban’ shɛli
din nyɛ wuntizɔriba tiŋgbani,
ka di zuɣu ti chɛ ka wuntizɔriba maa tum zaɣ’ biɛɣu.
4Yawɛ, niŋmi bɛn nyɛ
ninvuɣ’ suma ka be tibi bɛ suhuri ni la zaɣ’ viɛlli.
5Amaa ninvuɣ’ shɛb’ bɛn doli biriginsim soli,
Yawɛ ni zaŋ ba pahi tuumbiɛrinim’ zuɣu n-darigi bɛ tibili.
Naawuni tim’ Izraɛlnim’ suhudoo!",https://www.bible.com/bible/2264/PSA.125.DBWDB
YILA 126,"Naawuni tilig’ o niriba
1Yawɛ ni daa yihi ti dabitim ni labisi Ziɔn na,
di daa ŋmanila zahindi ka ti zahinda.
2Di saha ti daa kul larimi,
ka yiini yila ni suhupiɛlli,
ka zuliya shɛb’ bɛn daa gil’ ti yɛra,
“Yawɛ tum tuun’ kara ti ba.”
3Yawɛ shiri tum tuun’ kara ti ti,
ka ti suhuri paligi pam.
4Yawɛ, labisim’ ti na
kaman saa ni miri
n-zaŋdi kom na ti
niŋdi Nɛgɛb mɔɣ’ kuma
ni shɛm la.
5Chɛ ka bɛn biriti
ka kumdi ti chɛ
bɛ ni biri shɛli
maa ni suhupiɛlli.
6Chɛ ka ninvuɣ’ shɛb’
bɛn ʒiri bimbira chani biribu,
ka kumdi ti ʒi bɛ ni
biri shɛli maa bɔba
kuna ni suhupiɛlli.",https://www.bible.com/bible/2264/PSA.126.DBWDB
YILA 127,"Naawuni paɣibu o nirilim zuɣu
1Di yi pala Yawɛ m-me yili,
bɛn mɛri li dirila wahala yoli.
Di yi pala Yawɛ n-guli tiŋa,
tiŋguliba gul’ li la yoli.
2Niriba yi daŋ yiɣisibu asiba
n-tum tuun’ kpɛma bindirigu zuɣu hal ni yuŋ,
ka bi daŋ gbihibu, di ka buchi,
dama Yawɛ n-tir’ o ni
yuri ninvuɣ’ shɛb’ gom.
3Bihi nyɛla pini din yi Yawɛ sanna.
Bihi nyɛla bidɔɣibo laara
din yi Yawɛ sanna.
4Nir’ ni dɔɣi bi’ shɛb’ o bipolitali ni
ŋmanila piɛma din be tɔbutuhira nuu ni.
5Ninvuɣ’ so ŋun mali ba pam mali alibarika.
O yi ʒe o dimnim’ tooni saria karibu shee o ku di vi.",https://www.bible.com/bible/2264/PSA.127.DBWDB
YILA 128,"Yawɛ noli deebu laara
1Ninvuɣ’ so ŋun luri
Yawɛ sizuura,
ka dol’ o soli mali alibarika.
2A ni di a tuma nyɔri.
A ni tɔŋ ka mali suhupiɛlli.
3A paɣ’ ni ŋmanila ti’ shɛli
din wandi wala a yiŋ’ puuni.
A bihi ni ŋmanila olivi
tia wula n-ʒi n-gil’ a,
ka yi laɣim diri ŋman’ yini ni.
4Lala ka ninvuɣ’ so ŋun
luri Yawɛ sizuura nyari alibarika.
5Yawɛ alibarika
ni yi Ziɔn na paag’ a.
Naawuni chɛ ka a nya
Jɛrusalɛm tɔŋbu
a dunia yili bebu ni zaa.
6Naawuni chɛ ka
a nini nya a yaansi.
Naawuni tim’ Izraɛlnim’ suhudoo!",https://www.bible.com/bible/2264/PSA.128.DBWDB
YILA 129,"Bɛ suhi Naawuni bahi Izraɛlnim’ dimnim’ zuɣu
1Izraɛlnima, yɛlimiya,
“M bilim ni ka bɛ
pun nahindi ma pam;
2m bilim ni ka bɛ
pun nahindi ma pam.
Amaa bɛ bi tooi nyaŋ ma.
3Bɛ ti ma dansi n yaaŋa zuɣu.
Bɛ niŋ li la zaɣ’ wɔɣila
kaman pukpara ni wɔriti
vuɣisi shɛm la.
4Yawɛ nyɛla wuntialana.
O chihi ninvuɣ’ biɛri ni lo ti mi’ shɛŋa.”
5Naawuni chɛ ka
bɛnkam je Ziɔn di vi,
ka ŋmaligi lab’ bɛ nyaaŋa.
6Chɛ ka bɛ be kaman mɔpilli zuɣu mɔri,
din ni kpi ka na bi zooi,
7ka chɛ ka di ku
pali mɔchɛriba nukura
bee n-saɣi mɔbɔbilɔriba mɔbɔɣu,
8ka chɛ ka sochandiba ku yɛli,
“Yawɛ niŋm’ alibarika niŋ
yi ni!”
Ti suhir’ alibarika tiri ya
Yawɛ yuli zuɣu.",https://www.bible.com/bible/2264/PSA.129.DBWDB
YILA 130,"Sɔŋsim bɔbu wunsuhigu
1Yawɛ, m bela muɣisigu
pam ni ka kumdi niŋd’ a.
2N Duuma, wummi n kuhigu!
Gbilisim’ tibili wum
n suhigu shɛli n ni suhir’ a
ni a zo ma nambɔɣu ŋɔ.
3Yawɛ, a yi yɛn niŋ ti
daalahichi laasabu, ti Duuma,
ŋuni n-lee ni tiligi?
4Amaa a nyɛla ŋun chɛri
niriba taali ni di chɛ ka bɛ zɔr’ a.
5N kul guhirila Yawɛ;
n kul guhir’ o mi,
ka mali tahima o yɛligu ni.
6N kul guhirila Yawɛ
n-gari tiŋguliba bɛn guhiri biɛɣu neebu.
Yɛlimaŋli, hal n-gari tiŋguliba
bɛn guhiri biɛɣu neebu.
7Izraɛlnima, maliya
tahima Yawɛ sani!
Dama yurilim maŋli be
Yawɛ sani, ka o mali
yiko pam din ni tiligi niriba.
8 Ŋuna n-nyɛ ŋun ni
tiligi Izraɛlnim’ bɛ daalahichi zaa ni.",https://www.bible.com/bible/2264/PSA.130.DBWDB
YILA 131,"Ninvuɣ’ so ŋun siɣis’ omaŋ’ sɔŋsim bɔbu wunsuhigu
1Yawɛ, m bi duhi mmaŋa,
m mi bi nyuri bara.
M bi zaŋ binyara din galisi
pam mini din viɛli pam yɛla muɣisi mmaŋa.
2Amaa n chɛmi ka n suhu
be baalim kaman bia
ŋun ŋmaai bihili
ni be o ma sani baalim shɛm la.
N suhu ŋmanila bia
ŋun ŋmaai bihili suhu.
3Izraɛlnima, niŋmiya Yawɛ naani,
pumpɔŋɔ kul mali we!",https://www.bible.com/bible/2264/PSA.131.DBWDB
YILA 132,"Naawuni jɛmbu duu
1Yawɛ, teemi Dauda yɛla,
ka teeg’ o ni daa
di wahala shɛŋa la zaa yɛla.
2O daa poya Yawɛ sani.
O daa po pɔri Yaakubu
Naawuni ŋun nyɛ
kpiɔŋlan’ ŋɔ sani yɛli,
3“N ku kuli n yiŋa bee
n-dɔni m bindoo zuɣu.
4N ku gbihi bee n-ʒeei gom,
5faashee m bo biɛhigu shee
ti Yawɛ; biɛhigu shee
din nyɛ Yaakubu Naawuni
ŋun nyɛ kpiɔŋlan’ ŋɔ dini.”
6 Ti daa wum di yɛla la Bɛtilihɛm;
ti daa nya li la
Jiarim mɔɣu ni.
7“Chɛliya ka ti chaŋ
o biɛhigu shee;
chɛliya ka ti jɛm o
o napɔntamdigu shee.”
8Yawɛ, yiɣisim’ chaŋ
a vuhim shee,
a min’ a kpiɔŋ alikauli
adaka maa.
9Chɛ ka a maligumaaniba
zaŋ wuntia biɛhigu
kpɛhi bɛ kɔbili ni,
ka chɛ ka a niriba
bɛn ʒe a yim yili suhupiɛlli yila.
10A dabili Dauda zuɣu,
di zaɣis’ a ni pii na’ so ŋɔ.
11 Yawɛ, a daa po pɔri
n-lo Dauda alikauli,
ka mi ku lan yi
di nyaaŋa.
A daa yɛliya,
“N ni ti zaŋ a bidibisi
ni yino n-leei naa ʒil’ a
nam ʒiishee.
12A bidibisi yi ni gbibi
n daalikauli maa
mini n ni yɛn zaŋ
zaligu shɛŋa wuhi ba,
bɛ bidibisi gba ni ti
ʒiini a nam ʒiishee maa
zuɣu sahakam.”
13Dama Yawɛ pun pii Ziɔn.
O bɔri ni o zaŋ li
leeg’ o biɛhigu shee.
O daa yɛliya, 14“N vuhim shee m-bɔŋɔ sahakam;
kpe ka n yɛn be,
dama n yuri li.
15N ni ti chɛ ka bindirigu
pam be di ni.
N ni ti ti di nandaamba bindirigu.
16N ni chɛ ka di maligumaaniba
zaŋ tiliginsim ye kaman situra la,
ka chɛ ka di niriba bɛn ʒe yim yili suhupiɛlli yila.
17 N ni chɛ ka Dauda zuliya ni
so di nam nimaani.
A ni guli n ni pii na’ so maa.
18N ni chɛ ka o dimnim’ di vi,
amaa ka chɛ ka o nam mali jilima.”",https://www.bible.com/bible/2264/PSA.132.DBWDB
YILA 133,"Naŋgban’ yini niŋbu wumpaɣibo
1Mabihi yi laɣim be
ka mali naŋgban’ yini,
di viɛli ka nyaɣisi pam!
2Di ŋmanila nam leebu
kpa’ shɛli din daa yi
Aduna zuɣu ni
n-zo nti tɛl’ o teeŋa
n-zo hal ti tɛl’ o
binyɛrigu nyiŋgol’ la.
3Di ŋmanila Hɛrimɔn Zoli
zuɣu maligim din zɔri luri
Ziɔn Zoya zuɣu na.
Dama nimaani ka Yawɛ lo
alibarika alikauli din nyɛ
nyɛvili din ka bahigu.",https://www.bible.com/bible/2264/PSA.133.DBWDB
YILA 134,"Naawuni paɣibu
1Yinim’ Yawɛ daba
bɛn ʒe o jɛmbu duu yuŋ ŋɔ,
paɣimiya Yawɛ!
2Kpuɣimiya yi nuhi tiri
luɣ’ kasi shee la
m-paɣi Yawɛ.
3Yawɛ ŋun nam zuɣusaa mini tiŋgbani ŋɔ
ni chɛ ka o daalibarika yi Ziɔn na paai ya.",https://www.bible.com/bible/2264/PSA.134.DBWDB
YILA 135,"Wumpaɣibo yilli
1Paɣimiya Yawɛ!
Paɣimiya Yawɛ yuli.
Yinim’ bɛn nyɛ Yawɛ daba
2bɛn ʒe Yawɛ ŋun
nyɛ ti Naawuni ŋɔ
jɛmbu duu zaŋ tabili
jɛmbu duu maa
dundɔŋ ni ŋɔ,
paɣimiya ŋun’ Yawɛ yuli.
3Paɣimiya Yawɛ,
dama o viɛla.
Yilimiya yila paɣ’ o yuli,
dama o nyɛla ŋun
niŋdi nirilim.
4Dama Yawɛ pun pii Yaakubu
n-leeg’ o dahalali nira.
O zaŋ Izraɛlnim’ leeg’ o
dahalali niriba.
5Dama m mi ni Yawɛ galisiya;
ti Duuma maa gari wuna zaa.
6Yawɛ ni yu shɛlikam,
dina ka o niŋda zuɣusaa
mini dunia ŋɔ ni,
ni teekunim’ ni
mini kɔbula zaa ni.
7Ŋuna n-chɛ ka
sagbana yiri dunia tariga na.
Ŋuna n-nam saa nyaɣisibu
niŋ saa ni,
ka chɛ ka pɔhim yiri
o ni zal’ li luɣ’ shɛŋa na.
8O daa ku Ijipti ninsalinim’
bikpamba zaŋ tabili
biŋkɔbiri bikpamba.
9Ijiptinima, o daa wuhi shihira,
ka tum alahiziba tuma
yi sunsuuni n-darigi Firawuna min’ o niriba zaa tibili.
10O daa ku tiŋgbana pam niriba,
ka ku nanim’ bɛn mali yaa.
11O daa ku Amɔri Naa Sihɔn
mini Bashan Naa Ogi
ni Keenan nanim’ zaa.
12O daa zaŋ bɛ tiŋgbana
ti o niriba Izraɛlnima.
O daa zaŋ li ti ba
ni bɛ su li.
13Yawɛ, a yuli kul ni
beni sahakam.
Yawɛ, a niriba kul ni
mi a yɛla ʒiɛmani kam ni.
14Dama Yawɛ ni zab’ o
niriba zuɣu.
O ni zo o daba nambɔɣu.
15 Zuliya kam buɣa nyɛla
anzinfa mini salima,
ninsalinim’ ni zaŋ
bɛ nuhi mali binshɛŋa.
16Bɛ mali noya, amaa bɛ
ku tooi tɔɣisi yɛtɔɣa.
Bɛ mali nina, amaa
bɛ ku tooi nya.
17Bɛ mali tiba,
amaa bɛ ku tooi wum;
bɛ mi bi vuhira.
18Bɛnkam mali ba mini
bɛnkam niŋ ba naani
ni be kaman bɛ ni mali
buɣ’ shɛŋa maa.
19Izraɛlnima,
paɣimiya Yawɛ.
Aduna zuliya,
paɣimiya Yawɛ!
20Lɛvinima,
paɣimiya Yawɛ,
Yinim’ bɛn zaa zɔri
Yawɛ, paɣimiy’ o!
21Paɣimiya Yawɛ Ziɔn,
ŋuna n-nyɛ ŋun be Jɛrusalɛm ŋɔ.
Paɣimiya Yawɛ!",https://www.bible.com/bible/2264/PSA.135.DBWDB
YILA 136,"Wumpaɣibo yilli
1 Puhimiya Yawɛ,
dama o viɛla.
O yurilim maŋli la
kul ni beni sahakam.
2Puhimiya Naawuni ŋun nyɛ
wuna zaa Naawuni ŋɔ.
O yurilim maŋli la
kul ni beni sahakam.
3Puhimiya ti Duuma ŋun nyɛ
duumanim’ zaa Duuma ŋɔ.
O yurilim maŋli la
kul ni beni sahakam.
4O kɔŋko n-nyɛ ŋun tumd’
alahiziba tuun’ kara.
O yurilim maŋli la
kul ni beni sahakam.
5 O yɛm puuni
ka o nam zuɣusaa.
O yurilim maŋli la
kul ni beni sahakam.
6 Ŋuna n-nam tiŋgbani
pa kom zuɣu.
O yurilim maŋli la
kul ni beni sahakam.
7 Ŋuna n-nam neesim titaŋa.
O yurilim maŋli la
kul ni beni sahakam.
8O chɛ ka wuntaŋ’ su wuntaŋ’ ni.
O yurilim maŋli la
kul ni beni sahakam.
9O chɛ ka goli mini
saŋmarisi su yuŋ.
O yurilim maŋli la kul
ni beni sahakam.
10 O daa ku Ijiptinim’ bikpamba.
O yurilim maŋli la
kul ni beni sahakam.
11 O daa yihi Izraɛlnim’ Ijipti.
O yurilim maŋli la
kul ni beni sahakam.
12O nuu din mali kpiɔŋ
min’ o bɔɣu ka
o daa teei yihi ba.
O yurilim maŋli la
kul ni beni sahakam.
13 O daa pirigi Teeku Ʒiɛɣu buyi.
O yurilim maŋli la
kul ni beni sahakam.
14O daa chɛ ka Izraɛlnim’
siɣi teeku puuni n-chaŋ du.
O yurilim maŋli la
kul ni beni sahakam.
15Amaa o daa chɛ ka
Teeku Ʒiɛɣu kom di
Ijipti naa min’ o tɔbbihi.
O yurilim maŋli la
kul ni beni sahakam.
16O daa zaŋ o niriba kpe
mɔɣu ni gari.
O yurilim maŋli la kul
ni beni sahakam.
17O daa ku na’ kara.
O yurilim maŋli la
kul ni beni sahakam.
18O daa ku na’ shɛb’
bɛn yuya du.
O yurilim maŋli la
kul ni beni sahakam.
19 O daa ku Amɔrinim’ Naa Sihɔn.
O yurilim maŋli la
kul ni beni sahakam.
20 O daa ku Bashan Naa Ogi.
O yurilim maŋli la
kul ni beni sahakam.
21O daa zaŋ bɛ tiŋgbana
ti o niriba ni bɛ su li.
O yurilim maŋli la
kul ni beni sahakam.
22O daa zaŋ li ti
o daba Izraɛlnima.
O yurilim maŋli la
kul ni beni sahakam.
23Ti ni daa nya filiŋ la
o daa bi tam ti yɛla.
O yurilim maŋli la
kul ni beni sahakam.
24O daa yihi ti ti
dimnim’ nuu ni.
O yurilim maŋli la
kul ni beni sahakam.
25O tiri binnɛɔŋ kam bindirigu.
O yurilim maŋli la
kul ni beni sahakam.
26Puhimiya Naawuni ŋun
be zuɣusaa ŋɔ.
O yurilim maŋli la
kul ni beni sahakam.",https://www.bible.com/bible/2264/PSA.136.DBWDB
YILA 137,"Izraɛlnim’ fabila tinzun’ tiŋgbɔŋ ni
1Ti daa ʒinila tiŋa
Babilɔn mɔɣa duli.
Nimaani ka ti daa ʒini kum,
saha shɛli ti ni daa
teei Ziɔn yɛla.
2Nimaani ka ti daa zaŋ ti
mɔɣilɔnim’ yili tihi.
3Bɛn daa gbahi ti maa
daa yɛli ti mi
ni ti yilim’ yila,
ka bɛn daa nahindi ti maa
daa yɛli ti ni ti
yilimi yila ka di
niŋ ba nyaɣisim,
ka yɛra,
“Yilimiya Ziɔn yilli ka ti wum.”
4Wula ka ti lee yɛn
niŋ yili yilli paɣi
Yawɛ tinzun’ tiŋgbɔŋ ni?
5Jɛrusalɛm, n yi tam a yɛla,
n nudirigu din’ tammi
di ni mi shɛli niŋbu.
6N yi tam a yɛla,
bee n yi bi lihi
nyin’ Jɛrusalɛm ka a
gari shɛlikam m bebu ni,
n zilinli din leemi zilin’ tabinli.
7Yawɛ, di tam Ɛdomnim’
ni daa yɛli shɛm
Jɛrusalɛm lubu dal’ la yɛla.
Bɛ daa kul yɛrimi,
“Daamiya li luhi!
Daamiya li luhi zaa!”
8 Babilɔn bipuɣiŋga,
a ni nya tibidarigibo,
a ni daa niŋ ti shɛm la zuɣu.
Ninvuɣ’ shɛb’ bɛn
ti yɛn bɔh’ a biɛri
ni ti mali suhupiɛlli!
9Ninvuɣ’ shɛb’ bɛn
ti yɛn zaŋ a
bibihi fiɛbi tampima
ni ti mali alibarika!",https://www.bible.com/bible/2264/PSA.137.DBWDB
YILA 138,"Wumpaɣibo wunsuhigu
1Yawɛ, n ni paɣ’ a
ni n suhu zaa.
N ni yili yila paɣ’ a
wuna sani.
2N zaŋla n nina kpa
a jɛmbu duu la,
ka gbani paɣ’ a yuli
a yurilim maŋli la min’ a
ʒiɛyimtali la zuɣu,
dama a duh’ a yuli
min’ a yɛligu gari shɛlikam.
3N ni daa suh’ a dahin’ shɛli,
a daa deei n suhigu,
ka pahi ma kpiɔŋ.
4Yawɛ, dunia ŋɔ nanim’
zaa ni paɣ’ a,
dama bɛ wum a yɛtɔɣa.
5Yawɛ, bɛ ni yili yila yɛl’
a tuma yɛla,
dama nyin’ Yawɛ
jilima galisiya pam.
6Yawɛ, hal a ni kul be
zuɣusaa ha maa zaa yoli,
a baɣa be tarimba ni,
amaa a be katiŋ’ ka chɛ karimbaannima.
7Hal muɣisigu yi gili
ma niŋ sunsuuni gba,
a yihiri ma di puuni ni alaafee.
A kul yihiri ma n dimnim’
bɛn suhu yiɣisi bahi
n zuɣu nuu ni.
A teer’ a nudirigu
n-fari ma bahira.
8Yawɛ, a ni niŋ a ni
lo ma alikauli ni
a ni niŋ shɛlikam ti ma.
Yawɛ, a yurilim maŋli la
kul ni beni sahakam.
Di zaŋ a nuhi tuma bahi.",https://www.bible.com/bible/2264/PSA.138.DBWDB
YILA 139,"Naawuni baŋsim ni o baɣa ni be daadam ni shɛm
1Yawɛ, a vihi ma
m-baŋ ma zaa.
2A mi n ʒinibu saha,
ka mi n yiɣisibu saha.
Hal n yi tɛhi ni m bela katiŋa,
a mi n tɛha ni nyɛ shɛm.
3A mi n yibu saha ni
n dɔnibu saha,
ka mi n soya zaa.
4Yawɛ, yɛtɔɣili ti yɛn
yi n nol’ ni na,
ka a pun mi li zaa.
5A bela n tooni
ni n nyaaŋa,
ka zaŋ a nuu pa n zuɣu.
6Baŋsim ŋɔ tatabo mali
ma alahiziba pam.
Di galisiya yaɣi ka
n ku tooi baŋ li.
7Luɣ’ dini ka n lee yɛn
zo n-chaŋ ka chɛ a Shia?
Bee ya ka n lee yɛn
zo n-kuli n-yi a sani?
8N yi zo n-du zuɣusaa,
a be nimaani,
ka n yi yɛrigi m bindoo
sɔŋ kpiimba biɛhigu shee,
a be nimaani.
9N yi bili kpiŋkpama yiɣi
kpa wulimpuhili polo
n-chaŋ ti be teeku tariga,
10hal nimaani gba n yɛn
bela a nuu ni,
ka a nudirigu gbib’ ma
kirikiri.
11N yi yɛli ni zibisim
sɔɣim’ ma,
ka neesim din gili ma
zaa leei zibisim.
12Hal zibisim pala
zibisim a sani;
yuŋ kul nɛmi kaman
wuntaŋ’ ni la,
dama zibisim bemi kaman
neesim la a sani.
13Nyini n-daa nam n niŋgbuŋ
luɣilikam zaa;
nyini n-daa zaŋ ma
tuɣi taba m ma pul’ ni.
14M paɣir’ a,
dama a nam ma,
ka n yɛla mali
dabiɛm mini alahiziba.
M mi viɛnyɛliŋga ni
a tuma zaa mali alahiziba.
15N ni daa be shɛm
daa pala din sɔɣi a sani.
Bɛ ni daa nam ma
ashilɔni saha shɛli,
bɛ daa zaŋ ma tuɣila
tab’ alahizibu tuɣibu
tiŋgbani puuni ha.
16A nini daa nya ma n nambu saha.
N dabisa zaa daa pun sabila
a litaafi ni pɔi
ka di naanyi piligi.
17Naawuni, a tɛha nyɛla
din viɛli pam n sani,
di galisiya.
18N yi yɛn kal’ li,
di galisi gari bihigu.
N yi gbihi nti neei,
n kul bela a sani.
19Naawuni, n suhir’ a,
chɛ ka ninvuɣ’ biɛri kpi,
ka chɛ ka ninvuɣ’
biɛri zo ka chɛ ma.
20Bɛ yɛri yɛtɔɣ’ biɛri
zaŋ chaŋ a polo,
ka ŋmari ʒiri
zaŋ chaŋ a polo.
21Yawɛ, n je ninvuɣ’ shɛb’
bɛn je a.
N ʒiɛm ninvuɣ’ shɛb’
bɛn kpɛhir’ a nini.
22N kul je ba la jɛri’ maŋli;
n zaŋ ba leela n dimnima.
23N Duuma Naawuni,
vihim’ ma m-baŋ
n suhu biɛhigu.
Buɣisim’ ma baŋ n tɛha.
24Nyama, ninvuɣ’ biɛtali
yi be n ni,
nyin’ wuhim’ ma so’
shɛli din tuhi,
ka nyɛ din ni beni
hal ni saha din ka bahigu.",https://www.bible.com/bible/2264/PSA.139.DBWDB
YILA 140,"Sɔŋsim bɔbu wunsuhigu
1Yawɛ, fam’ ma ninvuɣ’
biɛri nuu ni bahi;
guli ma, ka duŋtaariba
ku paai ma.
2Bɛ nyɛla bɛn lo nia
biɛri bɛ suhuri ni,
ka kul bɔrila zabili.
3 Bɛ chɛ ka bɛ zilima dirimi
kaman tinvura zilima la,
ka garinsi lɔɣu be bɛ noya ni.
4Yawɛ, guli ma ka yihi ma ninvuɣ’ biɛri nuu ni,
Guli ma ka yihi ma duŋtaariba
bɛn lo ni bɛ chɛ ka n lu la nuu ni.
5Karimbaannim’ bari ma la tɔŋ,
ka teei bɛ mihi sɔŋ
kaman laŋ’ la,
bɛ bari ma la
zana soli zuɣu.
6N yɛli Yawɛ,
“Nyini n-nyɛ n Naawuni.
Yawɛ, gbilisim’ tibili
wum n suhigu.”
7Yawɛ ŋun nyɛ n Duuma ŋɔ,
nyini n-nyɛ n kpiɔŋlan’
ŋun fari ma bahira.
A zaŋ bini pili n zuɣu
tɔbu tuhibu dali.
8Yawɛ, di chɛ ka
ninvuɣ’ biɛri suhuyubu niŋ;
di chɛ ka bɛ di nasara
bɛ ni lo nia biɛ’ shɛŋa ni.
9Ninvuɣ’ shɛb’ bɛn gili ma la,
chɛ ka bɛ noya ni yɛli
yɛlibiɛ’ shɛŋa la
lab’ ʒini bɛ zuɣu.
10Chɛ ka buɣim salinɛma
lu bɛ zuɣu.
Chɛ ka bɛ zaŋ ba
bahi bɔɣ’ zilima ni,
ka bɛ ku lan tooi
yi di ni na.
11Di chɛ ka munaafichinim’
be tiŋgbɔŋ maa ni.
Chɛ ka zaɣ’ biɛɣu di
bɛn yuri duŋ taabu pam!
12M mi ni Yawɛ baɣa
be nandaamba ni,
ka o zabiri faranim’ zuɣu.
13Yɛlimaŋli, wuntizɔriba
ni paɣ’ a yuli;
ninvuɣ’ shɛb’ bɛn be
tibi ni ti be a sani.",https://www.bible.com/bible/2264/PSA.140.DBWDB
YILA 141,"Zaawuni wunsuhigu
1Yawɛ, n yi ti suh’ a,
nyin’ gbilisim’ tibili wum,
ka sɔŋ ma yomyom.
2 Chɛ ka n wunsuhigu
be kaman tulaale zim la a sani,
ka chɛ ka n nuhi
zuɣusaa kpuɣibu be
kaman zaawuni sara maligu la.
3Yawɛ, guli n noli,
gbibi n naŋgbampiba.
4Di chɛ ka n suhu kpe
zaɣ’ biɛɣu niŋbu ni,
ka m pahi ninvuɣ’ biɛri
zuɣu tum zaɣ’ biɛɣu.
Di chɛ ka n zaŋ mmaŋ’
bali tuumbiɛtumdiba ni;
di chɛ ka m pahi
bɛ zuɣu di bɛ bindir’ nyaɣisa.
5Chɛ ka wuntizɔra
kpahi n zuɣu ni,
ka chɛ ka ŋun ʒe yim
saɣisi ma.
Di chɛ ka m bo jilima
ninvuɣ’ biɛɣu sani,
dama n kul galindila
bɛ tuumbiɛri maa
n wunsuhigu puuni.
6Bɛ yi daai bɛ zuɣulaannim’
tampima zuɣu luhina,
di saha ka bɛ ni baŋ
ni n yɛrila yɛlimaŋli.
7Bɛ ni ŋmɛri bɔɣiri tampiŋ
sɔŋdi tiŋgbɔŋ maa ni shɛm la,
lala ka bɛ ni zaŋ bɛ
kɔba bahi gballi nol’ ni.
8Amaa Yawɛ ŋun nyɛ n Duuma ŋɔ,
nyini ka n zaŋ n nina lihira.
A sani ka n sɔɣi.
Di chɛ ma ka m bahi yoli!
9Di chɛ ka bɛ ni bari
ma tɔn shɛli gbaai ma,
a mi di chɛ ka
tuumbiɛtumdiba ni bari ma
zana shɛli gbaai ma.
10Chɛ ka ninvuɣ’ biɛri lu
bɛmaŋmaŋ’ zana ni,
amaa ka chɛ ka man’ kɔŋko tiligi.",https://www.bible.com/bible/2264/PSA.141.DBWDB
YILA 142,"Sɔŋsim bɔbu wunsuhigu
1N kuhirila pampam niŋdi Yawɛ.
N kul suhirila Yawɛ pampam
ni o zo ma nambɔɣu.
2N zaŋ n fabila sɔŋla o tooni.
N yɛli n yɛlimuɣisira
ni nyɛ shɛli o tooni.
3N yi ti gbarigi saha shɛli,
a mi m biɛhigu ni nyɛ shɛm.
Bɛ bari ma la tɔŋ
n ni doli so’ shɛli zuɣu.
4Lihimi n nudirigu polo nya,
so bi bɔri n zaɣ’ viɛlli.
N ka sɔɣibu shee;
so baɣa ka n ni.
5Yawɛ, n kuhirimi niŋd’ a yɛra,
“Nyini n-nyɛ n ni
sɔɣiri so sani.
A kɔŋko n-nyɛ n ni
bɔri so dunia ŋɔ ni.”
6Wummi n suhigu,
dama bɛ filim ma.
Tiligim’ ma n dimnim’ nuu ni,
dama bɛ mali yaa gari ma.
7Yihim’ ma sarika ni,
ka di zuɣu chɛ ka
m paɣ’ a yuli.
Wuntizɔriba ni laɣim gili ma,
dama a ni niŋ ma nirilim pam.",https://www.bible.com/bible/2264/PSA.142.DBWDB
YILA 143,"Sɔŋsim bɔbu wunsuhigu
1Yawɛ, deemi n suhigu!
A ʒiɛyimtali puuni,
wummi n fabila.
A wuntitali puuni,
deemi n suhigu!
2 Di kari mani ŋun nyɛ
a dabili ŋɔ saria,
dama so kani n-nyɛ
ŋun ka taali a sani.
3N dimnim’ kul karitimi doli ma.
Bɛ loya ni bɛ di n nyɛvili.
Bɛ chɛ ka n ʒila zibisim ni
kaman bɛn pun kpi la.
4Dinzuɣu n shia gbarigimi n ni,
ka n yihi tahima n suhu ni.
5N teei dabisa shɛŋa
din gari ha yɛla;
N tɛhir’ a tuma zaa yɛla.
N kul tɛhir’ a nuhi
tuma zaa yɛla.
6N kpuɣila n nuhi wuh’ a
n-suhir’ a, n suhu zaa
kul yɛla a zuɣu kaman
tiŋgban’ kuŋ ni bɔri
kom shɛm la.
7Yawɛ, deemi n suhigu yomyom;
n gbarigiya zaa.
Di lɛb’ a nyaaŋa biri ma.
Di yi niŋ lala,
n ni bemi kaman
bɛn pun kpi la.
8Chɛ ka n wumd’ a yurilim
maŋli la yɛla asiba kam;
dama nyini ka n niŋ naani.
N suhir’ a, wuhim’ ma
n ni yɛn doli so’ shɛli,
dama nyini ka n kuhiri niŋda.
9Yawɛ, tiligim’ ma n
dimnim’ nuu ni.
A sani ka n zona ti sɔɣi.
10Wuhim’ ma ka n niŋ a yubu,
dama nyini n-nyɛ n Naawuni.
Chɛ ka a Shi’ suŋ maa
wuhi ma soli din tuhi.
11Yawɛ, a yuli zuɣu,
dolimi n nyɛvili.
A wuntitali zuɣu, yihim’ ma
n wahala ŋɔ ni.
12A yurilim maŋli la zuɣu,
kum’ n dimnima.
N nyɛla a dabili,
kum’ n dimnim’ zaa.",https://www.bible.com/bible/2264/PSA.143.DBWDB
YILA 144,"Naa paɣi Naawuni pam nasara dibu zuɣu
1M paɣiri Yawɛ
ŋun nyɛ n tampiŋ ŋɔ!
O wuhi ma tɔbu tuhibu,
o wuhi n nuhi tɔbu tuhibu.
2Ŋuna n-nyɛ m birini mini
n yurilim din bi naara.
Ŋuna n-nyɛ n kpiɔŋ
ni be luɣ’ shɛli
mini n tiligira.
Ŋuna n-nyɛ n nyɔtaɣirigu
ni n ni sɔɣiri so sani.
O nyaŋ niriba ti ma
ni n su ba.
3 Yawɛ, daadamnim’ lee
nyɛla bɔ ka
a baɣa ti be bɛ ni
bee ninsalinim’ lee
nyɛla bɔ ka
a tɛhiri bɛ yɛla?
4Bɛ ŋmanila bɛ ni
vuhi pɔhim shɛli bahi.
Bɛ dabisa ŋmanila
shilinshia din garita.
5Yawɛ, viim’ sagbana
ka sheena.
Shihimi zoya n-chɛ
ka nyɔhi yi di ni na.
6Chɛ ka saa nyaɣisi
gili luɣilikam wurim’ a dimnima.
Zaŋm’ a piɛma to ba
ka bɛ guui.
7Teem’ a nuu zuɣusaa tirina.
Yihim’ ma kom din galisi pam ŋɔ ni tiligi ma.
Tiligim’ ma tinzunnim’ nuu ni.
8Bɛ nyɛla ʒiŋmariba,
hal bɛ yi po pɔri,
bɛ ŋmarila ʒiri.
9N ni yili yil’ palli
paɣi nyin’ Naawuni.
N ni ŋme mɔɣilo din
mali mihi pia paɣ’ a.
10Nyini n-tiri nanim’ nasara,
ka fa a dabili Dauda bahi.
11Tiligim’ ma bɛ ninkuunsi
takɔbi ŋɔ ni;
fam’ ma tinzunnim’ nuu ni bahi.
Bɛ nyɛla ʒiŋmariba.
Hal bɛ yi po pɔri,
bɛ ŋmarila ʒiri.
12Chɛ ka ti bidibisi zoori
kaman tipola din zoori
ni kpiɔŋ la,
ka ti bipuɣinsi mi be
kaman nayili zɔŋ daantalisi la.
13Chɛ ka ti kambɔna pali
bindira balibu kam.
Chɛ ka ti biŋkɔbbaligu
bɛn be mɔɣu ni la nabi
n-niŋ tuhilituhili
ni tuhi’ piapia.
14Chɛ ka ti niɣi kpe baɣa pam,
ka di chɛ ka bɛ zaŋdi bahira.
Di chɛ ka ti doli solɔri kuhiri nandahima kumsi.
15Dimbɔŋɔ ni niŋ yɛlimaŋli
ninvuɣ’ shɛb’ sani mali alibarika.
Ninvuɣ’ shɛb’ bɛn Naawuni nyɛ Yawɛ mali alibarika.",https://www.bible.com/bible/2264/PSA.144.DBWDB
YILA 145,"Wumpaɣibo yilli
1N Naawuni ni n Naa,
n ni duh’ a,
ka paɣ’ a yuli sahakam.
2N ni tir’ a jilima dabisili kam,
ka kul ni paɣir’ a yuli sahakam.
3Yawɛ galisiya,
ka simdi paɣibu pam.
So ku tooi baŋ
o galisim maa ni nyɛ shɛm.
4Ʒiɛman’ yini niriba ni paɣ’ a
a ni tum shɛm zuɣu
ʒiɛman’ shɛli niriba sani,
ka yɛl’ a yiko tuma yɛla.
5N ni yɛl’ a jilima din galisi ŋɔ
min’ a tibiginsim yɛla,
ka tɛh’ a daalahiziba tuma yɛla.
6Niriba ni yɛli a yiko tuma
din mali dabiɛm ŋɔ yɛla,
ka n gba yɛli a ni galisi shɛm yɛla.
7Bɛ ni yɛl’ a nirilim yɛla,
ka kuhi yɛl’ a wuntia yɛla.
8Yawɛ nyɛla nirilimlana
ni nambɔzɔra.
O suhu bi yiɣisiri yom,
ka o yurilim maŋli galisi pam.
9Yawɛ nyɛla ŋun niŋdi
sokam zaa zaɣ’ viɛlli,
ka zɔri o ni nam
binshɛɣukam zaa nambɔɣu.
10Yawɛ, a binnamda zaa ni paɣ’ a,
ka a niriba bɛn zaa ʒe yim ni paɣ’ a.
11Bɛ ni yɛl’ a nam dariza yɛla,
ka yɛl’ a yiko yɛla.
12Bɛ ni chɛ ka niriba baŋ a kpiɔŋ tuma
min’ a nam dariza din galisi pam ŋɔ yɛla.
13A nam nyɛla saha din ka bahigu nam,
ka a su binshɛɣukam zaa ʒiɛmani kam ni.
Yawɛ nyɛla ŋun ʒe yim
o yɛtɔɣa zaa ni,
ka nyɛ nambɔzɔra
o tuma zaa ni.
14Yawɛ gbibi bɛnkam zaa yɛn lu;
ka yiɣisiri bɛnkam zaa pun lu.
15Sokam zaa kul lihir’ a mi,
ka a tiri ba bindirigu
bɛ ni bɔri li saha shɛli.
16A ti ba pam, ka chɛ ka
vuhirigu kam di n-tiɣi.
17Yawɛ nyɛla ŋun
doli wuntitali soli
o tuma zaa ni,
ka zɔri nambɔɣu
o ni niŋdi shɛlikam zaa ni.
18Yawɛ miri ŋunkam zaa suh’ o
mini ŋunkam zaa suh’ o
ni yɛlimaŋli.
19O tiri bɛnkam zaa zɔr’ o
bɛ ni bɔri shɛli.
O lan deeri bɛn suhir’ o suhigu
ka tiligiri ba.
20Yawɛ guli ninvuɣ’ shɛb’ bɛn yur’ o,
amaa o ni ku ninvuɣ’ biɛri zaa.
21N kul ni paɣiri Yawɛ sahakam,
ka o binnamda zaa
kul ni paɣir’ o sahakam.",https://www.bible.com/bible/2264/PSA.145.DBWDB
YILA 146,"Naawuni ŋun nyɛ Tiligira ŋɔ paɣibu
1Paɣimiya Yawɛ!
M paɣiri Yawɛ n suhu ni!
2N ni paɣi Yawɛ
n nyɛvili bebu ni zaa.
N ni yili yila paɣi
n Naawuni hal ni
n nyɛvili tariga.
3Di niŋ zuɣulaannim’ naani,
a mi di niŋ daadamnim’
bɛn ka sɔŋsim ŋɔ naani.
4Bɛ vuhim yi ti naai,
bɛ labirila tiŋgban’ ni;
di saha ka bɛ ni lo nia
shɛŋa zaa kpalim yoli.
5Ninvuɣ’ shɛb’ bɛn sɔŋsim
yiri Yaakubu Naawuni
sanna mal’ alibarika.
Bɛ tahima bela Yawɛ
ŋun nyɛ bɛ Naawuni ŋɔ sani.
6 Ŋuna n-nam zuɣusaa mini tiŋgbani
ni teeku ni binshɛɣukam din be di ni.
O nyɛla ŋun ʒe yim sahakam.
7O doli zaligu soli kariti saria tiri
ninvuɣ’ shɛb’ bɛn be nahiŋgu ni,
ka tiri kum ni mali
ninvuɣ’ shɛba bindirigu.
Yawɛ yoori bɛn be sarika ni bahira.
8Yawɛ neeri zoomba nina.
Yawɛ yiɣisiri ninvuɣ’ shɛb’ bɛn lu.
Yawɛ yuri wuntizɔriba.
9Yawɛ guli saamba,
ka gbibi pakoya mini kpibisi.
Amaa o saɣindi ninvuɣ’ biɛri ni lo nia shɛŋa.
10Yawɛ n-kul nyɛ naa sahakam.
Ziɔn, Naawuni n-kul nyɛ ʒiɛmani kam Naawuni.
Paɣimiya Yawɛ!",https://www.bible.com/bible/2264/PSA.146.DBWDB
YILA 147,"Naawuni ŋun nyɛ yikolana paɣibu
1Paɣimiya Yawɛ!
Di simdi ni ti yili
wumpaɣibo yilli
paɣi ti Naawuni;
dama o nyɛla ŋun
niŋdi nirilim,
ka di simdi ni ti
yili yilli paɣ’ o.
2Yawɛ lab’ me Jɛrusalɛm,
ka laɣindi bɛ ni daa
kari Izraɛl ninvuɣ’ shɛb’
kpɛhi yɔɣu la na.
3O maari suhugarigunim’ suhuri,
ka tibiri bɛ dansi.
4Ŋuna n-zali saŋmarisi kalinli
ni yɛn nyɛ shɛm,
ka mi bɛ yuya.
5Ti Duuma nyɛla ŋun
galisi ka mali yiko pam.
O baŋsim galisiya yaɣi.
6Yawɛ yiɣisiri ninvuɣ’ shɛb’
bɛn nyari nahiŋgu,
amaa ka daari ninvuɣ’ biɛri luhira.
7Yilimiya wumpaɣibo yila paɣi Yawɛ,
ka ŋme mɔɣilo paɣi ti Naawuni ŋɔ.
8O nam sagbana niŋ zuɣusaa,
ka chɛ ka saa luri tiŋgban’ ni na,
ka chɛ ka mɔri zoori zoya zuɣu.
9O tiri biŋkɔbiri bindira,
ka tiri kahiŋko’ bihi bindira bɛ yi ti kuhira.
10O bi paɣi wɔr’ so
ŋun mali kpiɔŋ.
O mi bi paɣi ninvuɣ’ so
ŋun tooi zɔri pam.
11Amaa Yawɛ paɣila ninvuɣ’
shɛb’ bɛn zɔr’ o
mini ninvuɣ’ shɛb’ bɛn niŋ
o yurilim maŋli la naani.
12Jɛrusalɛmnima,
paɣimiya Yawɛ!
Ziɔnnima, paɣimiya yi Naawuni!
13O chɛ ka a dunokparitisi mali kpiɔŋ,
ka niŋ alibarika niŋ a niriba ni.
14O chɛ ka suhudoo
be yi tiŋgbɔŋ ni,
ka zaŋ alikama viɛlli dihiri ya.
15O zaani tiŋgbani zaligu,
ka o ni yɛli shɛm niŋdi yomyom.
16O chɛ ka sakuɣa luri
nahiri tiŋgbani m-be
kaman gbaŋ ka bɛ
yɛrigi sɔŋ la.
O chɛ ka gulisigu be
kaman taŋkpaɣu la
n-gili luɣilikam.
17O chɛ ka sakuɣa be kaman
taŋkuɣibihi la lurina,
ka ŋuni n-lee ni tooi
zaŋ o nyɔɣu yo di wari?
18O yaar’ o noli yɛra,
ka di nyɛligira,
ka chɛ ka pɔhim ʒiɛri li,
ka di leeri kom zɔra.
19O zaŋ o yɛtɔɣa
yɛli Yaakubu zuliya,
ka zaŋ o zaligu wuhi Izraɛlnima.
20O ʒi n-niŋ zuliya shɛb’ lala;
bɛ ʒi o zaligunima.
Paɣimiya Yawɛ!",https://www.bible.com/bible/2264/PSA.147.DBWDB
YILA 148,"Binnamda zaa Naawuni paɣibu
1Paɣimiya Yawɛ!
Bɛn be zuɣusaa,
paɣimiya Yawɛ!
Bɛn be zuɣusaa katiŋ’ ha,
paɣimiy’ o!
2O malaikanim’ zaa,
paɣimiy’ o!
O tɔbbihi zaa,
paɣimiy’ o!
3Wuntaŋ’ mini goli,
paɣimiy’ o!
Saŋmarisi bɛn nyaɣisiri zaa,
paɣimiy’ o!
4Zuɣusaa katiŋ’ ha,
paɣim’ o!
Kom din be sagbana zuɣusaa ha,
paɣim’ o.
5Di simdi ni bɛ paɣi Yawɛ yuli;
dama o noli ni yɛligu
ka o daa zaŋ nam ba.
6Ŋuna n-zali ba ni
bɛ kul beni sahakam.
O zali ba la zaligu,
ka di mi ku yiɣisi.
7Teeku bula mini
biŋkɔb’ kara bɛn be di ni,
paɣimiya Yawɛ dunia ni.
8Buɣim mini sakuɣa ni
gulisigu ni sanʒiɛɣu
din deer’ o noli,
paɣimiy’ o!
9Zoya mini kunkuna
ni tihi din wandi wala
ni sida tihi zaa,
paɣimiy’ o!
10Mɔɣu ni biŋkɔbiri
mini niɣi ni biŋgbamda
ni binyiɣira zaa,
paɣimiy’ o!
11Dunia nanima mini
zuliya kam zaa ni nabihi
ni tiŋgbana zuɣulaannim’ zaa,
paɣimiy’ o!
12Nachimba mini paɣisara
ni ninkura ni bihi zaa,
paɣimiy’ o!
13Chɛ ka bɛ paɣi Yawɛ yuli,
dama o kɔŋko yuli
tibisi gari yuli kam.
O jilima galisiya dunia ni
mini zuɣusaa.
14Yinima ninvuɣ’ shɛb’
o ni ti kpiɔŋ ŋɔ,
yinima ninvuɣ’ shɛb’
bɛn zaa ʒe o yim ŋɔ,
yinim’ Izraɛlnim’
bɛn mir’ o ŋɔ,
paɣimiya Yawɛ!",https://www.bible.com/bible/2264/PSA.148.DBWDB
YILA 149,"Yawɛ paɣibu
1Paɣimiya Yawɛ!
Yilimiya yili palli paɣi Yawɛ!
Paɣimiy’ o, o niriba
bɛn ʒe o yim laɣiŋgu ni.
2Izraɛlnima, maliya suhupiɛlli
ŋun nyɛ yi namda ŋɔ zuɣu.
Ziɔnnima, maliya suhupiɛlli
yi Naa zuɣu.
3Wamiya waa paɣ’ o yuli.
Ŋmɛmiya biŋkumda mini guŋgombihi
ni mɔɣilɔnim’ ni chaɣisa paɣ’ o.
4Yawɛ suhu piɛl’ o niriba zuɣu pam.
O tiri bɛn siɣisiri bɛmaŋ’ nasara.
5Ninvuɣ’ shɛb’ bɛn ʒe yim,
maliya suhupiɛlli jilima puuni.
Yilimiya suhupiɛlli yila
yi bindɔhi zuɣu.
6Bɛ duhimi bɛ yee paɣi Naawuni,
ka zaŋ takɔbiri din
mali noya ayiyi gbibi
7n-zaŋ li bɔhi zuliya shɛb’
niriba biɛri,
ka darigi niriba tibili;
8ka ba bɛ nanim’ bandi,
ka zaŋ zoligɔnim’ lo
bɛ nabihi,
9ka kari ba saria kaman
di ni sab’ zali shɛm.
Naawuni niriba bɛn ʒe yim
nasara dibu m-bala.
Paɣimiya Yawɛ!",https://www.bible.com/bible/2264/PSA.149.DBWDB
YILA 150,"Yawɛ paɣibu
1Paɣimiya Yawɛ!
Paɣimiya Naawuni o jɛmbu duu.
Paɣimiy’ o zuɣusaa din nyɛ
o yiko ni be luɣ’ shɛli ŋɔ.
2Paɣimiy’ o,
o yiko tumtumsa zuɣu.
Paɣimiy’ o,
o ni galisi pam zuɣu.
3Piɛbimiya kikahi paɣ’ o.
Ŋmɛmiya biɛɣu mini mɔɣilo paɣ’ o.
4Ŋmɛmiya guŋgombihi
n-wa waa paɣ’ o.
Ŋmɛmiya goonjɛnima,
ka piɛbi yuhi paɣ’ o.
5Ŋmɛmiya dawule paɣ’ o.
Ŋmɛmiya dawule pampam paɣ’ o.
6Binnamda zaa, paɣimiya Yawɛ!
Paɣimiya Yawɛ!",https://www.bible.com/bible/2264/PSA.150.DBWDB
ŊAHA PILIGU,"PILIGU
Ŋaha litaafi ŋɔ nyɛla bɛ ni laɣisi biɛrisuŋ yɛla mini adiini soli wuhibunim’ shɛŋa n-zaŋ li niŋ yɛtɔɣa mini ŋaha ni. Di pam nyɛla din wuhiri din niŋdi dabisili kam puuni yɛla. Di piligu teerila daadamnima ni nir’ yi bɔri baŋsim, di simdi ni o daŋ lula Naawuni sizuura. Di nyaaŋa ka di lan wuhiri binshɛŋa din pala adiini soli biɛrisuŋ yɛla kɔŋko, amaa ka wuhiri yɛm soli mini biɛrisuŋ yɛla. Di yɛtɔɣ’ jihi pam kahigiri wuhirila kurimbuni ha Izraɛl karimbanim’ ni daa mali tɛhi’ zilima zaŋ chaŋ yɛndana ni ni niŋ shɛm zaŋ chaŋ yɛl’ shɛŋa polo. Di shɛŋa nyɛla nir’ ni o malibu biɛhigu yɛla, ka shɛŋa mi nyɛ tuma shee yɛla. Di shɛŋa lan nyɛla kaya ni taara yɛla zaŋ chaŋ daadamnim’ biɛhigu ni tab’ yɛla polo, ka shɛŋa mi lan nyɛ din sɔŋdi nir’ zaŋ chaŋ maŋgbibbu polo. Di lan wuhi yɛla pam zaŋ chaŋ biɛhigu viɛla din nyɛ maŋsiɣisibu mini suɣilɔdibo ni tarimba jilima tibu ni nir’ ʒiɛyimtali biɛhigu zaŋ chaŋ o zɔnim’ polo.
Din be litaafi ŋɔ puuni
Yɛm ni nyari paɣibu shɛm 1.1—9.18
Sulemaana ŋaha 10.1—29.27
Agur yɛtɔɣa 30.1-33
Yɛtɔɣa balibu shɛŋa din pahi 31.1-31",https://www.bible.com/bible/2264/PRO.INTRO1.DBWDB
ŊAHA 1,"Ŋaha Bukaata
1 Dauda bia Sulemaana ŋun daa nyɛ Izraɛl naa la ŋaha. 2Di nyɛla yɛm mini wuhibu yɛla bɔhimbu din ni sɔŋ zaŋ chaŋ ashili yɛtɔɣa baŋbu polo. 3Di ni lan sɔŋ zaŋ chaŋ yɛm wuhibu mini wuntitali ni zaligu dolibu ni nimmaŋtali polo. 4Di ni lan chɛ ka tarimba nya fahim, ka wuhi bipola baŋsim mini yɛm. 5Chɛ ka yɛnnim’ gba wum li, ka nya yɛm pahi, ka leei ninvuɣ’ shɛb’ bɛn woligiri binyara, 6ka baŋdi ŋaha mini yɛliŋmahima din nyɛ yɛnnim’ yɛtɔɣa mini bɛ saliŋlɔha.
Kpamdi yɛtɔɣa din nyɛ bipola dini
7 Yawɛ zɔbu n-nyɛ baŋsim piligu, jɛra bɛn’ lihi ʒiɛmla yɛm mini wuhibu.
8M bia, wumm’ a ba ni wuhir’ a shɛli, ka miri ka a zaɣisi a ma ni wuh’ a shɛli. 9Dama di ni leei jilima zuɣupiligu a zuɣu ni, ka leei dolibi a nyiŋgol’ ni.
10M bia, alahichinim’ yi kpɛhir’ a kɔre, nyin’ di saɣi. 11Bɛ yi yɛl’ a, “Kamina ti pahi ti zuɣu, chɛ ka ti dɔni gu n-ku so, ka chɛ ka ti liri bɛn ka taali. 12Ti valim’ ba zaɣ’ nɛma kaman kpiimba biɛhigu shee ni niŋdi shɛm la. Ti ni vali ba zaɣ’ muna kaman ninvuɣ’ shɛb’ bɛn kpe gballi ni. 13Ti ni nya nɛma balibu kam din mali shaara, ka ŋme n-di nɛma pam ti pali ti yinsi. 14Kamina ti pahi ti zuɣu, ti zaa ni laɣim mal’ liɣiri kolibil’ yini.”
15M bia, gbaam’ amaŋa ka chɛ bɛ ni niŋdi shɛm maa. 16Dama bɛ zo n-kpɛla zaɣ’ biɛɣu tumbu ni, ka niŋ yomyom ni bɛ ku niriba. 17Dama nir’ yi bari zana noombil’ ninni, yoli ka o bari li maa. 18Amaa bɛ kul domi gu ni bɛ ŋmaligi ku bɛmaŋa. Bɛmaŋmaŋ’ nyɛviya ka bɛ doya gu maa. 19Bɛnkam suhuri ye buni zuɣu, ka zaŋ kiŋkansi bɔrili bahigu ni yɛn nyɛ shɛm m-bala. Di dirila bɛn su li nyɛviya.
Yɛm booni niriba
20 Yɛm kuhiri pampam solɔri zuɣu, o duhir’ o yee niriba laɣiŋgu shee. 21O duhir’ o yee zama pam ni, ka tɔɣisiri yɛtɔɣa fɔntinsi dunɔdaya gbini.
22Yinim’ bɛn be ʒilinsi ni ŋɔ, saha yuusim wula ka yi kul bɔri ni yi be ʒilinsi maa ni? Saha yuusim wula ka ansarisimaaniba kul yɛn be ansarisi malibu ni? Ka saha yuusim wula ka jɛra kul yɛn zaɣisiri yɛm? 23Gbilisim tibili wum n saɣisigu ŋɔ; n ni yɛl’ a din be n suhu ni, n ni chɛ ka a baŋ n ni yɛli shɛm. 24Dama m boli ya ka yi zaɣisi, ka n teei n nuu na, ka yi baɣa ka di ni. 25Ka yi ni zaɣisi n saɣisigu ka bi deei n ni kpahi yi zuɣu ni shɛm la zuɣu, 26n gba ni lan ya yi zaɣ’ biɛɣu nyabu saha, ka mali ya ansarisi yi dabiɛm saha. 27Suhusaɣiŋgu yi ti paai ya kaman sanʒiɛɣu la, ka zaɣ’ biɛɣu paai ya kaman pɔhimʒiɛpiliŋga la, ka biɛrim mini nandahima yi ti paai ya; 28di saha yi ni ti boli ma, amaa ka n ku garigi ya. Yi ni ti bo ma ni nimmoo, amaa ka ku nya ma. 29Yi ni daa je yɛm, ka bi zaŋ Yawɛ zɔbu kpɛhi yi kɔbili ni, 30ka zaɣisi n saɣisigunima, ka lihi ʒiɛm n ni kpahi yi zuɣu ni shɛm la zuɣu. 31Dinzuɣu yi ni ti di yi tuma nyɔri, ka di yi nia biɛri tiɣi. 32Dama bɛn be ʒilinsi ni biriginsim n-kuri ba, ka jɛra mi nini ni tiɣi bɛmaŋmaŋ’ shɛm kuri ba. 33Amaa ninvuɣ’ shɛb’ bɛn wumdi n yɛligu ku be barina ni, bɛ ni be ni alaafee ka ku zɔri dabiɛm zaŋ chaŋ zaɣ’ biɛɣu polo.",https://www.bible.com/bible/2264/PRO.1.DBWDB
ŊAHA 2,"Yɛm anfaani
1M bia, a yi deei n yɛligu, ka doli n zaligunim’ din be a suhu ni, 2ka gbilisiri tibili viɛnyɛliŋga n-wumdi yɛm yɛtɔɣa, ka zaŋ a suhu niŋ baŋsim yɛtɔɣa ni, 3a yi shiri bo yɛm, ka moog’ a nini bahi tɛhi’ zilima zuɣu, 4a yi bo li kaman anzinfa la, ka bo li ni nimmoo kaman azichi shɛli din sɔɣi la, 5dindina a ni baŋ Yawɛ zɔbu ni nyɛ shɛm, ka nya baŋsim din nyɛ Naawuni dini. 6Dama Yawɛ n-tiri yɛm. O noli ni ka baŋsim mini yɛla baŋbu yirina. 7O zaŋ yɛm din nyɛ yɛlimaŋli yɛm zali wuntizɔriba, ka leei nyɔtaɣirigu gu ninvuɣ’ shɛb’ bɛn ka galimi. 8O guli ninvuɣ’ shɛb’ bɛn doli zaligu soli, ka taɣiri ninvuɣ’ shɛb’ bɛn ʒe o yim barina ni.
9Di saha yi ni baŋ wuntitali mini zaligu soli ni biɛrisuntali ni so’ viɛlli kam. 10Dama yɛm ni ka a suhu ni na, ka baŋsim niŋ a nyaɣisim. 11Yɛm ni ti gul’ a, ka yɛla baŋbu gba taɣ’ a. 12Di ni tilig’ a zaɣ’ biɛɣu ni, ka tilig’ a ninvuɣ’ shɛb’ bɛn tɔɣisiri yɛtɔɣ’ biɛri nuu ni, 13ka tilig’ a ninvuɣ’ shɛb’ bɛn zaɣisi wuntitali soya dolibu ka dolila zibisim soya la, 14bɛn mali suhupiɛlli zaɣ’ biɛɣu tumbu ni ka lan mali suhupiɛlli yɛtɔɣ’ biɛri tɔɣisibu ni la nuu ni. 15Di ni lan tilig’ a ninvuɣ’ shɛb’ bɛn soya golim ka bɛ biɛhigu bi tuhi nuu ni.
16A ni tiligi pagɔrili ŋun nyɛ zinalana naŋgbammalisim ni, 17ŋun daa chɛ o yidaan’ tuuli, ka tam o ni daa lo Naawuni alikauli shɛli yɛla la. 18Dama o soli nyɛla din kuni kum shee, ka o soya kuni kpiimba biɛhigu shee. 19Bɛnkam chaŋ o sani bi lan labina bee n-lan nya nyɛvili soli. 20Dinzuɣu doli ninvuɣ’ suma soli, ka doli wuntizɔriba soli. 21Dama ninvuɣ’ suma n-nyɛ bɛn ni ti be tiŋgbɔŋ maa ni, ka ninvuɣ’ shɛb’ bɛn ka taali nyɛ bɛn ni ti kpalim be tiŋgbɔŋ maa ni. 22Amaa bɛ ni ti ku ninvuɣ’ biɛri la tiŋgbɔŋ maa ni, ka darigi yihi bɛn bi ʒe yim di ni.",https://www.bible.com/bible/2264/PRO.2.DBWDB
ŊAHA 3,"Bipola Saɣisigu
1M bia, di tam n ni wuh’ a shɛli, amaa gbibi n ni wuh’ a shɛli maa a suhu ni. 2Dama di ni ti a nyɛvili wɔɣinli, ka chɛ ka a biɛhigu tɔŋ pam. 3Di chɛ ka ʒiɛyimtali mini yɛlimaŋli yi a kɔbili ni. Zaŋmi li lo a nyiŋgol’ ni, ka sab’ li niŋ a suhu ni. 4 Di ni chɛ ka a nya nirilim niŋbu mini yu’ suŋ Naawuni mini salinim’ sani.
5Niŋmi Yawɛ naani ni a suhu zaa, ka miri ka a niŋ amaŋmaŋ’ milinsi naani. 6A yi yɛn niŋ shɛlikam, nyin’ di niŋ li o nyaaŋa, ka o chɛ ka a soya tuhi. 7 Miri ka a lihi ni a mali yɛm, zom’ Yawɛ, ka zo n-yi zaɣ’ biɛɣu tumbu ni. 8Di ni leei tim tib’ a niŋgbuŋ, ka chɛ ka a niŋgbuna maai. 9Tim’ Yawɛ jilima a ni mali shɛlikam ni, ka zaŋ a puu bindir’ daŋda zaa gba ti o jilima. 10Di nyaaŋa ka bindira pam pal’ a kambɔna, ka wain pal’ a wain tɔɣiri bɔɣa hal ti puuri bahira.
11 M bia, Yawɛ yi saɣis’ a, nyin’ di lihi ʒiɛm li bee o yi kpah’ a zuɣu ni, nyin’ di chɛ ka a nyee nyɔni. 12 Dama Yawɛ ni yuri so, dilan’ zuɣu ni ka o kpahira kaman doo ni kpahir’ o ni yur’ o bidib’ so zuɣu ni shɛm la. 13Ninvuɣ’ shɛb’ bɛn bo n-nya yɛm mini yɛla baŋbu mali suhupiɛlli. 14Dama di nyɔri so anzinfa, ka di nyɔri lan so salima. 15Yɛm malibu so salima nɛma zaa, ka a ku tooi zaŋ a suhu ni bɔri binshɛŋa zaa shɛli buɣisi li. 16Nyɛvili wɔɣinli bela yɛm nudirigu ni, ka buni mini jilima be di nuzaa ni. 17Yɛm tuma nyɛla din chɛ ka biɛhigu niŋdi nyaɣisim, ka di soya zaa nyɛ din tahiri suhudoo na. 18Yɛm nyɛla nyɛvili tia ninvuɣ’ shɛb’ bɛn bɔbi gbaai li gbibi sani. Ka ninvuɣ’ shɛb’ bɛn gbibi li kirikiri nyɛ bɛn mali suhupiɛlli.
19Yawɛ yɛm puuni ka o daa nam tiŋgbani ŋɔ.
O yɛla baŋbu puuni ka o daa nam zuɣusaa.
20O baŋsim puuni ka teeku daa yina,
ka o daa chɛ ka saa yiri sagbana ni lurina.
21M bia, di chɛ ka dimbɔŋɔnim’ faai ka chɛ a. Kul gbibi yɛm maŋli mini tɛhi’ wɔɣila 22ka di leei nyɛvili a sani, ka leei nachiinsi bini a nyiŋgol’ ni. 23Di saha ka a dol’ a soli ni alaafee, ka a napɔŋ ku tuui shɛli. 24A yi ʒini tiŋa, a ku zɔri dabiɛm; ka a yi dɔni tiŋa, a ni gbihi go’ nyaɣisili. 25Di zɔri yɛlibiɛ’ libigirili dabiɛm bee sanʒiɛɣu din ʒiɛri ninvuɣ’ biɛri, 26dama Yawɛ n-nyɛ a ni yɛn niŋ so naani, ka o mi ku chɛ ka tɔŋ gbaag’ a napɔŋ.
27Di zaɣisi zaɣ’ viɛlli niŋ ti di ni simdi ni a niŋ li ti ninvuɣ’ shɛba, a yi mali yiko din ni niŋ li. 28Di yɛli a ʒiʒiinikpee, “Cham’ ka sa labina biɛɣuni ka n zaŋ li ti a,” di yi be a sani. 29Miri ka a lo a ʒiʒiinikpee ŋun ʒi m-baɣ’ a, ka niŋ a naani zaɣ’ biɛɣu. 30Miri ka a chɛ ka a mini so zabi ka di ka soli, ka di pala o tum’ a la taali. 31Miri ka a zabiri gadamanim’ nyuli, a mi di pii bɛ soya shɛli doli, 32dama Yawɛ je tuumbiɛrinima, amaa wuntizɔriba nyɛla o zɔsimnima. 33Yawɛ yɛlila noli niŋ ninvuɣ’ biɛri yinsi, amaa o niŋdi alibarika niŋdi wuntizɔriba biɛhigu shee. 34 O maani ansarisimaaniba ansarisi, amaa ka niŋdi tarimba nirilim. 35Yɛnnim’ ni nya jilima, amaa tipawumlinim’ bɛn nyɛ jɛra ni di vi.",https://www.bible.com/bible/2264/PRO.3.DBWDB
ŊAHA 4,"Yɛm Anfaani
1Bihi, wummiya yi ba wuhibu, wummiya li viɛnyɛliŋga din ni chɛ ka yi nya tɛhi’ zilima. 2Dama wuhibu din viɛla ka n zaŋ tiri ya maa, miriya ka yi zaɣisi n wuhibu. 3N ni daa nyɛ bidibbila ka na pɔra m-be m ba sani, ka nyɛ m ma ni daa yuri so pam, 4m ba daa wuhiri ma, ka yɛri ma, “Chɛ ka n yɛligu kpe a suhu ni viɛnyɛliŋga; gbibi n ni wuh’ a shɛli ka be. 5Bom’ yɛm, bom’ tɛhi’ zilima. Mira ka a tam bee n-zaŋ a ni wum yɛtɔɣ’ shɛŋa n noli ni bahi. 6Di zaŋ yɛm bahi, yɛm ni gbib’ a. Yum’ yɛm, ka yɛm gul’ a. 7Yɛm piligu ni nyɛ shɛm m-bɔŋɔ: Bom’ yɛm, ka a ni yɛn bo shɛli pahi nyɛla tɛhi’ zilima. 8Tibigim’ yɛm, ka o duh’ a. A yi vili yɛm gbibi, o ni ti a jilima. 9Yɛm ni zaŋ jilima zuɣupiligu pil’ a, ka zaŋ nam zuɣupil’ viɛlli ti a.”
10M bia wumma, deemi n yɛligu ka nya nyɛvili wɔɣinli. 11N wuh’ a yɛm, ka wuh’ a so’ shɛŋa din tuhi. 12A yi chana, binshɛli ku gabi a naba, ka a yi guui, a ku tuui. 13Gbibi bɛ ni wuh’ a shɛli viɛnyɛliŋga, ka miri ka a chɛ ka di faai. Guli yɛm, dama ŋuna n-nyɛ a nyɛvili. 14Miri ka a doli ninvuɣ’ biɛri soli. Miri ka a doli tuumbiɛtumdiba soli. 15Lɔɣimi li, di doli li, ŋmaligim’ chaŋ ka chɛ li. 16Dama bɛ ku tooi gbihi ka pa ni bɛ tumla din bi tuhi; bɛ yi bi chɛ ka so tuui, di niŋdi ba la gɔgaliga. 17Dama bɛ dirila ninvuɣ’ biɛtali bindirigu, ka nyuri duŋtaabo wain.
18Amaa wuntizɔriba bɛn’ soli ŋmanila biɛkaali neesim, di kul neerimi pahiri hal ti be kaman wuntaŋ’ yi ti zani zuɣu ni la. 19Ninvuɣ’ biɛri soli ŋmanila bumbɔni. Bɛ bi mi bɛ ni tuuri binshɛŋa.
20M bia, chɛ ka a baɣa be n yɛligu ni. Gbilisim tibili wum n ni yɛr’ a shɛm. 21Di chɛ ka di yi a sani, gbibi li a suhu ni. 22Ninvuɣ’ shɛb’ bɛn bo n-nya li, di ni ti ba nyɛvili, ka ti bɛ niŋgbuna zaa alaafee. 23Gbib’ a suhu n-gari binshɛɣukam, dama di ni ka nyɛvili bilisiri yirina. 24Miri ka a tɔɣisiri yɛtɔɣ’ yoya, ka miri ka a zaŋ ʒiŋmabo kpɛh’ a kɔbili ni. 25Chɛ ka a nina kul lihiri tooni, ka a kul lihir’ a tooni tibi. 26 Ʒe tibi a ni doli so’ shɛli ni, ka a soya zaa ni mali viɛla. 27Miri ka a ʒiɛhi kpa nudirigu polo bee nuzaa polo. Zom’ yi zaɣ’ biɛɣu tumbu ni.",https://www.bible.com/bible/2264/PRO.4.DBWDB
ŊAHA 5,"1M bia, wummi n yɛm yɛtɔɣa ŋɔ viɛnyɛliŋga, ka luɣi a tiba wum m baŋsim yɛtɔɣa ŋɔ, 2ka di zuɣu chɛ ka a mali yɛm, ka baŋsim yɛtɔɣa be a noli ni. 3Dama pagɔrili naŋgbampiba malisimi kaman shiri la, ka o yɛtɔɣa be polipoli gari kpam, 4amaa di bahigu ni o tomi kaman yabiga ka diri kaman takɔb’ din mali naŋgbana ayi. 5O chanila kum shee, o ni doli so’ shɛli kunila kpiimba biɛhigu shee. 6O bi ʒe tibi nyɛvili soli zuɣu. O soli kpɛla yɔɣu, ka o bi mi lala.
7Dinzuɣu m bihi, wummiya n yɛligu ka di zaɣisiya n noli ni yɛtɔɣa. 8Niŋmiy’ o larigim ka miriya ka yi kul chaŋ mir’ o yiŋ’ dunoli. 9Di yi pa lala, yi ni kɔŋ yi jilima yi tab’ sani, ka ninvuɣ’ shɛb’ bɛn bi zɔri nambɔɣu kun ya ŋmaai yi yuma jia. 10Ka saamba di yi buni, ka yi tuma nyɔri kuli tinzun’ nir’ yiŋa; 11ka yi ti yɛn bahi ka ŋuhira, ka yi niŋgbuna zaa sheei; 12ka yi yɛli, “Mbaye, n daa zaɣisi biɛrisuŋ, ka zaɣisi zuɣuni kpahibu. 13N daa bi deei n karimbanim’ yɛtɔɣa bee n-luɣi n tiba wum n karimbanim’ maa wuhibu. 14Pumpɔŋɔ n yɛn bahila yoli zama laɣiŋgu ni.”
15Nyum’ amaŋmaŋ’ kɔduɣu ni kom din yi amaŋmaŋ’ kɔbiliga puuni na. 16Di tuhiya ni a chɛ ka a kɔbilinina yam luɣilikam n-nyɛ kɔzɔrim be solɔri zuɣu? 17Chɛ ka di nyɛla a kɔŋko dini, ka miri ka a niŋdi li tiri saamba. 18Naawuni niŋmi alibarika niŋ a kɔbilinina ni; chɛ ka a suhu piɛli paɣ’ so a ni daa kpuɣi a nachimbilim saha la zuɣu. 19O nyɛla ŋun viɛla kaman saŋkpaliŋ la, ka simdi ni a yu o. Chɛ ka o biha tiɣ’ a nini sahakam, ka chɛ ka o ni yur’ a shɛm ku a zuɣu. 20M bia, bɔzuɣu ka a yɛn chɛ ka paɣ’ so ku a zuɣu, ka a ti bɔbili paɣ’ zinalana biha? 21Dama Yawɛ nyari daadamnim’ tuma zaa, ka mi bɛ soya zaa. 22Dama ninvuɣ’ biɛri tuma nyɛla zana gbahiri ba, ka bɛ daalahichi tuma gbahiri ba. 23Bɛ ni bi nyari saɣisigu zuɣu ka bɛ kpira, ka bɛ jɛrilim din galisi zuɣu chɛ ka bɛ zuɣuri kpi.",https://www.bible.com/bible/2264/PRO.5.DBWDB
ŊAHA 6,"Saɣisigu Shɛŋa Din Pahi
1M bia, a yi lo a ʒiʒiinikpee alikauli bee a yi lo amaŋa nia ti so, 2a noli ni yɛtɔɣa maa ni leei zana bar’ a, ka a noli ni yɛtɔɣa maa ni gbaag’ a. 3Dinzuɣu m bia, a ni yɛn niŋ shɛm n-tiligi amaŋa nyɛla ŋ-ŋɔ: dama a kpe a ʒiʒiinikpee maa nuu ni, cham’ yomyom ti balim a ʒiʒiinikpee maa. 4Di gbihi bee m-pɔb’ a nini. 5Tiligim’ amaŋa kaman waliga ni tiligi tɔha nuu ni shɛm la bee kaman nooŋa ni tiligi noongbahira nuu ni shɛm la.
6Nyin’ vinnyaɣilan’ ŋɔ, cham’ ti nya guliŋguhi biɛhigu, ka niŋ yɛm. 7Bɛ ka zuɣulana bee sapashin’ kpɛma, 8amaa wuuni ka bɛ laɣisiri bɛ bindira sɔŋda, atam kpuɣibu saha ka bɛ vari bɛ bindira sɔŋda. 9Nyin’ vinnyaɣilan’ ŋɔ, a kul yɛn dola nimaani hal ni saha dini? Bɔ saha ka a yɛn neei a gom ni? 10 A nini pɔbbu biɛla, gom gbihibu biɛla, zali nuhi ʒia vuhi biɛla, 11ka fara lu a zuɣu kaman ŋmɛnditol’ la, ka fakari lu a zuɣu kaman tɔbbia ŋun gbibi bidibbina la.
12Ninvuɣ’ biɛɣu ŋun ka buchi kul chanimi gindi ŋmari ʒiri. 13O chanimi kahind’ o nimbihi ka mal’ o napɔna vuri tiŋa, ka mal’ o nubihi tirita, 14ka lɔri zaɣ’ biɛɣu o tɛha puuni, ka tahiri tuɣiligu na sahakam. 15Dimbɔŋɔ zuɣu zaɣ’ biɛɣu ni lu lala nir’ zuɣu libig’ o n-tum o barina saha biɛla puuni ka di ka yɛtɔɣa.
16Bina ayɔbu m-beni ka Yawɛ je li, ka bina ayopɔin nyɛ din chihir’ o sani:
17Karimbaani lihigu mini ʒiŋmabo
ni bɛn ka taali kubu.
18Suhu ni zaɣ’ biɛɣu lɔbu,
ni ŋun kul zɔri yomyom chani zaɣ’ biɛɣ’ tumbu,
19ni ʒiri shɛhira lana ŋun di ʒiri shɛhira
ni ninvuɣ’ so ŋun tuɣindi nir’ min’ o yiŋnima.
Saɣisigu zaŋ chaŋ zina niŋbu polo
20M bia, dol’ a ba zaligu, ka miri ka a zaɣisi a ma ni wuh’ a shɛli. 21Zaŋm’ li lo n-niŋ a suhu ni sahakam, ka zaŋ li lo a nyiŋgoli ni. 22A yi chana, di ni wuh’ a soli, a yi gbihira, di ni gul’ a, a yi ti neei, di ni dir’ a alizama. 23Dama zaligu maa nyɛla firila, ka wuhibu maa mi nyɛ neesim, ka zuɣu ni kpahibu din wuhiri biɛrisuŋ la mi nyɛ nyɛvili 24din ni gu a ka a ku bo paɣ’ yoli, ka yih’ a paɣ’ zinalan’ naŋgbam’ malisim yɛtɔɣa ni. 25Miri ka a chɛ ka a kɔre kpe o viɛlim ni a suhu ni, ka miri ka a chɛ ka o gbaag’ a o nina ni lihiri shɛm puuni. 26Dama pagɔrili samli yɔri nyɛla bɔrɔbɔro kpilli, amaa so paɣ’ bɔbu nyɛla din diri nir’ nyɛvili.
27Nir’ ni tooi zaŋ buɣim buɣi ka di ku di o situra? 28Bee nir’ ni tooi no buɣimsal’ nɛɔŋ ka di ku nyoog’ o napɔŋ? 29Lala n-nyɛ ninvuɣ’ so ŋun bo o kpee paɣa. Ŋunkam shihi paɣa maa ku yi tibidarigibo ni. 30Kum yi mali tayiɣisi ka bɛ zu bindirigu di, niriba ku lihi ʒiɛm ba di zuɣu. 31Amaa bɛ yi gbahi ba, bɛ ni yo bɛ ni zu shɛli maa zuɣu ʒiibuyopɔin, ka bɛ fa bɛ yinsi nɛma zaa. 32Amaa ninvuɣ’ so ŋun tum zina, o ka yɛm. Ŋun tum lala o saɣim’ omaŋa. 33O ni nya dansi, ka kɔŋ jilima, ka o filiŋ maa ku lan naai; 34dama nyuli zabbu chɛ ka yidan’ suhu yiɣisir’ pam, ka o yi yɛn bɔhi biɛri, o ku lan zɔri nambɔɣu. 35O ku deei sandaani sanyoo kam, o mi ku deei birapu, di yi kul galisi kabo.",https://www.bible.com/bible/2264/PRO.6.DBWDB
ŊAHA 7,"1M bia, gbibi n yɛligu, ka chɛ ka n ni zal’ a shɛm be a suhu ni. 2Doli n ni zal’ a shɛm, ka be. Gbibi n ni wuhir’ a shɛli kaman a nimbil’ biɛlim la. 3Zaŋmi li lo a nubihi ka sabi li niŋ a suhu ni. 4Yɛlim’ yɛm, “N tizɔpaɣa n-nyɛ a.” Ka boli tɛhi’ zilima mi “N zɔsimo.” 5Di ni gu a ka chɛ pagɔrili, ka gu a ka chɛ paɣ’ zinalan’ naŋgbammalisim.
Pagɔrili yɛla
6N daa ti lihi n yiŋ’ takɔro voya ni 7n-nya tarimba, ka n daa kpahim bipola n-nya nachimbil’ so ŋun ka yɛm bɛ ni. 8O daa dolila solɔɣu m-miri paɣa maa lɔndo polo. O daa dolila soli chani o yiŋa 9zaawuni yuŋ lihaliha saha ni yuŋ zibisim saha. 10Di saha ka paɣ’ so daa tuhir’ o soli na. O daa yɛla nɛma kaman pagɔrili la, ka o lihibu mali kɔre ni kukolimahim. 11O yee daa kpɛm’ pam ka o bi zɔri vi. O daa bi ʒiini yiŋa. 12Pumpɔŋɔ ŋuna m-be palli zuɣu la, pumpɔŋɔ ŋuna m-be daa ni la. O daa kul dola lɔriga kam ni guhira. 13Ka o daa dii gbaai nachimbil’ maa m-mɔɣis’ o kpariŋ, ka lih’ o ninni ka bi zɔri vi ka yɛl’ o, 14“N daa yɛn malila sara, ka zuŋɔ n niŋ n ni daa po pɔri ni n niŋ shɛli maa. 15Dinzuɣu ka n kana pumpɔŋɔ ni n tuh’ a soli. M bo a ni nimmoo, ka ti nya a maa. 16N bɔbi n gar’ bila zali. N zaŋla Ijipti tampiɛl’ shɛŋa bɛ ni niŋ shim niŋ pa di zuɣu. 17N zaŋla tulaale shɛŋa bɛ ni booni mɛɛr mini aloosi ni sinnamɔn tulaalɛnim’ la mihi li. 18Kamina ka ti dɔni bo taba hal ka biɛɣu ti neei. Chɛ ka ti mali suhupiɛlli taba bɔbu ni. 19Dama n yidana ka yiŋa. O go n-chaŋla katiŋa. 20O zaŋ liɣiri pam mali chaŋ. O ku kuna, naɣila goli muni.” 21Ka paɣ’ maa daa zaŋ naŋgbammalisim yɛtɔɣa ŋɔ dol’ o hal ka o ti saɣi. O yɛtɔɣ’ nyaɣisa maa ka o daa zaŋ gbaag’ o. 22Ka o daa dii yiɣisi n-dol’ o kaman naɣilaa ka bɛ vɔri chani ni bɛ ti kɔrigi la bee n-nyɛ tɔŋtɔŋ kaman molifu n-zɔri chani tɔŋ ni la, 23hal ka piɛm ti nyɔɣ’ o gbaag’ o nyɔri. O ŋmanila noombil’ so ŋun zɔri chani zana ni ka bi mi ni di nyɛla din yɛn di o nyɛvili.
24M bihi, pumpɔŋɔ wummiya, gbilisimiya tibili wum n noli ni yɛtɔɣa ŋɔ. 25Miriya ka yi chɛ ka yi suhuri kpe lala paɣ’ maa ni. Miriya ka yi birigi dol’ o soli. 26Dama o luhi niriba pam n-ti ba dansi. Ka o ni ku ninvuɣ’ shɛb’ ka tariga. 27O yiŋ’ nyɛla so’ shɛli din kuni kpiimba biɛhigu shee, ka nyɛ din kuni kum shee.",https://www.bible.com/bible/2264/PRO.7.DBWDB
ŊAHA 8,"Yɛm ni nyari paɣibu shɛm
1 Yɛm bi boonila niriba?
Ka tɛhi’ zilima mi duhiri di yee?
2O ʒiɛla luɣ’ shɛŋa din du zuɣu
mini so’ naŋgban’ kpansi ni sochira zuɣu.
3O ʒiɛla fɔntinsi dunɔdaya ni,
o bela dunɔdaya maa gbini n-kuhiri boona:
4“Yinima ninsalinim’ ka m boona.
Bɛnkam be bɛ nyɛviya ni ka m booni maa.
5Yinim’ bɛn nyɛ tarimba ŋɔ, bomiya yɛm.
Yinim’ bɛn ka fahim ŋɔ, bomiya li.
6Wummiya, dama n yɛn tɔɣisila bintitaŋa yɛtɔɣ’ viɛla,
ka din yɛn yi n noli ni na nyɛla din tuhi.
7Dama yɛlimaŋli ka n yɛn yɛli;
ninvuɣ’ biɛtali nyɛla din chihiri n noli ni yibu na.
8N yɛtɔɣa zaa nyɛla wuntizɔbo yɛtɔɣa,
di shɛli pala ʒiri bee n-nyɛ din gɔŋ.
9Di zaa nyɛla din tuhi ninvuɣ’ so
ŋun baŋ di gbinni sani,
ka nyɛ din tuhi ninvuɣ’ shɛb’ bɛn
mali baŋsim sani.
10Piimi n wuhibu ŋɔ ka chɛ anzinfa.
Piimi baŋsim ka chɛ salima din viɛla.
11Dama yɛm so salima nɛma,
ka a ku tooi zaŋ a ni bɔri
binshɛŋa zaa buɣisi yɛm.
12Man’ yɛm, m mini baŋsim m-be,
ka baŋsim mini fahim be n sani.
13Nir’ yi zɔri Yawɛ,
o nyɛla ŋun je zaɣ’ biɛɣu.
N je karimbaani mini maŋduhibu ni
zaɣ’ biɛɣu ni ʒiŋmabo yɛtɔɣa.
14M mali kpamdi zilinkom din viɛla
mini yɛm maŋli.
M mali tɛhi’ zilima,
ka lan mali kpiɔŋ.
15Mani n-chɛ ka nanim’ diri nam.
Mani n-sɔŋdi zuɣulaannim’ ka bɛ zaani
zaligu shɛŋa din doli yɛlimaŋli.
16Mani n-chɛ ka zuɣulaannim’
su bɛ niriba,
ka chɛ ka bɛnkam su niriba
su ba viɛnyɛliŋga.
17N yuri bɛn yuri ma,
ka ninvuɣ’ shɛb’ bɛn bɔri ma
ni nimmoo nyari ma.
18Buni mini jilima be n sani,
ka azichi din yuura mini tɔŋsim be n sani.
19N daanfaani so salima,
hal salima alali gba.
Ka n ni tiri niriba binshɛli gari
anzinfa viɛlli.
20N dolila wuntia soli ka doli yɛlimaŋli soli.
21N zaŋdi buni tiri ninvuɣ’ shɛb’ bɛn yuri ma,
ka chɛ ka bɛ daazichi duri paana.
22 Mani ka Yawɛ daa daŋ nambu o tuma piligu ni,
din daa nyɛ o tuuli tuma kurimbuni ha.
23Yumakaʒe din garila ka o daa nam ma,
mani ka o daa daŋ nambu pɔi
ka naanyi nam dunia ŋɔ.
24Bɛ daa dɔɣi ma ka teeku na kani,
ka kɔbilinina din bilisiri kom pampam
gba daa na kani.
25Bɛ daa dɔɣi ma,
ka zoya na kani,
ka daboya gba na kani,
26o daa na bi nam tiŋgbani mini puri
bee n-sɔŋ dunia tampuɣili.
27O ni daa nam zuɣusaa,
n daa beni,
o ni daa booi booli gili teeku zuɣu,
n daa beni.
28O ni daa chɛ ka sagbana din be
zuɣusaa ŋɔ zani viɛnyɛliŋga
ka yɔhi teeku ni kɔbilinina,
29o ni daa zali teeku di tarisi ni nyɛ
shɛm din ni chɛ ka di kom ku
zo n-yaɣi o ni zal’ li shɛli tariga,
o ni daa booi tiŋgbani tarisi saha shɛli,
30di saha maa n daa bela o luɣili zuɣu
kaman tumtumdiba kpɛm’ la.
O suhu daa piɛli n zuɣu dabisili kam,
ka n kul mali suhupiɛlli o sani sahakam.
31N daa mali suhupiɛlli o dunia din
pali binnɛma ŋɔ zuɣu,
ka mali suhupiɛlli ninsalinim’ zuɣu.
32M bihi, pumpɔŋɔ wummiya n yɛligu.
Ninvuɣ’ shɛb’ bɛn doli n soli mali suhupiɛlli.
33Wummiya n wuhibu, ka niŋ yɛm.
Miriya ka yi zaɣisi li.
34Ninvuɣ’ so ŋun wumdi n yɛligu,
ka ʒe n dunɔdali gbini dabisili kam,
ka ʒe n dunoli ni guhiri mali suhupiɛlli.
35Dama ŋunkam bo n-nya ma, o nya nyɛvili,
ka Yawɛ ni niŋ o nirilim.
36Amaa ninvuɣ’ shɛb’ bɛn kɔŋ ma,
bɛmaŋ’ ka bɛ tum barina maa.
Ninvuɣ’ shɛb’ bɛn zaa je ma nyɛla
bɛn yuri kum.",https://www.bible.com/bible/2264/PRO.8.DBWDB
ŊAHA 9,"Yɛm mini Jɛrilim
1Yɛm me o yili,
ka sa daantalisi ayopɔin.
2O kɔr’ o biŋkɔbiri, ka zaŋ o wain gabi taba,
ka mali bindira dibu shili zali.
3O tim o yiŋ’ bipuɣinsi ni bɛ chaŋ tiŋ’ puuni
luɣ’ shɛŋa din du pam shee ti boli niriba.
4“Yinim’ bɛn nyɛ tarimba ŋɔ, kamiya kpe na.”
O yɛri bɛn ka yɛm,
5“Kamiyana ti di m bindira ŋɔ,
ka nyu n ni zaŋ wain shɛli gabi tab’ ŋɔ.
6Zaŋmiya ʒilinsi biɛhigu bahi ka be,
ka doliya tɛhi’ zilima soli.
7Ŋunkam mali ansarisimaana n-zali dɛde, o kpa turi.
Ŋunkam kpahi ninvuɣ’ biɛɣu zuɣu ni ni nya daŋa.
8A yi kpahi ansarisimaana zuɣu ni, o ni leei ŋun je a.
A yi kpahi ŋun mali yɛm zuɣu ni, o ni yur’ a.
9Wuhimi yɛnnima, ka bɛ nyari yɛm pahira.
Wuhimi wuntizɔriba, ka bɛ nyari anfaani bɔhimbu puuni.
10 Yawɛ zɔbu n-nyɛ yɛm piligu.
Ŋun nyɛ kasi ŋɔ baŋbu tahiri tɛhi’ zilima na.
11Dama n zuɣu ka a ni nya nyɛvili wɔɣinli,
ka a nyɛvili yuma pahi.
12A yi nyɛ yɛndana, nyini n-yɛn di a yɛm maa nyɔri,
a mi yi maani ansarisi, a kɔŋko n-yɛn di wahala.”
13Paɣ’ jɛrigu kul tahirila pampam,
o nyɛla ŋun be ʒilinsi ni, ka bi mi shɛli.
14O ʒiinila o yiŋ’ dunɔdali gbini
bee tiŋ’ puuni luɣ’ shɛŋa din du pam shee
15m-booni ninvuɣ’ shɛb’
bɛn gariti chani bɛ chandi shee.
16“Yinim’ bɛn be ʒilinsi ni ŋɔ, kpɛmiya kpe na.”
Ka yɛri bɛn ka yɛm mi;
17“Ko’ zurili nyaɣisa,
ka nir’ ni sɔɣi di bindir’ shɛli nyaɣisa.”
18Amaa bɛ bi mi ni kpiimba be nimaani,
ka o saamba be kpiimba biɛhigu shee.",https://www.bible.com/bible/2264/PRO.9.DBWDB
ŊAHA 10,"Sulemaana Ŋaha
1Bi’ so ŋun mali yɛm tir’ o ba suhupiɛlli, amaa bi’ so ŋun nyɛ jɛrigu tirila o ma suhusaɣiŋgu.
2Nir’ yi zaŋ ninvuɣ’ biɛtali soli bo n-nya buni, di ku niŋ anfaani, amaa wuntitali tiligiri nir’ kum ni.
3Yawɛ n-chɛ ka wuntizɔriba bi gbɛri kum, amaa o chɛ ka ninvuɣ’ biɛri bi nyari bɛ ni bɔri shɛli.
4Vinnyaɣili chɛ ka fara gbaari nira, amaa ka tuma tumbu viɛnyɛliŋga mi chɛ ka nir’ leeri bundana.
5Ninvuɣ’ so ŋun kpuɣi puu atam di kpuɣibu saha nyɛla yɛndana, amaa ninvuɣ’ so ŋun doya gbihiri atam kpuɣibu saha nyɛla vi dira.
6Alibarika be wuntizɔr’ ni, amaa duŋtaabo yɛtɔɣa m-be ninvuɣ’ biɛɣu noli ni.
7Wuntizɔra yɛla teebu mali alibarika. Amaa ninvuɣ’ biɛɣu ŋun’ yuli ni kpi.
8Ŋun mali yɛm o suhu ni n-doli zaligunima. Amaa jɛrigu ŋun mali yɛtɔɣ’ yoya ni bahi yoli.
9Ŋunkam doli yɛlimaŋli soli nyɛla ŋun yi barina ni. Amaa ŋun doli bilikɔnsi soli, o gbini ni vii.
10Ŋunkam kahind’ o tab’ nini nyɛla ŋun tahiri yɛla na, amaa ŋunkam mali suhukpeeni kpahiri niriba zuɣuri ni nyɛla ŋun tahiri suhudoo na.
11Wuntizɔra noli nyɛla nyɛvili kɔbilinini. Amaa duŋtaabo yɛtɔɣa m-be ninvuɣ’ biɛɣu ŋun’ noli ni.
12 Tab’ jɛlinsi nyɛla din tahiri zabili na, amaa yurilim limsiri taali balibu kam.
13Ninvuɣ’ so ŋun mali tɛhi’ zilima, o noli ni ka yɛm yɛtɔɣa yirina. Amaa ŋun ka yɛm yaaŋa deerila fiɛbiga.
14Yɛndana nyarila baŋsim pahira. Amaa jɛrigu yɛtɔɣ’ yoya tahirila saɣiŋgu na.
15Bundaannim’ buni n-nyɛ din guli ba, ka faranim’ fara bahiri ba yoli.
16Wuntizɔra laara nyɛla din tahir’ o nyɛvili shee, ka ninvuɣ’ biɛɣu nyɔri nyɛ din kpɛhir’ o alahichi ni.
17Ŋunkam deei saɣisigu nyɛla ŋun doli so’ shɛli din kuni nyɛvili shee, amaa ŋun zaɣisi zuɣu ni kpahibu nyɛla ŋun kpe yɔɣu.
18Ʒirilana nyɛla ŋun sɔɣiri jɛlinsi. Ka ŋunkam zuri niriba nyaaŋa nyɛ jɛrigu.
19Yɛtɔɣ’ gbaliŋ puuni ka alahichi yirina, amaa yɛndana nyɛla ŋun gbaar’ omaŋa ni yɛtɔɣa pam tɔɣisibu.
20Ninvuɣ’ suŋ yɛtɔɣa ŋmanila anzinfa viɛlli, amaa ninvuɣ’ biɛɣu ŋun tɛha buchi bi yaɣi lala.
21Wuntizɔra yɛtɔɣa sɔŋdi niriba pam, amaa jɛra kpirila bɛ yɛm kalinsi zuɣu.
22Yawɛ daalibarika chɛ ka nir’ leeri bundana, ka o bi zaŋdi suhugarigu pahiri di zuɣu.
23Gala tumbu ŋmanila diɛma jɛrigu sani, amaa yɛm biɛhigu niŋdila tɛhi’ zilimalan’ nyaɣisim.
24Ninvuɣ’ biɛri ni zɔri shɛli dina m-paari ba, amaa wuntizɔriba nyarila bɛ ni bɔri shɛli.
25Sanʒiɛɣu yi ti ʒiɛra, ninvuɣ’ biɛri ku lan beni, amaa wuntizɔriba bɛn kul ni beni sahakam.
26Kaman dam din miha ni to noli ni, ka nyɔhi biɛri nimbihi ni shɛm, lala ka vinnyaɣinim’ gba be bɛ tumalaannim’ sani.
27Yawɛ zɔbu nyɛla din tiri nir’ nyɛvili wɔɣinli, amaa ninvuɣ’ biɛri bɛn’ yuma ni nyɛla biɛla.
28Wuntizɔriba tahima niŋbu tahirila suhupiɛlli na, amaa ninvuɣ’ biɛri bɛn’ ku nya bɛ ni bɔri shɛli.
29Yawɛ soli dolibu nyɛla gooni din mali kpiɔŋ bɛn biɛhigu be tibi sani, amaa di nyɛla din kuri ninvuɣ’ biɛri.
30Wuntizɔriba bɛn’ kul ku vuui, amaa ninvuɣ’ biɛri ku kpalim tiŋgbɔŋ ŋɔ ni.
31Wuntizɔriba yɛtɔɣa nyɛla yɛm yɛtɔɣa, amaa ʒiŋmariba ʒiri ni zani tariga.
32Wuntizɔriba mi yɛtɔɣ’ shɛŋa din niŋ kamaata yɛlibu, amaa ninvuɣ’ biɛri bɛn’ yɛtɔɣa kul nyɛla yɛtɔɣ’ kaha.",https://www.bible.com/bible/2264/PRO.10.DBWDB
ŊAHA 11,"1Yɔhiŋ sania zaŋ zahim binyɛra nyɛla din chihiri Yawɛ sani, amaa binyɛra zahimbu sania zuɣu din tuhi nyɛla din paligir’ o suhu.
2Karimbaani niŋbu nyaaŋa nyɛla vi dibu, amaa bɛn siɣisiri bɛmaŋa nyɛla bɛn mali yɛm.
3Ninvuɣ’ suma nimmaŋtali n-wuhiri ba soli, amaa bilikɔɣinim’ bilikɔnsi bahiri ba la yoli.
4Buni ku tooi tiligi nir’ Naawuni suhuyiɣisili dali, amaa wuntitali tiligiri nir’ kum ni.
5Wuntizɔriba bɛn ka galimi chɛmi ka bɛ soya tuhi, amaa ninvuɣ’ biɛri maŋmaŋ’ ninvuɣ’ biɛtali n-nyɛ din luhiri ba.
6Wuntizɔriba wuntitali n-tiligiri ba, amaa bilikɔɣinim’ nia biɛri nyɛla din gbahiri ba.
7Ninvuɣ’ biɛri yi kpi, bɛ tahima naaya; ka bɛn baɣa ka Naawuni ni ku nya bɛ ni bɔri shɛli.
8Wuntizɔriba yiri muɣisigu ni, ka ninvuɣ’ biɛri bɛn’ lee kpɛri di ni.
9Bɛn baɣa ka Naawuni ni zaŋdi bɛ noya saɣindi bɛ ʒiʒiinitaba, amaa baŋsim chɛ ka wuntizɔriba nyari faako.
10Wuntizɔra yi di nasara, tiŋ’ zaa malila suhupiɛlli, ka ninvuɣ’ biɛɣu yi kpi, niriba warila waa.
11Wuntizɔriba alibarika duhirila tiŋa, amaa ninvuɣ’ biɛri noli ni yɛtɔɣa wurindila tiŋa.
12Ŋunkam maani o kpee ansarisi nyɛla ŋun ka yɛm, amaa yɛndana ŋun kul shinila o noli.
13Tikuba kul chani moonila ashili yɛtɔɣa, amaa niriba ni dihi so tabili ŋun gbibila ashili.
14Tiŋgbɔŋ yi be ka soli wuhibu ka di ni, di lurimi, amaa saawarimaaniba ni galisi luɣ’ shɛli, nimaani ka niriba be ni alaafee.
15Nir’ yi zani sana nyaaŋa ka o di samli, di tahirila yɛla na, amaa o yi zaɣisi lala niŋbu, o ni yi yɛla ni.
16Paɣ’ so ŋun niŋdi nirilim nyari jilima, amaa do’ so ŋun vari gindi ni leei bundana.
17Ninvuɣ’ shɛb’ bɛn niŋdi nirilim mali laara, amaa ninvuɣ’ shɛb’ bɛn mali putɔɣu tumdila bɛmaŋ’ barina.
18Ninvuɣ’ biɛri bi nyari nyɔri zaɣ’ maŋli, amaa ninvuɣ’ shɛb’ bɛn biri wuntitali nyari laara maŋli.
19Ŋunkam doli wuntitali soli ni be, amaa ŋunkam tumdi tuumbiɛri ni kpi.
20Ninvuɣ’ shɛb’ bɛn suhuri bi viɛla, lala biɛhigu nyɛla din chihiri Yawɛ sani, amaa o suhu piɛli ninvuɣ’ shɛb’ bɛn ka galimi zuɣu.
21Baŋmiya ni ninvuɣ’ biɛri ku yi tibidarigibo ni, amaa wuntizɔriba bɛn’ ni yi.
22Kaman salima baŋa ni be kuruchu nyee ni shɛm, lala n-nyɛ paɣ’ viɛlli ŋun ka yɛm.
23Wuntizɔriba ni bɔri shɛli bahigu nyɛla din viɛla kɔŋko, amaa ninvuɣ’ biɛri bɛn’ ni bɔri shɛli bahigu nyɛla suhuyiɣisili.
24Ninvuɣ’ shɛb’ tiri pini, amaa ka bɛ buni kul nabirimi pahira, ka shɛb’ mi vili bɛ ni su shɛli gbibi ka kɔŋda.
25Ninvuɣ’ so ŋun tiri pini nyarimi pahira, ka ŋun tiri kom gba nyari kom.
26Niriba turi ninvuɣ’ shɛb’ bɛn zaŋdi bindira sɔɣira, amaa ninvuɣ’ shɛb’ bɛn kɔhir’ li mali alibarika.
27Ŋunkam bɔri din viɛla ni nimmoo ni nya jilima, amaa zaɣ’ biɛɣu chanila ŋun bɔri li sani.
28Bɛnkam niŋ bɛ buni naani ni lu, amaa wuntizɔriba ni zoori kaman vamaha la.
29Ninvuɣ’ shɛb’ bɛn muɣisiri bɛ yinsinim’ ti ku lan mali binshɛli yaha, ka jɛra ni ti tumdi tuma tiri yɛnnima.
30Wuntizɔriba nyɔri nyɛla nyɛvili tia, amaa duŋtaabo dirila nyɛvili.
31 Wuntizɔriba yi deeri din simdi ba dunia ŋɔ ni, wula ka ninvuɣ’ biɛri mini alahichinim’ bɛn’ ku deeri din simdi ba?",https://www.bible.com/bible/2264/PRO.11.DBWDB
ŊAHA 12,"1Ŋunkam yuri saɣisigu nyɛla ŋun yuri yɛm, amaa bɛn je ni bɛ wuhi ba bɛ galimi nyɛla jɛra.
2Yawɛ niŋdi ninvuɣ’ suma nirilim, amaa ninvuɣ’ shɛb’ bɛn mali nia biɛri, o wuhiya ni bɛ mali taali.
3Ninvuɣ’ biɛtali ku tooi ba nir’ zali, amaa wuntizɔriba bɛn’ nyaɣa kul ku vuɣi.
4Yidaampaɣ’ suŋ nyɛla o yidan’ nam zuɣupiligu, amaa paɣ’ so ŋun dihir’ o yidan’ vi ŋmanila dɔro o yidan’ kɔbili ni.
5Wuntizɔriba tɛha nyɛla din viɛla, amaa ninvuɣ’ biɛri saɣisigu nyɛla yɔhiŋ.
6Ninvuɣ’ biɛri yɛtɔɣa nyɛla din tahiri kum na, amaa ninvuɣ’ suma yɛtɔɣa nyɛla din tiligiri ba.
7Ninvuɣ’ biɛri ni lu ka ku lan beni, amaa wuntizɔriba yiŋ’ ni zani.
8Bɛ paɣiri nir’ o yɛm zuɣu, amaa ka ʒiɛmdi ŋun tɛha bi zilima.
9A yi nyɛ tarima ka wolindi dira, di so ni a wuhi ni a nyɛla wɔɣirili ka kum kur’ a.
10Wuntizɔriba mi bɛ biŋkɔbiri ni bɔri shɛli, amaa ninvuɣ’ biɛri bɛna, bɛ nambɔzɔbo nyɛla putɔɣu niŋbu.
11Ninvuɣ’ shɛb’ bɛn kɔri bɛ tiŋgban’ ni, bɛ ni nya bindirigu pam, amaa bɛn doli binshɛŋa din ka buchi nyɛla bɛn ka yɛm.
12Ninvuɣ’ biɛri suhuri kul yɛla ninvuɣ’ biɛtali tuma zuɣu, amaa wuntizɔriba bɛn’ nyaɣa nyɛla din tahiri wala na.
13Ninvuɣ’ biɛri biriginsim yɛtɔɣa nyɛla zana din gbahiri ba, amaa wuntizɔriba bɛn’ yiri yɛla ni.
14Ninsal’ noli ni yɛtɔɣa puuni ka o nyari bin’ viɛla, ka o nuhi tuma mi mali di nyɔri.
15Jɛra n-tɛhi ni bɛmaŋmaŋ’ soli n-tuhi, amaa yɛnnim’ bɛn’ gbilisirila tibili wumda.
16Jɛra n-wuhiri bɛ suhuyiɣisili yomyom, amaa yɛnnim’ baɣa ka turi ni.
17Ŋunkam yɛri yɛlimaŋli dirila shɛhira maŋli, amaa ʒiri shɛhiralana ŋmarila ʒiri.
18Yɛtɔɣ’ yoya ŋmanila takɔbi n-kuhiri niriba, amaa yɛndana yɛtɔɣa tahirila tibbuna.
19Yɛlimaŋli yɛtɔɣa kul ni beni sahakam, amaa ʒiri yɛtɔɣa bi yuura.
20Ʒiri be ninvuɣ’ shɛb’ bɛn lɔri nia biɛri tɛha ni, amaa ninvuɣ’ shɛb’ bɛn bɔri din viɛli tumbu mali suhupiɛlli.
21Zaɣ’ biɛɣu kul ku paai wuntizɔriba, amaa ninvuɣ’ biɛri kul bela yɛla ni sahakam.
22Ʒiŋmabo nyɛla din chihiri Yawɛ sani, amaa bɛn ʒe yim nyɛla o suhu ni piɛli shɛb’ zuɣu.
23Ninvuɣ’ so ŋun mali yɛm, sɔɣirila o milinsi, amaa jɛra bɛn kul moonila bɛ jɛrilim.
24Tuun’ kpɛma tumbu tiri nir’ yiko, amaa vinnyaɣili chɛ ka nir’ leerila dabili.
25Yɛlimuɣisira nyɛla din gbarigiri nira, amaa yɛtɔɣ’ viɛlli nyɛla din kpaŋsiri nira.
26Wuntizɔra wuhir’ o zɔnim’ din viɛla, amaa ninvuɣ’ biɛri soli kpɛhirila nir’ yɔɣu.
27Vinnyaɣinim’ ku nya bɛ ni bɔri shɛli, amaa bɛn tumdi tuun’ kpɛma ni nimmoo ni nya buni din viɛla.
28Nyɛvili be wuntizɔbo soli ni, ka nir’ yi doli di soli maa o ku kpi.",https://www.bible.com/bible/2264/PRO.12.DBWDB
ŊAHA 13,"1Bi’ so ŋun mali yɛm, ŋuna n-deeri o ba saɣisigu, amaa ansarisimaana bi deeri zuɣu ni kpahibu.
2Ninvuɣ’ suma yɛtɔɣa puuni ka din viɛl’ yirina ka bɛ dira, amaa bibiɛhi suhuri yɛla zaɣ’ biɛɣu tumbu zuɣu.
3Ninvuɣ’ shɛb’ bɛn gbibi bɛ noya nyɛla bɛn tiligiri bɛ nyɛviya, amaa ninvuɣ’ shɛb’ bɛn bi gbibi bɛ noya nyɛla bɛn bahiri yoli.
4Vinnyaɣilana bi nyar’ o suhu ni bɔri binshɛŋa, amaa ŋun tumdi tuun’ kpɛma ŋun’ nyar’ o suhu ni bɔri shɛlikam zaa.
5Wuntizɔriba je ʒiri, amaa ninvuɣ’ biɛri bɛn’ tuma nyɛla vidibo mini filiŋ nyabu.
6Wuntitali nyɛla din guli ninvuɣ’ shɛb’ bɛn tumdi din tuhi, amaa alahichi nyɛla din bahiri ninvuɣ’ biɛri yoli.
7Ninvuɣ’ shɛb’ niŋdi kaman bɛ nyɛla bundaannima, amaa ka ka shɛli, ka shɛb’ mi niŋdi kaman bɛ nyɛla faranima, amaa ka mali buni pam.
8Buni nyɛla din taɣiri nir’ nyɛvili, amaa so bi varisiri faralana.
9Wuntizɔriba firilanim’ kul nɛmi, amaa ka ninvuɣ’ biɛri firilanim’ kpira.
10Turi tubu zuɣu ka bɛn bi wumdi yɛlimaŋli zabira, amaa ninvuɣ’ shɛb’ bɛn mali yɛm nyɛla bɛn deeri saɣisigu.
11Nir’ yi bo n-nya azichi yomyom di dii bi nabira, amaa bɛn bɔri nyari li biɛlabiɛla, di nabirimi.
12Nir’ yi niŋ binshɛli tahima ka ti bi nya li, di damdila o suhu, amaa nir’ yi bɔri shɛli ka nya li, di nyɛla nyɛvili tia.
13Ninvuɣ’ shɛb’ bɛn ʒiɛm wuhibu ni bo bahiyoli ti bɛmaŋa, amaa bɛn tiri zaligu jilima ni nya laara.
14Yɛnnim’ wuhibu nyɛla nyɛvili kɔbiliga, di ni chɛ ka nir’ yi kum zana ni.
15Yɛm chɛ ka nir’ nyari jilima, amaa bɛn ka li soli nyɛla din bahiri ba yoli.
16Yɛndana niŋdila binshɛɣukam ni yɛm, amaa jɛrigu ŋun’ wuhirila jɛrilim palo ni.
17Tumo ŋun biɛ’ tahirila yɛla na, amaa tumo ŋun ʒe yim tahirila faako na.
18Ŋunkam zaɣisi wuhibu ni leei faralana ni vidira, amaa ŋun deeri wuhibu ni nya jilima.
19Nir’ yi nya o suhu ni bɔri shɛli, di nyaɣisila o sani, amaa nir’ yi chɛ zaɣ’ biɛɣu tumbu, di nyɛla din chihira jɛra sani.
20Ŋunkam mini yɛnnim’ be leerila yɛndana, amaa ŋun mini jɛra be nyarila biɛrim.
21Ashaara doli alahichinima, amaa tɔŋbu n-nyɛ wuntizɔriba laara.
22Ninvuɣ’ suma chɛri fali zaani bɛ yaansi, amaa alahichinim’ buni nyɛla wuntizɔriba ni ti yɛn su shɛli.
23Nandan’ gbansɔɣu ni tooi niŋ bindirigu pam, amaa ka bɛn doli soli din bi tuhi fa li.
24Ninvuɣ’ shɛb’ bɛn bi darigiri bɛ bihi tibili je ba mi, amaa ninvuɣ’ shɛb’ bɛn yuri bɛ bihi saɣisiri ba mi viɛnyɛliŋga.
25Wuntizɔriba nyari bindirigu diri tiɣira, amaa ka kum mali ninvuɣ’ biɛri.",https://www.bible.com/bible/2264/PRO.13.DBWDB
ŊAHA 14,"1Yɛm mɛrila o yili, amaa jɛrilim ŋun’ wurindila o yili.
2Ninvuɣ’ shɛb’ bɛn doli soli din tuhi nyɛla bɛn zɔri Yawɛ, amaa ninvuɣ’ shɛb’ bɛn mali biɛriyoli ʒiɛmd’ o mi.
3Jɛra yɛtɔɣa nyɛla fiɛbiga n-fiɛbiri bɛ yaansi zuɣu, amaa yɛnnim’ yɛtɔɣa n-gbibi ba.
4Naɣikɔra yi ka luɣ’ shɛli, bindirigu gba kani, naɣikɔra yaa puuni ka bindirigu pam yirina.
5Shɛhiralan’ ŋun ʒe yim bi ŋmari ʒiri, amaa ʒiri shɛhiralan’ ŋun’ kul tuhirila ʒiri bahira.
6Ansarisimaana bɔrila yɛm kɔŋda, amaa baŋsim yɛla bi to ŋun mali tɛhi’ zilima sani.
7Zom’ jɛrigu sani, dama a ku nya baŋsim yɛtɔɣa nimaani.
8Yɛnnim’ yɛm n-chɛ ka bɛ mi bɛ ni chani luɣ’ shɛli, amaa jɛra bɛn’ jɛrilim kpɛhiri ba la yɔɣu.
9Jɛra maanila alahichi sanyoo sara maligu ansarisi, amaa Naawuni niŋdi wuntizɔriba nirilim.
10Suhu m-mi biɛrim shɛli din be di ni, ka di mini zino ku tooi laɣim mali di suhupiɛlli.
11Ninvuɣ’ biɛɣu yili ni wurim, amaa ninvuɣ’ suŋ ŋun’ suɣili kul ni ʒiɛya.
12 So’ shɛli beni ŋ-ŋmani din tuhi nir’ sani, amaa ka di bahigu ti nyɛla kum.
13Hal lari puuni suhugarigu beni, ka suhupiɛlli bahigu mi nyɛ suhusaɣiŋgu.
14Ninvuɣ’ shɛb’ bɛn bi ʒe yim ni nya bɛ laara kaman bɛ tuma ni simdi shɛm, ka ninvuɣ’ suma nya bɛ laara kaman bɛ tuma ni simdi shɛm.
15Bɛn tɛha bi zilima bɛn’ kul niŋdila binshɛɣukam yɛda, amaa yɛnnim’ bɛn’ kpahindila yɛla ni chani shɛm.
16Yɛnnim’ gbaarila bɛmaŋa n-yiri zaɣ’ biɛɣu ni, amaa jɛra bɛn’ baɣa kani, ka bi gbaari bɛmaŋa.
17Suhuyiɣisililana tumdila jɛrilim, ka yɛndan’ mi nyɛ ŋun be baalim.
18Bɛ zaŋdila jɛrilim n-dihi bɛn tɛha bi zilima nachiinsi, amaa baŋsim n-nyɛ yɛnnim’ zuɣupila.
19Tuumbiɛtumdiba ni ti gbani ninvuɣ’ suma tooni, ka ninvuɣ’ biɛri ti baɣi wuntizɔriba dunɔdaya.
20Hal nandaamba ʒiʒiinitab’ je ba, amaa bundaannim’ bɛn’ mali zɔnim’ pam.
21Bɛn lihi ʒiɛm bɛ ʒiʒiinitaba nyɛla alahichinima, amaa ninvuɣ’ so ŋun niŋ nandana nirilim mali alibarika.
22Ninvuɣ’ shɛb’ bɛn lɔri nia biɛɣu birigiya, amaa ninvuɣ’ shɛb’ bɛn nia viɛla nyari jilima mini ʒiɛyimtali niriba sani.
23Tuuni kam tumbu mali nyɔri, amaa yɛtɔɣa tɔɣisibu kɔŋko nyɛla din tahiri fara na.
24Yɛnnim’ yɛm n-nyɛ bɛ zuɣupila, amaa jɛrilim n-nyɛ jɛra dolibi.
25Yɛlimaŋli shɛhiralana nyɛla ŋun tiligiri nyɛviya, amaa ŋun ŋmari ʒiri ŋun’ nyɛla nyaanyira.
26Yawɛ zɔbu puuni ka nir’ niŋdi naani din mali kpiɔŋ, ka o bihi nyari sɔɣisili shee.
27Yawɛ zɔbu nyɛla nyɛvili kɔbilinini din ni chɛ ka nir’ yi kum zana ni.
28Niriba pam n-nyɛ naa jilima, amaa niriba yi kani, naa pala shɛli.
29Ninvuɣ’ so ŋun suhu bi yiɣisiri yomyom nyɛla tɛhi’ zilimalana, amaa ninvuɣ’ so ŋun suhu yiɣisiri yomyom kpaŋsirila jɛrilim.
30Suhudoo tirila ninsal’ niŋgbuŋ nyɛvili, amaa kɔr’ yoya chɔɣisirila nir’ kɔba ni.
31Ninvuɣ’ shɛb’ bɛn niŋdi nandaamba alaka nyɛla bɛn turi ŋun nam ba, amaa ninvuɣ’ shɛb’ bɛn niŋdi nandaamba nirilim tir’ o la jilima.
32Ninvuɣ’ biɛri tuumbiɛri n-luhiri ba, amaa wuntizɔriba nyari kpɛhili shee bɛ biɛrisuntali zuɣu.
33Yɛm mali biɛhigu shee ninvuɣ’ shɛb’ bɛn mali tɛhi’ zilima tɛha ni, amaa di ka jɛra bɛn’ suhuri ni.
34Wuntitali nyɛla din tibigiri zuliya, amaa alahichi nyɛla din dihiri niriba vi.
35Kpambal’ so ŋun mali yɛm, ŋuna ka naa yura, amaa kpambal’ so ŋun tumdi vi tuma, o suhu yiɣisirimi bahir’ o zuɣu.",https://www.bible.com/bible/2264/PRO.14.DBWDB
ŊAHA 15,"1Zilim’ balli maari suhuyiɣisili, amaa yɛtɔɣ’ yoli yiɣisirila nir’ suhu.
2Yɛndan’ tɔɣisirila baŋsim yɛtɔɣa, amaa jɛrilim n-yiri jɛra noya ni na.
3Yawɛ nina kul bela luɣilikam, ka o yuuni ninvuɣ’ biɛri mini ninvuɣ’ suma.
4Zilim’ balli nyɛla nyɛvili tia, amaa yɔhiŋ yɛtɔɣa nyɛla din chɛ ka nir’ suhu saɣinda.
5Jɛrigu n-zaɣisir’ o ba ni wuh’ o shɛli, amaa ŋunkam deeri saɣisigu nyɛla ŋun mali yɛm.
6Buni palila wuntizɔriba yinsi, amaa ashaara kul lurila ninvuɣ’ biɛri nyamma zuɣu.
7Yɛndana tɔɣisirila baŋsim yɛtɔɣa, jɛra bɛn’ tɛha puuni pa lala n-nyɛ li.
8Ninvuɣ’ biɛri sara maligu nyɛla din chihiri Yawɛ sani, amaa ninvuɣ’ shɛb’ bɛn tumdi din tuhi suhigu nyɛla din tiɣir’ o nini.
9Ninvuɣ’ biɛri soli nyɛla din chihiri Yawɛ sani, amaa o yuri ninvuɣ’ so ŋun doli wuntitali soli.
10Ŋun chɛ soli bahi ni ti nya tibidarigibo pam, ka ŋunkam mi je ni bɛ kpah’ o zuɣu ni ni kpi.
11Kpiimba biɛhigu shee mini chiyaama buɣim kul dola palɔni Yawɛ sani, ka wula ka ninsalinim’ suhuri ni yɛla ku do palo ni o sani.
12Ansarisimaaniba je ni so kpahi bɛ zuɣuri ni; bɛ ku chaŋ yɛnnim’ sani.
13Suhupiɛlli nyɛla din chɛ ka nir’ lara, amaa suhugarigu nyɛla din chɛ ka nandahima mali nira.
14Ninvuɣ’ so ŋun mali tɛhi’ zilima suhu yɛla baŋsim zuɣu, amaa jɛrilim m-be jɛra noya ni.
15Nandaamba bɛn’ dabisa zaa nyɛla wahala dabisa, amaa bɛn suhuri piɛla kul puhirila chuɣu sahakam.
16Nir’ yi mali biɛla ka zɔri Yawɛ, di so ni nir’ mali buni pam ka di mal’ o muɣisigu.
17Niriba yi diri ʒiɛvari kɔŋko ka mali yurilim ni taba, di so ni niriba ŋubiri naɣ’ kpaba ka je taba.
18Suhuyiɣisilinim’ tahirila zabili na, amaa bɛn suhuri bi yiɣisiri yomyom goorila zabili.
19Vinnyaɣilana soli zuɣu kul zibigila gɔhi, amaa ŋun tumdi din tuhi soli nyɛla solɔɣu.
20Bi’ so ŋun mali yɛm tir’ o ba suhupiɛlli, amaa jɛra ʒiɛmdila bɛ manima.
21Jɛrilim tuma tirila ŋun ka yɛm suhupiɛlli, amaa ŋun mali tɛhi’ zilima ŋun’ tumdila din tuhi.
22Saawara niŋbu yi kani, nia lɔbu bi paana, amaa saawaranim’ pam yi beni, bɛ dirila nasara.
23Nir’ yi garigi bɔhigu viɛnyɛla di nyɛla suhupiɛlli nir’ kam sani. Ka nir’ yi tɔɣisi yɛtɔɣa di tɔɣisibu saha, di viɛla.
24Yɛnnim’ bɛn’ sani, nyɛvili soli durila zuɣusaa din ni chɛ ka bɛ ku siɣi tiŋgban’ ni kpiimba biɛhigu shee.
25Yawɛ wurindi karimbaandan’ yili, amaa ka guli pakoli tiŋgbani tarisi.
26Nia biɛri nyɛla din chihiri Yawɛ sani, amaa wuntizɔriba yɛtɔɣa nyɛla din viɛla.
27Bɛn diri zalinsi nyɛla bɛn bɔri yɛla tiri bɛ yiŋnima, amaa bɛn je birapu dibu ni be.
28Wuntizɔra tɛhirila o ni yɛn garigi shɛm, amaa ninvuɣ’ biɛɣu ŋun’ noli ni zaɣ’ biɛɣu n-yirina.
29Yawɛ be katiŋ’ ka chɛ ninvuɣ’ biɛri, amaa o deeri wuntizɔriba suhigu.
30Nina neesim chɛ ka nir’ suhu piɛla, ka lahibali viɛlli tiri niŋgbuŋ alaafee.
31Nir’ yi gbilisi tibili wum saɣisigu viɛnyɛliŋga, bɛ ni kal’ o pahi yɛnnim’ ni.
32Bɛnkam zaŋ bɛ ni wuhi ba shɛli niŋ bɛ baɣaka ʒiɛmdila bɛmaŋa, amaa bɛn wum saɣisigu ni nya tɛhi’ zilima.
33Yawɛ zɔbu nyɛla yɛm wuhibu ni be shɛli ni, ka maŋsiɣisibu be tooni ka jilima doli.",https://www.bible.com/bible/2264/PRO.15.DBWDB
ŊAHA 16,"1Suhu ni nia lɔbu nyɛla daadamnim’ dini, amaa zilinli ni yɛn garigi shɛm yirila Yawɛ sanna.
2Ninsal’ soya zaa ni tooi nyɛla din viɛl’ o sani, amaa Yawɛ n-nyɛ ŋun zahindi ninsal’ suhu.
3Zaŋm’ a tuma niŋ Yawɛ nuu ni, ka a ni lo nia shɛŋa niŋ pali.
4Yawɛ nam binshɛlikam la ni di daliri, hal ninvuɣ’ biɛri benila bɛ wahala nyabu dali zuɣu.
5Karimbaani niŋbu kam nyɛla din chihiri Yawɛ sani. Baŋmiya ni bɛ ku yi tibidarigibo ni.
6Noli deebu mini ʒiɛyimtali zuɣu ni chɛ ka nir’ daalahichi kpihim, ka Yawɛ jɛmbu ni chɛ ka nir’ yi zaɣ’ biɛɣu ni.
7Niriba soya yi tiɣi Yawɛ nini, hal o ni chɛ ka bɛ mini bɛ dimnim’ be ni suhudoo.
8Nir’ yi mali biɛla ka wuntitali be di ni, di so ni nir’ mali pam ka di bi doli yɛlimaŋli soli.
9Ninsal’ tɛha n-wuhir’ o soli, amaa Yawɛ n-wuhir’ o o ni yɛn chani shɛm.
10Anabitali yɛtɔɣa nyɛla din be naa noli ni, ka o ka alahichi saria karibu ni.
11Sania din nyɛ yɛlimaŋli mini binyara zahimbu din nyɛ yɛlimaŋli nyɛla Yawɛ dini. Bintibisa zaa din be kpalaŋ’ puuni nyɛla o tuma.
12Di nyɛla din chihiri ni nanim’ tum zaɣ’ biɛɣu, dama wuntitali soli ka bɛ doli zali nam.
13Wuntizɔra yɛtɔɣa nyɛla naa ni yu shɛli, ka o yuri ninvuɣ’ shɛb’ bɛn yɛri yɛlimaŋli.
14Naa suhuyiɣisili nyɛla kum tumo, ka ŋun mali yɛm ni maai li.
15Naa suhu yi ti piɛla, alaafee benimi. Ka o nirilim ŋmanila sagbana din tahiri siɣili saa na.
16Nir’ yi nya yɛm, di so salima, ka nir’ yi pii tɛhi’ zilima, di so anzinfa.
17Wuntizɔriba solɔɣu nyɛla din lɔɣiri zaɣ’ biɛɣu. Ka ninvuɣ’ shɛb’ bɛn gbibi bɛmaŋ’ bɛ soli ni nyɛla bɛn tiligiri bɛ nyɛviya.
18Karimbaani tahirila saɣiŋgu na, ka maŋduhibu mi tahiri lubu na.
19A yi nyɛ tarima m-be nandaamba sani, di so ni a mini karimbaannim’ pirigiri bɛ ni ŋmɛri diri neen’ shɛŋa.
20Bɛn gbilisi tibili wum yɛlli ni tɔŋ. Ka bɛn niŋ Yawɛ naani ni mali suhupiɛlli.
21Ninvuɣ’ so ŋun mali yɛm nyɛla ŋun mi yɛla woligibu, yɛtɔɣa viɛla mi kpaŋsiri balima.
22Yɛm nyɛla nyɛvili kɔbilinina ninvuɣ’ so ŋun mal’ li sani, amaa jɛrilim nyɛla din darigiri jɛra tibili.
23Yɛnnim’ chɛ ka bɛ yɛtɔɣa viɛla; ka bɛ zaŋdi balima yɛtɔɣa niŋdi bɛ noya ni pahira.
24Yɛtɔɣ’ viɛla ŋmanila shigbaŋ, di nyaɣisi niriba sani ka nyɛ din tiri niŋgbuŋ alaafee.
25 Shɛlini so’ shɛli ni tooi beni ŋmani din viɛla, amaa ka di bahigu ti nyɛ kum soli.
26Tumtumdiba ni bɔri bindirigu zuɣu n-chɛ ka bɛ tumdi tuma, ka kum nyɛ din kpaŋsiri ba ka bɛ tumda.
27Ninvuɣ’ yoya nia nyɛla nia biɛri, ka bɛ yɛtɔɣa ŋmanila buɣim nyoori niriba.
28Ninvuɣ’ biɛɣu kul bɔrila zabili, ka tikuba mi woligir’ nir’ min’ o zɔsimo.
29Gadamanim’ yɔhindi bɛ ʒiʒiinitaba n-zaŋdi ba doli so’ shɛli din bi viɛla.
30Ŋunkam kahindi nini nyɛla ŋun lo zaɣ’ biɛɣu, ka ŋun dimd’ o naŋgbampiba nyɛ tuumbiɛtumda.
31Zab’ piɛla nyɛla jilima nam zuɣupiligu, Wuntizɔbo biɛhigu puuni ka di yirina.
32Ŋun suhu bi yiɣisiri yomyom so ŋun mali kpiɔŋ. Ka nir’ yi ni tooi gbaag’ omaŋ o suhuyiɣisili saha, di so ŋun ŋme n-deei tin’ muni.
33Ninsalinim’ pihiri kuɣa sɔŋda ni bɛ baŋ din beni, amaa Yawɛ kɔŋko n-zaan’ o ni bɔri shɛli.",https://www.bible.com/bible/2264/PRO.16.DBWDB
ŊAHA 17,"1Nir’ yi ŋubiri ka’ kuma ka mali suhudoo, di so yil’ shɛli nim’ bɛn diri bindir’ nyaɣisa ka zabili be di yili maa ni.
2Dabili ŋun mali yɛm ni ti su bidɔɣiro ŋun tumdi vi tuma, ka ni ti di fali kaman daŋ ni nir’ la.
3Duɣu ka bɛ mali buɣisiri anzinfa, ka zaŋdi buɣim pam buɣisiri salima, amaa Yawɛ m-buɣisiri ninsal’ suhu.
4Tuumbiɛtumda gbilisiri tibili wumdi ninvuɣ’ biɛɣu yɛtɔɣa, ka ʒiŋmara mi gbilisiri tibili wumdi yɛtɔɣ’ biɛri.
5Bɛnkam maani nandaamba ansarisi turila ŋun nam ba. Ka bɛnkam mali suhupiɛlli bɛ tab’ daashaara zuɣu ni nya tibidarigibo.
6Yaansi nyɛla ninkura jilima zuɣupiligu; ka bihi mi jilima nyɛ bɛ laamba.
7Yɛtɔɣ’ viɛla tɔɣisibu bi mili jɛrigu, ka ʒiri gba yɛtɔɣa bi simdi nabia.
8Birapu tibu ŋmanila tim bɛn tiri li sani, bɛ yi kul chaŋ luɣilikam bɛ dirila nasara.
9Ŋunkam chɛri ŋun turi niriba taali paŋd’ o nyɛla ŋun bɔri zɔtali, amaa ŋunkam teeri zabili nyɛla ŋun saɣindi zɔtali.
10Saɣisigu kpɛri ninvuɣ’ so ŋun mali tɛhi’ zilima pam n-gari bɛ fiɛbi jɛrigu fiɛbiga bukɔbiga.
11Ninvuɣ’ biɛri kul bɔrila duŋtaabo, amaa bɛ ni tim tumo ŋun nyɛ putɔɣulana ka o lu bɛ zuɣu.
12Bɛ yi gbaai jɛŋgbin’ nyaŋ bia ka chɛ o ka o chirig’ a, di so ni a zaŋ a nyɔɣu yo jɛrigu o jɛrilim tuma saha.
13Nir’ yi zaŋ zaɣ’ biɛɣu yo zaɣ’ viɛlli samli, zaɣ’ biɛɣu ku milig’ o yiŋa.
14Zabili piligu ŋmanila bɛ ni yi cheei kom bahi la, dinzuɣu zom’ yi zabili ni ka di na bi piligi.
15Ŋunkam ti ninvuɣ’ biɛɣu yɛlimaŋli mini ŋunkam galim wuntizɔra, di zaa nyɛla din chihiri Yawɛ sani.
16Bɔzuɣu ka jɛra gbibi liɣiri ni bɛ da yɛm, ka lee nyɛ bɛn ka yɛm din ni tooi bɔhim?
17A zo nyɛla ŋun yur’ a sahakam, ka mabihi mi nyɛ bɛ ni dɔɣi shɛba ni bɛ sɔŋdi taba ashaara saha.
18Ninvuɣ’ so ŋun ka yɛm n-ni saɣi po pɔri n-zan’ o kpee nyaaŋa ni o di samli.
19Ŋunkam yuri zabili nyɛla ŋun yuri alahichi. Ŋun me dunɔbia din du pam nyɛla ŋun bɔri kɔb’ kaba.
20Ninvuɣ’ so ŋun suhu bi ʒe yim ku tɔŋ. Ka ŋunkam ŋmari ʒiri kul bela barina ni.
21Ŋun dɔɣi jɛrigu nya yɛla; jɛrigu ba ka suhupiɛlli.
22Suhupiɛlli nyɛla tila’ suŋ, amaa suhugarigu din’ nyɛla din kuuri kɔba.
23Ninvuɣ’ biɛɣu deeri birapu ashilɔni ni di chɛ ka o taɣi zaligu soya.
24Ŋun mali tɛha yuuni bɔrila yɛm, amaa jɛrigu ŋun kul lihirila dunia luɣilikam.
25Bihi bɛn nyɛ jɛra tirila bɛ banim’ suhugarigu, ka tiri bɛ ma ŋun dɔɣi ba biɛrim.
26Di bi tu ni bɛ zali ŋun ka taali samli bee ka bɛ fiɛbi kpambaliba bɛ biɛrisuŋ zuɣu.
27Ninvuɣ’ so ŋun bi tɔɣisiri yɛtɔɣa yiriŋ nyɛla ŋun mali baŋsim, ka ninvuɣ’ so ŋun mali suɣilo nyɛ ŋun mali tɛhi’ zilima.
28Hal jɛra bɛn fo n-ʒiya, bɛ ni boli ba yɛnnima, bɛ yi bi yaai bɛ noya bɛ ni kali ba pahi yɛnnima ni.",https://www.bible.com/bible/2264/PRO.17.DBWDB
ŊAHA 18,"1Ninvuɣ’ so ŋun be o ko nyɛla ŋun kul niŋd’ o ni bɔri shɛli, ka o nini bi tiɣiri shɛb’ ni tumdi din tuhi ka di viɛli shɛm.
2Jɛrigu bi bɔri tɛhi’ zilima, amaa ka naɣ’ wuhirila omaŋmaŋ’ tɛha ni nyɛ shɛm.
3Ninvuɣ’ biɛtali ni be shɛli, naŋgbankpeeni gba bela nimaani. Ka jilima tibu yi ka shɛli, filiŋ bela nimaani.
4Ninsal’ noli ni yɛtɔɣa nyɛla kom din zilima, ka yɛm kɔbilinini nyɛ kulibɔŋ kom din zɔra.
5Di bi tuhi ni a zani ninvuɣ’ biɛɣu nyaaŋa saria karibu ni, ka mɔŋ ŋun ka taali yɛlimaŋli saria karibu ni.
6Jɛrigu yɛtɔɣa tahirila zabili na, ka jɛrigu noli ni yɛtɔɣa lan bɔri buri tir’ o.
7Jɛra noli ni yɛtɔɣa n-saɣindi ba, ka bɛ noli ni yɛtɔɣa nyɛ zana din gbahiri bɛmaŋmaŋa.
8Tikub’ yɛtɔɣa ŋmanila saɣibɔri’ nyaɣisa; di kul chanimi ti dooni niŋgbina ni.
9Vinnyaɣilan’ mabia n-nyɛ bukaata saɣinda.
10Yawɛ yuli nyɛla din du pam ka mali yaa, ka wuntizɔriba zɔri kpɛri di ni tiligira.
11Bundaannim’ buni n-nyɛ bɛ fɔntin’ titali din mali yaa, ka bɛ tɛhi ni di nyɛla goon’ shɛli din du pam.
12Nir’ suhu ni karimbaani n-tahir’ o saɣiŋgu na, amaa maŋsiɣisibu m-be tooni ka jilima doli.
13Nir’ yi na bi wum yɛtɔɣili bahigu ka daŋ garigibu, di nyɛla jɛrilim mini vi.
14Ninsal’ shia yi mali yaa di deeri dɔro, amaa nira kɔba ni yi chɔɣisi, ŋuni n-leei ni tooi gbibi li?
15Ninvuɣ’ so ŋun mali yɛm kul bɔhindila baŋsim pahira, ka yɛnnim’ tiba kul bɔri ni di wumdi baŋsim yɛtɔɣa.
16Pini nyɛla din maani soli tiri nira, di nyɛla din chɛ ka nir’ tooi nyari ninvuɣ’ wɔɣira.
17Nir’ yi daŋ tooni ti tɔɣisi yɛtɔɣa o malila yɛlimaŋli, faashee o mini ŋun mali taba maa ti kana ti bɔh’ o bɔhigunima.
18Kuɣa pihi sɔŋ lihi nya nyɛla din ŋmaari naŋgbankpeeni, ka lan nyɛ din maani wɔɣira ayi bɛn mali taba yɛla.
19Mabi’ so bɛ ni tum taali mali yaa gari fɔntiŋ’ din nyɛ zaɣ’ titali, ka lala zabili ŋmanila dapua din kpari birini dunoli.
20Ninsal’ noli ni yɛtɔɣa puuni ka o puli paana, o noli ni yɛtɔɣa puuni ka o lan tiɣira.
21Kum mini nyɛvili bela zilinli yiko ni, ka bɛn yuri li ni di di nyɔri.
22Ŋunkam kpuɣi paɣa nya binsuŋ, ka nya nirilim niŋbu Yawɛ sani.
23Faralan’ tɔɣisirila yɛtɔɣa ni sizuura lubu, amaa bundan’ ŋun kul tuhirimi bahira.
24Zɔnim’ shɛb’ zaŋla zɔtali yɛla niŋ asahi, amaa zɔ’ maŋli so beni gari nir’ mabia gba.",https://www.bible.com/bible/2264/PRO.18.DBWDB
ŊAHA 19,"1Nir’ yi nyɛ faralana ka mali biɛri suŋ, di so jɛrigu ŋun ŋmari ʒiri.
2Nir’ suhu yi bɔri binshɛli ka o ka yɛm, di bi viɛla, ka nir’ ŋun chani yomyom ti yaɣi bahirila soli.
3Nir’ jɛrilim tuma bahir’ o yoli, di zaa yoli ka o suhu yiɣisiri bahiri Yawɛ zuɣu.
4Buni chɛ ka nir’ nyarila zɔnim’ pam, amaa faranim’ bɛn’ ka zɔnima.
5Ŋunkam di ʒiri shɛhira ni nya tibidarigibo, ka ʒirilan’ ku yi tibidarigibo ni.
6Niriba pam bɔri ninvuɣ’ shɛb’ bɛn be zaashe’ kara ni, ka ŋun tiri pini nyɛla sokam zo.
7Faranim’ mabihi zaa yi je ba, di ni niŋ wula ka bɛ zɔnima ku zo ka chɛ ba? Hal bɛ yi kul’ kpaŋ bɛmaŋ’ kabo ni bɛ boli ba labisina, bɛ ku lan nya ba.
8Ŋunkam bo n-nya yɛm nyɛla ŋun bɔri omaŋa, ka ŋunkam nyɛ tɛhi’ zilimalana nyɛla ŋun tɔŋda.
9Ʒiri shɛhiralana ku yi tibidarigibo ni, ka ʒirilan’ mi ni kpi.
10Di bi simdi ka jɛrigu mali buni pam, di mi bi simdi ni dabili su nabihi.
11Bɛn mali yɛm suhu bi yiɣisiri yomyom, ka bɛ ni bi zaŋdi so taali zuɣu chɛ ka bɛ nyari jilima.
12Naa suhuyiɣisili ŋmanila gbuɣinli ŋumbu, amaa o nirilim ŋmanila maligim din lu mɔri zuɣu.
13Bi’ jɛrigu nyɛla ŋun tiri o ba suhugarigu. Yidaampaɣ’ so ŋun yuri zabili ŋmanila saa ŋun yɔrita.
14Nir’ ni tooi di o ba min’ o ma yili mini bɛ buni fali, amaa yidaampaɣ’ so ŋun mali yɛm yirila Yawɛ sanna.
15Vinnyaɣili chɛ ka gom gbaarila nira, ka ŋun je ni o ni’ bii ni gbe kum.
16Ninvuɣ’ shɛb’ bɛn doli fukumsi zaligunim’ ni be, ka bɛn lihi ʒiɛm li ni kpi.
17Ŋunkam niŋ nandan’ nirilim dihila Yawɛ samli, ka o ni ti yo o di zaa.
18Saɣisim’ a bihi tahima ni na beni saha shɛl’ la, ka di yu ni bɛ bahi yoli.
19Di simdi ka suhuyiɣisililan’ nya tibidarigibo, amaa a yi fa o bahi, shee ka a lan niŋ lala yaha.
20Wummi saɣisigu ka deei wuhibu din ni chɛ ka a ti mali yɛm dahin’ shɛli.
21Daadam ni tooi lo nianim’ pam o suhu ni, amaa Yawɛ ni yu shɛli n-niŋda.
22Di ni simdi ni shɛli be daadam biɛhigu ni nyɛla ʒiɛyimtali, ka nir’ yi nyɛ faralana di so ʒiŋmara.
23Yawɛ zɔbu nyɛla din tir’ nir’ nyɛvili ni yɛlimaŋli, ka di yi be nir’ kɔbili ni, o ni mali alaafee, ka barina shɛli ku paag’ o.
24Vinnyaɣilan’ n-zaŋd’ o nuu timdi laa ni hal ka bi bɔri ni o ŋmaai bindirigu ti kpar’ o nol’ ni.
25Bum’ ansarisimaana, ka bɛn bi mi bɔhim yɛm, kpahimi bɛn mali baŋsim zuɣu ni, ka bɛ nya baŋsim pahi.
26Ninvuɣ’ shɛb’ bɛn mali gadama ni bɛ ba, ka kariti bɛ ma bahira nyɛla bi’ shɛb’ bɛn tahiri vi mini turi na.
27M bia, di kpe yɔɣu ka chɛ baŋsim yɛtɔɣa, ka di chɛ ka a wum wuhibu.
28Ʒiri shɛhiralan’ maanila zaligu ansarisi, ka ninvuɣ’ biɛɣu noli vaani zaɣ’ biɛɣu.
29Ansarisimaaniba ni ti nya tibidarigibo, ka jɛra mi yaansi zuɣu ti nya fiɛbiga.",https://www.bible.com/bible/2264/PRO.19.DBWDB
ŊAHA 20,"1Wain nyɛla ansarisimaana, ka dam din kpɛma mi nyɛ vuyɔra, ka ninvuɣ’ so ŋun chɛ ka di kpɛh’ o yɔɣu nyɛla ŋun ka yɛm.
2Naa suhuyiɣisili ŋmanila gbuɣinli ŋumbu, ka ninvuɣ’ so ŋun miligi naa suhu, dilan’ ni kɔŋ o nyɛvili.
3Nir’ yi gbaag’ omaŋa ka chɛ zabili, di tir’ o jilima, amaa jɛrigu kam ŋun bɔrila zabili yomyom.
4Vinnyaɣilan’ bi kɔri kɔbu saha, ka puri atam kpuɣibu saha yi ti paai o bi nyari shɛli.
5Nia shɛŋa din be ninsal’ suhu ni ŋmanila kɔbil’ zilinli puuni kom, amaa ninvuɣ’ so ŋun mali baŋsim’ ni tooi ŋɔŋ di kom maa.
6Niriba pam yɛr’ ni bɛ nyɛla bɛn ʒe yim, amaa bɛ ni ŋuni n-lee nyɛ nir’ ni yɛn dihi so tabili?
7Wuntizɔriba kul dolila yɛlimaŋli soli, ka bihi bɛn doli bɛ naba mali alibarika.
8Naa ŋun ʒini saria karibu shee, o nina nyari zaɣ’ biɛɣu kam zaa.
9Ŋuni n-lee ni tooi yɛli, “Mani m-mali n suhu ka di yi daɣiri ni, n yi n daalahichi ni?”
10Ʒiri sanianim’ mini ʒiri binzahindisi zaa nyɛla din chihiri Yawɛ sani.
11Hal bihi tuma ni ka niriba baŋdi bɛ ni nyɛ shɛba, bɛ tuma yi nyɛla din viɛl’ ka tuhi.
12Yawɛ n-nam tibili din wumda mini nini din nyari ŋɔ zaa.
13Di yuri gbihibu, di yi pa lala fara ni gbaag’ a. Neem’ a nina, a ni nya bindirigu pam.
14Ŋun yɛn da kul yɛrimi, “Di mali shaara, di mali shaara,” di nyaaŋa ka o chaŋ ha ti nyuri bara.
15Salima beni ka kuɣ’ viɛla pam din mali shaara beni, amaa noli din tɔɣisiri baŋsim yɛtɔɣa n-nyɛ binshɛli din viɛl’ gari di zaa.
16Ninvuɣ’ so ŋun zani sana nyaaŋa ka o di samli, yin’ deem’ o binyɛrigu sɔŋ, deemiy’ o ni zaŋ shɛli lo alikauli maa, ka di leei saamba talima bini.
17Nir’ yi ŋma ʒiri nya bindirigu di nyaɣisa, amaa di nyaaŋa taŋkuɣa n-yɛn pal’ o noli.
18Ninvuɣ’ so ŋun deeri niriba yɛligu, o ni lo nia shɛli ni niŋ pali; doli yɛnnim’ ni yɛn wuh’ a so’ shɛli n-tuhi tɔbu.
19Tikub’ ku tooi gbibi ashili, dinzuɣu miri ka a zaŋ amaŋ’ tabili yɛtɔɣ’ gbaliŋlana.
20Bi’ so ŋun buɣisi ni o yɛli noli ti o ba bee o ma o firila ni kpi bumbɔn’ ni.
21Nir’ yi daŋ deeg’ o fali yomyom piligu ni, di bahigu ti ka anfaani.
22Miri ka a yɛli, “N ni niŋ a zaɣ’ biɛɣu labisi.” Guhimi Yawɛ, o ni sɔŋ a.
23Kuruwa kɔŋkɔba zaŋ zahim binyara nyɛla din chihira Yawɛ sani, ka ʒiri sanianim’ bi viɛla.
24Yawɛ n-su ti naba chandi ni nyɛ shɛm, ka wula ka ti lee yɛn tooi niŋ baŋ timaŋmaŋ’ soya?
25Nir’ yi niŋ yomyom yɛli, “N zaŋ bini yaakaza ti Naawuni,” ka naanyi ti piligi tɛhir’ o ni po pɔri shɛli maa yɛla, di ni leei tɔŋ gbaag’ o.
26Naa ŋun mali yɛm, ŋuna n-yihiri ninvuɣ’ biɛri, ka zaŋdi kaburi dari buri ba.
27Daadam shia nyɛla Yawɛ firila din vihiri baŋdi din be daadam niŋgbina puuni zaa.
28Yurilim mini ʒiɛyimtali n-nyɛ din gbibi naa, ka wuntitali mi nyɛ din chɛ ka o nam ʒiɛya.
29Bipola kpiɔŋ n-nyɛ bɛ jilima, amaa ninkura mi zab’ piɛla n-nyɛ bɛ jilima.
30Buri din tiri daŋa nyɛla din yihiri zaɣ’ biɛɣu, ka ŋmɛri nyɛ din maani ninsal’ niŋgbina puuni zaa.",https://www.bible.com/bible/2264/PRO.20.DBWDB
ŊAHA 21,"1Naa suhu nyɛla kɔzɔrim m-be Yawɛ nuu ni, ka o ŋmaligiri li kpari o ni bɔri luɣ’ shɛlikam polo.
2Tuuni kam nyɛla din tuhi ŋun tum li sani, amaa Yawɛ n-nyɛ ŋun zahindi suhu.
3Wuntia tuma mini din tuhi tumbu nyɛla Yawɛ ni deeri shɛli gari sara maligu.
4Duhimaŋtali lihigu mini karimbaani suhu nyɛla ninvuɣ’ biɛri firila, ka nyɛ alahichi.
5Tuunkpɛmalana ni lo nia shɛŋa nyɛla din tahiri nyamma pam na, amaa ŋunkam bɔri yomyom ni nyari shɛlikam poor’ o mi.
6Nir’ yi doli ʒiri soli bo n-nya buni, di nyɛla kaman gulisigu mini kum zana.
7Ninvuɣ’ biɛri duŋtaabo ni ʒi ba chaŋ, bɛ ni zaɣisi ni bɛ ku tum din tuhi zuɣu.
8Bɛn mali taali soli nyɛla so’ golima, amaa bɛn ka taali biɛhigu nyɛla din tuhi.
9Nir’ yi be mɔpilli zuɣu yaɣ’ shɛli, di so ni o min’ o paɣa so ŋun bɔri zabili pam laɣim be yili ni.
10Ninvuɣ’ biɛri suhuri kul bɔrila zaɣ’ biɛɣu tumbu, bɛ bi zɔri bɛ ʒiʒiinitab’ nambɔɣu.
11Bɛ yi darigi ansarisimaana tibili, bɛn bi mi leerila yɛnnima, bɛ yi wuhi yɛnnim’ shɛli, bɛ baŋsim pahirimi.
12Ŋun be tibi n-lihiri nyari din be ninvuɣ’ biɛri yinsi; ŋuna n-chɛ ka ninvuɣ’ biɛri lura m-bahiri yoli.
13Nandaamba yi kuhira ka a baɣa kani, a gba ni ti kuhira ka so ku wum.
14Ashili pini nyɛla din maari suhuyiɣisili, ka ashilɔni birapu tibu gba nyɛ din maari suhuyiɣisili pam.
15Nir’ yi tum din tuhi, di niŋdila wuntizɔriba suhupiɛlli, amaa ka lee tiri tuumbiɛtumdiba suhugarigu.
16Ninvuɣ’ so ŋun birigi ka chɛ yɛm soli ni chaŋ ti pahi kpiimba zuɣu.
17Ŋunkam yuri din nyaɣisa ni leei faralana, ka ŋunkam yuri wain mini kpam ku leei bundana.
18Ninvuɣ’ biɛri nyɛla bɛ ni zaŋ shɛba yo wuntizɔriba talima samli, ka zaŋ bɛn ka yɛda yo bɛn biɛhigu tuhi samli.
19Nir’ yi be tiŋgban’ nɛl’ ni, di so ni o mali paɣ’ so ŋun mali suhuyiɣisili ka bɔri zabili.
20Bin’ viɛla kul palila yɛndan’ yiŋa, amaa jɛrigu ŋun’ dirila di zaa.
21Ŋunkam bɔri wuntitali mini nirilim niŋbu ni nya nyɛvili mini jilima.
22Yɛndaan’ yino chaŋ ti liri tɔbutuhiriba tiŋa n-wurim bɛ kpiɔŋ ni be luɣ’ shɛli ka bɛ niŋ li naani la.
23A yi gbib’ a noli min’ a zilinli, a ni yi yɛla ni.
24Karimbaandan’ ŋun nyɛ nyarimaŋlana yuli m-booni “Ansarisimaana.” O kul tumdila karimbaani duhimaŋtali tuma.
25Vinnyaɣilan’ kɔre ni be shɛli ni pam nyɛla din kur’ o. Dama vinnyaɣilana nuhi je tuma.
26Ninvuɣ’ biɛɣu kul jiɣindimi biɛɣu kam ni o nya pam pahi, ka wuntizɔra mi kul tiri pini ka bi vil’ o ni su shɛli gbini.
27Ninvuɣ’ biɛri sara maligu nyɛla din chihira, di ti ku be ka bɛ zaŋ li na ni nia biɛɣu.
28Ʒiri shɛhiralana ni kpi, amaa ŋun gbilisi tibili wum viɛnyɛliŋga ni di shɛhira viɛlli.
29Ninvuɣ’ biɛri kul mihirila bɛ nina ni, amaa wuntizɔriba bɛn’ kul tɛhirila bɛ soya yɛla.
30Yɛm shɛli kani, tɛhi’ zilima shɛli kani, saawara shɛli mi kani din ni tooi nyaŋ Yawɛ.
31Bɛ ni tooi pa wɔhu gali n-gu tɔbu tuhibu dali, amaa nasara dibu bela Yawɛ sani.",https://www.bible.com/bible/2264/PRO.21.DBWDB
ŊAHA 22,"1Nir’ yi pii yu’ suŋ di gari buni pam, ka jilima mi gari anzinfa bee salima.
2Bundaannim’ mini faranim’ zaa malila bin’ yini, Yawɛ n-nyɛ ŋun nam bɛ zaa.
3Yɛnnim’ yi nya ka barina kanna, bɛ sɔɣirimi, amaa ka tarimba bɛn’ chaŋ ti di di wahala.
4Tarimtali mini Yawɛ zɔbo laara nyɛla buni mini jilima ni nyɛvili.
5Gɔhi mini zana m-be ninvuɣ’ biɛri sol’ zuɣu; yɛnnim’ bɛn’ ni laligi ka chɛ li.
6Wuhim’ bihi so’ shɛli din tuhi, ka bɛ yi ti zooi niŋ ninkura, bɛ ku ŋmaligi ka chɛ li.
7Bundana n-su faralana, ka sandira mi nyɛ sandan’ dabili.
8Ninvuɣ’ so ŋun doli anyinsi soli biri shɛli ni ti kpuɣila mbusim, ka o suhuyiɣisili mi ku ti o nasara.
9Ninvuɣ’ shɛb’ bɛn tiri pini mali alibarika, dama bɛ niŋdi bɛ bindirigu tiri nandaamba.
10Yihimiya ansarisimaana yi kɔbili ni, ka zabili naai, ka naŋgbankpeeni mini turi chɛ.
11Ninvuɣ’ shɛb’ bɛn bɔri suhu din be kasi, ka tɔɣisiri yɛtɔɣ’ suma ni tooi nyɛ naa zɔnima.
12Yawɛ nina kul kpala yɛnnima, amaa o daari bɛn bi ʒe yim yɛtɔɣa bahira.
13Vinnyaɣilana n-yɛra, “Gbuɣinli be samban’ ni, o ni ku ma sol’ ni.”
14Pagɔrili noli ŋmanila bɔɣ’ zilinli; Yawɛ suhu ni yiɣisi bahi ninvuɣ’ so zuɣu n-yɛn lu di puuni.
15Jɛrilim n-kul pali bia suhu ni, amaa tibidarigibo fiɛbiga n-kariti li bahiri katiŋa.
16Nir’ yi niŋdi nandaamba alaka ni o nya buni pahi ni ŋun tiri bundaamba pini, bɛ zaa ni leei nandaamba.
Yɛm yɛtɔɣa balibu pihita
17Yɛndan’ yɛtɔɣa: Gbilisim tibili wum n yɛtɔɣa ŋɔ, ka zaŋ a zaɣa niŋ n ni wuhir’ a shɛli ŋɔ ni, 18dama a yi dee’ li niŋ a kɔbili ni, ka di zaa be a noli ni, di viɛla. 19Dina n-ni chɛ ka a niŋ Yawɛ naani. N chɛ ka a baŋ li zuŋɔ, iin, n chɛ ka a baŋ li. 20M bi sabila yɛtɔɣa pihita ti a ni di ti a saɣisigu mini baŋsim, 21ka wuh’ a din tuhi mini yɛlimaŋli din ni chɛ ka a garigi bɛn tim a na yɛlimaŋli garigibu?
-1-
22Miri ka a fa nandaamba nɛma bɛ ni nyɛ nandaamba zuɣu bee m-muɣisiri ninvuɣ’ shɛb’ bɛn diri wahala dunɔdali ni; 23dama Yawɛ zabiri bɛ zuɣu, ka ni ku bɛnkam bɔri ni bɛ ku ba.
-2-
24Miri ka a laɣi suhuyiɣisilinim’ zɔri, ka miri ka a chɛ ka a mini haliyoyanim’ laɣim be, 25a ni ti bɔhim bɛ biɛhigu maa, ka di chɛ ka a kpɛh’ amaŋ’ zana ni.
-3-
26Miri ka a leei ninvuɣ’ shɛb’ bɛn mali bɛ nɛma pari talima la ni yino bee n-zani ti so ni o di samli. 27A yi ka binshɛli din ni zaŋ yo, bɛ ni kpuɣi a bindoo chaŋ ka chɛ a.
-4-
28Miri ka a vuɣi tiŋgbani tariga kpaa din nyɛ a yaannim’ ni daa kpa shɛli kurimbuni ha.
-5-
29A nya ninvuɣ’ shɛb’ bɛn mi bɛ tuma viɛnyɛliŋga? Bɛ yɛn jɛmdila nanima ka pa ni tarimba.",https://www.bible.com/bible/2264/PRO.22.DBWDB
ŊAHA 23,"-6-
1A mini naa yi ʒini ni yi di bindirigu, nyin’ kpahimmi baŋ din ʒe a tooni maa ni nyɛ shɛli. 2A suhu yi ye bindirigu maa dibu zuɣu, nyin’ gbaam’ amaŋa. 3Miri ka a chɛ ka a suhu ye naa bindir’ nyaɣisa zuɣu, dama di nyɛla yɔhiŋ bindira.
-7-
4Miri ka a nahind’ amaŋa buni nyabu zuɣu, niŋmi yɛm din ni chɛ ka a yi di yɛla ni. 5A nini ti yɛn nya li la, ka di chaŋ; dama yim ka di yɛn bili kpiŋkpama yiɣi kpe zuɣusaa kaman tɔrili la.
-8-
6Miri ka a di zunyuŋnim’ bindira bee n-chɛ ka a kɔre kpe di ni di nyaɣisim zuɣu; 7dama kaman zabigu ni zaani lɔŋni shɛm la, lala n-nyɛ ba. Bɛ ni yɛl’ a, “Dim’ ka nyu.” amaa di bi paai bɛ puu ni. 8A ni di biɛla shɛli maa, a ni ti li bahi, ka a yɛtɔɣ’ viɛla bahi yoli.
-9-
9Miri ka a di jɛrigu alizama, o ni lihi ʒiɛm a yɛm yɛtɔɣa maa.
-10-
10Miri ka a vuɣi tintariga kpaa din daa pun beni kurimbuni ha bee n-fa kpibisi palo, 11dama bɛ tiligira nyɛla ŋun mali yaa. O ni zab’ bɛ zuɣu.
-11-
12Chɛ ka a baɣa be wuhibu ni, ka gbilisi tibili wum baŋsim yɛtɔɣa.
-12-
13Miri ka a chɛ a bihi tibili darigibu. A yi fiɛb’ ba fiɛbiga, bɛ ku kpi. 14A yi fiɛb’ ba fiɛbiga, a ni tiligi bɛ nyɛviya ka bɛ ku chaŋ kpiimba biɛhigu shee.
-13-
15M bia, a yi mali yɛm, n suhu ni piɛla. 16A yi tɔɣisiri yɛlimaŋli yɛtɔɣa, di ni niŋ ma nyaɣisim.
-14-
17Miri ka a zabiri alahichinim’ nyuli, amaa kul jɛmmila Yawɛ. 18Biɛhiŋ kani, a mali dahin’ shɛli biɛhigu tahima, ka a tahima maa ni niŋ pali.
-15-
19M bia, wumma, niŋmi yɛm, ka niŋ tɛha niŋ a suhu ni zaŋ chaŋ a biɛhigu polo. 20Miri ka a zaŋ amaŋ’ pahi ninvuɣ’ shɛb’ bɛn nyuri wain pam zuɣu bee n-zaŋ amaŋ’ pahi ninvuɣ’ shɛb’ bɛn suhuri ye nimdi ŋubbu zuɣu; 21dama bɛn nyuri dam kuuna mini pulaannim’ ni leei faranima; ka bɛ gɔ’ gbihibo nyɛ din ni chɛ ka bɛ chaŋ gbinfini.
-16-
22Wumm’ a ba ŋun dɔɣ’ a yɛligu. Miri ka a ʒiɛm a ma o yi ti kurigi.
23Dam’ yɛlimaŋli mini yɛm ni wuhibu ni baŋsim, ka miri ka a zaŋ li kɔhi.
24Wuntizɔra ba ni mali suhupiɛlli pam; ŋunkam dɔɣi bi’ so ŋun mali yɛm ni mali suhupiɛlli o zuɣu.
25Chɛ ka a ba min’ a ma mali suhupiɛlli; chɛ ka paɣ’ ŋun dɔɣ’ a mali suhupiɛlli.
-17-
26M bia, zaŋm’ a suhu ti ma, ka kpahim m biɛhigu; 27dama pagɔrili ŋmanila bɔɣ’ zilinli, paɣ’ zinalan’ ŋmanila kɔbil’ muɣiliŋga. 28O sɔɣimi doya gu kaman ŋmɛnditol’ la, ka chɛ ka niriba pam bi ʒe yim.
-18-
29Ninvuɣ’ banim’ biɛhigu n-lee nyɛ mbusim? Ninvuɣ’ banima n-lee mali suhugarigu? Ninvuɣ’ banima n-lee bɔri zabili? Ninvuɣ’ banima n-lee mali yɛtɔɣ’ bihi? Ninvuɣ’ banima n-lee mali dansi ka di ka daliri? Ninvuɣ’ banima n-lee mali nin’ ʒiɛri? 30Bɛna n-nyɛ bɛn ʒiini nyuri wain yuura ni binnyuri kpɛma balibubalibu. 31Wain yi ti mɔha, ka be pipia ni kpeera, ka yiɣiri lɛbira, nyin’ di lihi li. 32Di bahigu ti ŋmanila wɔɣ’ dimli, ka dimda kaman gariŋga la. 33A nina ni nya alahiziba binyara, ka a tɛha yɛtɔɣa gabi. 34A ni ti ŋmanila ninvuɣ’ so ŋun do teeku sunsuuni, ka ŋmani ŋun do ŋariŋ puuni daantaliga zuɣu. 35A ni ti yɛli, “Bɛ ŋme ma, amaa m bi nya daŋa. Bɛ bu ma, amaa di bi biɛra. Bɔ saha ka n nini yɛn neei? N lan bɔrila wain ni n nyu.”",https://www.bible.com/bible/2264/PRO.23.DBWDB
ŊAHA 24,"-19-
1Miri ka a zabi ninvuɣ’ biɛri nyuli bee m-bɔri ni a mini ba be, 2dama bɛ tɛha zaa nyɛla duŋtaabo, ka bɛ noya tɔɣisiri barina yɛtɔɣa.
-20-
3Yɛm puuni ka nir’ mɛri yili, tɛhi’ zilima puuni ka yili mɛri zaana. 4Baŋsim puuni ka bɛ zaŋdi neen’ viɛla mini azichi nɛma paani duri.
-21-
5Tɔbbi’ so ŋun mali yɛm ni tooi nyaŋ ŋun mali kpiɔŋ, ka ŋun mali baŋsim ni tooi nyaŋ ŋun mali yaa; 6dama yɛm soli ka a ni tooi doli tuh’ a tɔbu, ka saawaranim’ pam mi chɛ ka nir’ diri nasara.
-22-
7Yɛm yɛla nyɛla din kpɛm’ pam ŋun ka yɛm sani. O yi be dunɔdali shee o bi yaar’ o noli.
-23-
8Ŋunkam lo nia ni o tum zaɣ’ biɛɣu, bɛ ni bol’ o barinatumda. 9Jɛrigu ni lo shɛli nyɛla alahichi, ka ansarisimaana mi nyɛ sokam ni je ninvuɣ’ so.
-24-
10A yi tarigi yɛl’ biɛɣu nyabu dali, a yaa m-pun bi galisi.
-25-
11A yi bi fa bɛ ni zaŋ ninvuɣ’ so chani ni bɛ ti ku m-bahi, ka o chani ŋun yɛn ku o sani ka o naba sɔhira, 12a yi yɛli, “Nyama, ti di bi mi dimbɔŋɔ.” Ŋun mi din be ninsal’ suhu ni la nya li. Ŋun gul’ a bi mi li? O ku yo nira o tuma samli?
-26-
13M bia, dim’ shiri, dama di nyɛla din viɛla, ka shikpam din tɔɣiri shigbaŋ ni na nyɛla din nyaɣis’ a noli ni. 14Baŋmi ni yɛm gba nyɛla din nyaɣis’ a suhu ni. A yi nya yɛm, a ni nya dahin’ shɛli biɛhigu, ka a tahima ku zani soli.
-27-
15Miri ka a sɔɣi doya ni a liri wuntizɔra yiŋa kaman ninvuɣ’ biɛɣu la. Miri ka a liri wuntizɔriba biɛhigu shee, 16dama bɛ yi kul lu buyopɔin, bɛ ni lan yiɣisi; amaa zaɣ’ biɛɣu ni ku ninvuɣ’ biɛri.
-28-
17A dimnim’ yi lu, nyin’ di chɛ ka di niŋ’ a nyaɣisim, bɛ yi tuui, nyin’ di chɛ ka a suhu piɛla. 18Di yi pa lala Yawɛ ni nya li, ka di bi niŋ o nyaɣisim, ka o ku lan yiɣisi o suhu bahi bɛ zuɣu.
-29-
19Di chɛ ka tuumbiɛtumdiba yɛla muɣis’ a. Di zabiri ninvuɣ’ biɛri nyuli; 20dama bɛ ka dahin’ shɛli bini; ninvuɣ’ biɛri firila ni kpi.
-30-
21M bia, zom’ Yawɛ ka zom’ naa, ka miri ka a zaɣisi bɛ so noli; 22dama alɔbo ni tooi yi bɛ sanna n-libig’ a, ka ŋuni n-lee mi bɛ ni yɛn tahi saɣiŋgu shɛl’ na?
Yɛm yɛtɔɣa din pahi
23Dimbɔŋɔnim’ gba nyɛla yɛnnim’ yɛtɔɣa: Nimmira yɛlimaŋli tibu saria karibu bi viɛla. 24Ŋunkam yɛli ninvuɣ’ biɛɣu ni o ka taali, dilan’ nyɛla niriba ni yɛn turi so, ka zuliya kam zaɣis’ o; 25amaa ninvuɣ’ shɛb’ bɛn kpahiri ninvuɣ’ biɛri zuɣu ni ni mali suhupiɛlli, ka nya alibarika pam.
26Ninvuɣ’ so ŋun garigi bɔhigu ni yɛlimaŋli nyɛla ninvuɣ’ so ŋun bɔri zɔsimdi.
27Malim’ a tuma shili samban’ ni, ka tum a pu’ tuma naai, di nyaaŋa ka a naanyi me a yili.
28Miri ka a di shɛhira jɛnd’ a kpee ka di ka daliri, ka miri ka a yɔhim so. 29Miri ka a yɛli, “N ni niŋ n taba kaman bɛ ni niŋ ma shɛm. N ni niŋ ba yo bɛ ni niŋ shɛm samli.”
30N daa ti baɣisila vinnyaɣilan’ puu gari, ka daa ti lan baɣisi jɛrigu wain tihi puu gari, 31ka nya ka gɔhi n-kul zooi lim li; ka yihim lan zibigi di ni, ka di kuɣa gooni lu n-doya. 32Di saha ka n daa nya li, ka tɛhi di yɛla, ka lan lihi li, ka deei wuhibu di ni. 33 Gbihim’ biɛla, dɔnim’ biɛla, zaŋm’ a nuhi taɣili taba vuhi biɛla, 34ka fara lir’ a kaman tayiɣ’ la, ka kum lu a zuɣu kaman tɔbbi’ so ŋun lo kpara la.",https://www.bible.com/bible/2264/PRO.24.DBWDB
ŊAHA 25,"Sulemaana Ŋaha din pahi
1Sulemaana ŋaha shɛŋa din pahi m-bɔŋɔ, ka Juda naa Hɛzɛkia kpambaliba daa yaai li sabi sɔŋ.
2Naawuni nyari jilima o ni sɔɣiri yɛla zuɣu; amaa nanim’ bɛn’ nyari jilima la bɛ ni vihiri yɛla n-yihiri li palo ni zuɣu.
3Zuɣusaa ni kul du shɛm, ka tiŋgbani mi zilim shɛm, lala n-nyɛ nanim’ tɛha, di ka vihi baŋ.
4Yihim’ daɣiri din be anzinfa ni, ka machɛli zaŋ li mali duɣu. 5Yihim’ ninvuɣ’ biɛri naa kɔbili ni, ka o nam maa leei wuntitali nam.
6 Miri ka a va n-zani naa tooni bee n-zani wɔɣira zaashee, 7dama bɛ yi yɛl’ a, “Dum’ zuɣusaa ŋɔ na,” di so ni bɛ filim’ a ninvuɣ’ titali tooni.
8A nini yi nya shɛli, nyin’ di bo yomyom zaŋ li tahi kootu ni, dama a kpee yi ti dih’ a vi, di nyaaŋa wula ka a yɛn niŋ?
9Chɛ ka a min’ a ʒiʒiinikpee ʒini m-mali yi yɛtɔɣa, ka miri ka a zaŋ so daashili yɛla moli; 10di yi pa lala, so yi wum li, o ni dih’ a vi, ka a yu’ saɣiŋgu ku mali tariga.
11Yɛtɔɣa yi tɔɣisi viɛnyɛliŋga, di ŋmanila salima zaɣ’ kpil’ shɛŋa bɛ ni zaŋ kpɛh’ anzinfa binyara ni.
12Nir’ yi wum yɛm saɣisigu, di ŋmanila salima nintua bee salima yɛri.
13Tuumba bɛn ʒe yim ŋmanila atam kpuɣibu saha sakuɣili din maai bɛ kpamba sani; bɛ chɛ ka bɛn tim ba suhuri maara.
14Ninvuɣ’ so ŋun nyu bara ni o ni ti pini ka bi ti li ŋmanila saa ni yi ku ka bi mi la.
15Nir’ yi zaŋ suɣilo doli naa, o ni ti saɣ’ o ni yɛl’ o shɛm, ka zilim’ balli ni tooi kabisi kɔba. 16A yi nya shiri, nyin’ dim’ li a kum tariga, a yi di li yaɣi, a ni ti li bahi.
17Di chani a ʒiʒiinikpee yiŋa waawaayili, di yi pa lala, o nyee ni ti nyɔn’ a, ka o ku lan bɔr’ a.
18Ninvuɣ’ so ŋun di ʒiri shɛhira jɛnd’ o kpee, dilan’ ŋmanila tɔbutuhiri’ guliŋguɣu bee takɔbi bee piɛm din dira.
19Nir’ yi niŋ ninvuɣ’ so ŋun bi ʒe yim naani a muɣisigu saha, di ŋmanila nyinvɔɣu bee napɔŋ din ka alaafee.
20Nir’ yi yiini yila niŋdi ŋun mali suhugarigu, di ŋmanila bɛ ni niŋ bilisitom pa yum ni la. Kaman binneembila ni be situra ni bee nɔyɛla ni be dari ni shɛm, lala ka suhugarigu dimdi daadam suhu ni.
21 Kum yi mal’ a dimnima, nyin’ tim’ ba bindirigu ka bɛ di, ka kɔnyuri yi mali ba, nyin’ tim’ ba kom ka bɛ nyu; 22dama di ŋmanila buɣim sala ka a zaŋ pa bɛ zuɣuri ni maa. Ka Yawɛ ni ti a di laara.
23Kaman saa pɔhim ni tahiri sakom na shɛm, lala ka nyaanzum tahiri suhuyiɣisili na.
24A yi be mɔpilli zuɣusaa larigi ni di so ni a mini yidaampaɣ’ so ŋun bɔri zabili pam laɣim be yil’ ni.
25Lahibali suŋ din yi tiŋgbɔn’ shɛl’ ni katiŋ’ na ŋmanila kɔnyuri ni yi wum nir’ ka o ti nya komahili la.
26Wuntizɔriba bɛn ti ninvuɣ’ biɛɣu soli ŋmanila kɔbilinini din bilisiri ko’ biɛɣu bee bɛ ni saɣim kɔbil’ shɛli kom.
27Di bi simdi ni nir’ di shiri pam bee m-bɔri jilima ti yaɣi.
28Ninvuɣ’ so ŋun ku tooi gbaag’ omaŋa ŋmanila bɛ ni kabi kpe gooni ni gili tin’ shɛli ni shɛm la.",https://www.bible.com/bible/2264/PRO.25.DBWDB
ŊAHA 26,"1Kaman paɣili ni bi simdi siɣili saha shɛm bee di ni bi simdi ni saa mi puri atam kpuɣibu saha shɛm, lala ka jilima bi simdi jɛrigu.
2Kaman karakɔhi ni kul daari yiɣiri gindi shɛm bee sakpaleensi ni yiɣiri shɛm, lala ka noli yɛlibu din bi simdi gba bi chani shɛli.
3Wɔhu simdila fiɛbiga, ka buŋ’ simdi langami, ka jɛra yaansi zuɣu mi simdi fiɛbiga.
4Jɛra yi bɔhi jɛrilim bɔhigu, nyin’ di garigi ba jɛrilim garigibu, di yi pa lala a gba ni leei jɛrigu.
5Garigim’ jɛra kaman bɛ jɛrilim ni simdi shɛm, di yi pa lala bɛ ni tɛhi ni bɛ mali yɛm.
6A yi zaŋ yɛtɔɣa talim jɛrigu, di ŋmanila a zaŋla sua ŋmaag’ a napɔŋ bahi ka bɔri yɛla.
7Gbarigu napɔna ni bi shihiri tiŋ’ shɛm, lala ka jɛrigu ŋahili gba be.
8A yi ti jɛrigu jilima, di ŋmanila a ni lo kuɣili niŋ kuɣilɔŋ ni la.
9Jɛrigu yi ŋahi ŋahili, di ŋmanila nir’ ni nyu dam kuli ka bɔri ni o ŋooi goo o nuu ni la.
10Ninvuɣ’ so ŋun bu jɛrigu ŋun gariti paa bee m-bu ŋun nyu dam kuli paa ŋmanila peentɔra ŋun tɔri sokam piɛma tiri ba dansi.
11 Baa ni yi gbuɣi, ka lan labi ti dir’ li shɛm la, lala ka jɛrigu labir’ o jɛrilim tuma ni.
12A nya ninvuɣ’ shɛb’ bɛn tɛhi ni bɛ mali yɛm la? Jɛra mali tahima pam gari ba.
13Vinnyaɣilana n-yɛra, “Gbuɣinli be sol’ ni, gbuɣinli be solɔɣu zuɣu.”
14Kaman chɛulɔnim’ ni kul gbibi punu ka di viini gindi shɛm la, lala ka vinnyaɣilan’ gba be o garo zuɣu.
15Vinnyaɣilan’ zaŋ o nuu tim saɣ’ ŋman’ ni, ka wumsim mal’ o pam ni o zaŋ li ti kpar’ o noli ni.
16Vinnyaɣilan’ tɛhiya ni o mali yɛm gari niriba ayopɔin bɛn ni tooi garigi yɛtɔɣa viɛnyɛliŋga.
17Ninvuɣ’ so ŋun zaŋ o nuu kpɛhi o kpee zabili ni ŋmanila ŋun gbaai ba’ so ŋun gariti tiba.
18Kaman yinyaa ni zaŋdi buɣim datɛhi labiri ka tɔri piɛma din mali lɔɣu shɛm la, 19lala n-nyɛ ninvuɣ’ so ŋun yɔhim o kpee ka yɛli, “N diɛmdimi.”
20Dari yi kani, buɣim ni kpi. Tikub’ yi kani, zabili ku beni.
21Kaman sala buɣim ni tahiri biisim na, ka dari chɛ ka buɣim diri shɛm, lala ka ninvuɣ’ so ŋun bɔri zabili chɛ ka zabili neera.
22Tikub’ yɛtɔɣa ŋmanila saɣibɔri nyaɣisili, di kul kpɛrila ninsal’ niŋgbuna puuni.
23Kaman bɛ ni yi dooi samafuu pa yaɣiri duɣu zuɣu shɛm la, lala n-nyɛ ninvuɣ’ so ŋun tɔɣisiri yɛtɔɣ’ viɛla o noli ni, ka zaɣ’ biɛɣu be o suhu ni.
24A dim’ ni tɔɣisi yɛtɔɣ’ maŋa ti a, amaa ka di lee nyɛla yɔhiŋ o suhu ni. 25A dim’ yi tɔɣisiri yɛtɔɣ’ viɛla, nyin’ di niŋ li yɛda, dama din chihira ayopɔin sɔɣi be di ni, 26hal o yi kul sɔɣ’ o jɛlinsi maa o bilikɔnsi yɛtɔɣa ni, dim’ maa ninvuɣ’ biɛtali ni bahi yi palo niriba ni.
27Ŋunkam gbi bɔɣili ni lu di ni, ka kuɣili ni marigi ŋun biligi li.
28Naŋgban’ shɛli din ŋmari ʒiri je di ni ŋmari ʒiri pari shɛb’ maa, ka naŋgbammalisim tahiri saɣiŋgu na.",https://www.bible.com/bible/2264/PRO.26.DBWDB
ŊAHA 27,"1 Miri ka a nyuri bara biɛɣuni zuɣu, dama a bi mi dabisili maa ni yɛn tahi yɛl’ shɛli na.
2Chɛ ka so m-paɣ’ a ka pa ni nyin’ yaag’ a noli paɣ’ amaŋa; chɛ ka sana m-paɣ’ a ka pa ni nyin’ paɣ’ amaŋa.
3Kuɣili tibisa, ka bihigu tibisa, amaa jɛrigu ni tahiri suhuyiɣisili shɛl’ na tibisi gari di zaa.
4Sujee nyɛla putɔɣu, ka suhuyiɣisili kɔŋ tim, amaa nyuli zabbu m-bie n-gari di zaa.
5A yi yi zahira kpahi nir’ zuɣu ni, di so ashilɔni yurilim.
6A zo yi ti a dansi di mali daliri, amaa a dim’ ŋun’ kul yɛn mɔɣisirila a kpariŋ bushɛm.
7Nir’ yi di n-tiɣi, o baɣa ka shiri ni, amaa kum yi mali nira, hal binshɛli din to gba nyaɣisimi.
8Nir’ yi kpe yɔɣu ka chɛ o yiŋa, di ŋmanila noombila n-kpe yɔɣu ka chɛ o tiɛɣu.
9Tulaale mini tulaalɛzim nyɛla din paligiri suhu, amaa yɛlimuɣisirili nyɛla din kabiri suhu.
10Miri ka a zaŋ a zo bee a ba zo bahi, ka miri ka a ti chaŋ a dɔɣira yiŋa a muɣisigu saha. A ʒiʒiinikpee ŋun be yoma so a mabihi bɛn be katiŋa.
11M bia, mali yɛm, ka chɛ ka n suhu piɛla, ka n ni tooi garigi ŋunkam galindi ma yɛtɔɣa.
12Bɛn mali yɛm yi nya ka barina kanna bɛ sɔɣirimi, amaa bɛn ka yɛm bɛn’ ni chaŋ ti kpe di ni n-di wahala.
13Ŋunkam zani sana nyaaŋa ka o paŋ binshɛli, yin’ deem’ dilan’ binyɛrigu, ŋunkam zaŋ binshɛli pa talima ka deei binshɛli ti tinzunnima, yin’ deemiy’ o ni zaŋ binshɛli pa talima maa.
14Ŋunkam daŋdi yiɣisibu asiba n-duhi o yee puhi o ʒiʒiinikpee, bɛ ni yɛli ni noli ka o yɛr’ maa.
15Paɣ’ so ŋun bɔri zabili pam ŋmanila saa ŋun kul yɔrita ka bi baara.
16A yi yɛn goog’ o, di ŋmanila pɔhim ka a yɛn gooi bee kpa’ kom ka a yɛn zaŋ kpib’ a nudirigu ni.
17Kurigu n-sahiri di kpee, ka ninsalinim’ gba nyari baŋsim tab’ sani.
18Ŋunkam maani fiig tia viɛnyɛliŋga ni di di wala; ka ŋunkam lihir’ o dana viɛnyɛla ni nya jilima.
19Kaman kom ni chɛ ka nir’ nyar’ o ninni shɛm la, lala ka ninsal’ suhu nyari di kpee.
20Kum mini kpiimba biɛhigu shee ni na ʒi n-tiɣi shɛm la, lala ka ninsal’ nina gba na ʒi n-tiɣi.
21Bɛ ni zaŋdi duɣu n-doori anzinfa, ka zaŋdi buɣim titali n-doori salima shɛm, lala ka bɛ buɣisiri ninsal’ gba o paɣibu ni.
22Bɛ yi zaŋ jɛrigu niŋ tol’ ni pahi bɛ ni yɛn to shɛli zuɣu n-zaŋ tiliga to o, di zaa yoli, bɛ ku tooi to jɛrilim yih’ o ni.
23Di simdi ni a baŋ a biŋkɔbbaligu daalaafee ni nyɛ shɛm, ka lihi a niɣi viɛnyɛliŋga; 24dama buni bi beni sahakam, ka nam zuɣupiligu mi kul ku beni ʒiɛmani kam ni. 25Mɔri yi ti naai, ka mɔ’ pala bili, di saha ka bɛ chɛri zoya ni mɔri sɔŋda. 26Piɛri ni ti a situra, ka a buhi mi yo a palo samli. 27A buhi bihim ni saɣ’ a min’ a yiŋnim’ bindirigu, ka dih’ a daba bɛn nyɛ paɣiba.",https://www.bible.com/bible/2264/PRO.27.DBWDB
ŊAHA 28,"1Ninvuɣ’ biɛri kul zɔrimi hal so yi bi kariti doli ba, amaa wuntizɔriba bɛn’ kul malila suhukpeeni kaman gbuɣinli la.
2Tiŋgbɔn shɛli din niriba taari duŋ, di malila zuɣulaan’ bɔbigu, amaa zuɣulaan’ so ŋun mali yɛm yi dira, binshɛlikam niŋdila viɛnyɛliŋga yuui.
3Tarim’ so ŋun nahind’ o tarim’ taba ŋmanila sa’ so ŋun mi n-ʒi bindira zaa chaŋ.
4Ninvuɣ’ shɛb’ bɛn bi doli zaligu paɣirila ninvuɣ’ biɛri, amaa ninvuɣ’ shɛb’ bɛn doli zaligu mini ba bi tuhira.
5Ninvuɣ’ biɛri bi mi din niŋ kamaata, amaa ninvuɣ’ shɛb’ bɛn jɛmdi Yawɛ bɛn’ mi li viɛnyɛliŋga.
6Nir’ yi nyɛ faralana ka o biɛhigu be tibi, di so ni o nyɛ bundana ka nyɛ bilikɔɣino o tuma ni.
7Bi’ shɛb’ bɛn doli zaligu nyɛla bɛn mali yɛm. Amaa bi’ shɛb’ bɛn zaŋ bɛmaŋ’ pahi pulaannim’ zuɣu nyɛla bɛn dihiri bɛ banim’ mini bɛ manim’ vi.
8Ninvuɣ’ so ŋun niŋ o kɔhimma nyɔri ti yaɣi ni o nya buni pam, o bɔri li zaanila ninvuɣ’ so ŋun niŋdi nandaamba nirilim.
9Nir’ yi zaɣisi zaligu dolibu, hal dilan’ wunsuhigu nyɛla din chihira.
10Ninvuɣ’ shɛb’ bɛn yɔhim wuntizɔriba kpɛhi zaɣ’ biɛɣu ni ni ti lu bɛmaŋmaŋ’ ni gbi bɔɣ’ shɛŋa ni. Amaa ninvuɣ’ shɛb’ bɛn ka galimi ni ti nya laara din viɛla.
11Bundana tɛhiya ni o mali yɛm omaŋ’ duhibu ni, amaa faralan’ ŋun mali fahim ni nya li o biɛhigu ni.
12Wuntizɔriba yi di nasara, niriba malila suhupiɛlli pam, amaa ninvuɣ’ biɛri yi di nasara, niriba sɔɣirimi. 13Ŋunkam sɔɣi zaɣ’ biɛɣu ku tɔŋ, amaa ŋunkam yihi li palɔni, ka zaɣisi li ni nya nambɔzɔbo.
14Ninvuɣ’ so ŋun zɔri Yawɛ sahakam mali alibarika, amaa ninvuɣ’ so ŋun suhu kpɛma ni nya mbusim.
15Na’ so ŋun nyɛ putɔɣulana yi su tarimba, o ŋmanila gbuɣinli ŋun ŋumda bee jɛŋgbini ŋun yiɣina ni o gbaai so.
16Na’ so ŋun ka tɛhi’ zilima nyɛla putɔɣulana ŋun niŋdi niriba fitiina, amaa ninvuɣ’ so ŋun je zalinsi bini ni mali nyɛvili wɔɣinli.
17Ninvuɣ’ so yi ku o kpee, yin’ chɛ ka ŋun ku o kpee maa kul dari ginda hal ti kpi; ka di chɛliya ka so sɔŋ o.
18Ŋun doli yɛlimaŋli soli ni tiligi, amaa ŋun doli bilikɔnsi soli ni ti lu bɔɣili ni.
19Ŋun kɔra, o ni mali bindirigu pam, amaa ŋun doli binshɛŋa din ka buchi, fara ni gbaag’ o pam.
20Ninvuɣ’ shɛb’ bɛn ʒe yim ni nya alibarika pam, amaa ninvuɣ’ so ŋun bɔri ni o nya buni yomyom ku yi tibidarigibo ni.
21Niriba gaŋbu bi viɛla, amaa bindirigu biɛla zuɣu ni tooi chɛ ka nir’ tum gala.
22Shimilan’ bɔri ni o nyala buni yomyom, ka bi mi ni ashaara nyɛla din yɛn kana ka biɛhiŋ kani.
23Ŋunkam kpahi nir’ zuɣu ni, di nyaaŋa o ni nya yurilim dilan’ sani n-gari ninvuɣ’ so ŋun zaŋ naŋgbammalisim yɛtɔɣa tɔɣis’ o.
24Ŋunkam zu o ba bee o ma binshɛli ka yɛli ni di pala zaɣ’ biɛɣu, dilan’ nyɛla ŋun pahi ninvuɣ’ kuriba ni.
25Diribarilimlan’ nyɛla ŋun bɔri zabili, amaa ŋunkam niŋ Yawɛ naani ni tɔŋ.
26Ninvuɣ’ shɛb’ bɛn nini tiɣi bɛmaŋmaŋ’ yɛm nyɛla jɛra, amaa ninvuɣ’ shɛb’ bɛn doli yɛm soli ni yi barina ni.
27Ŋunkam tiri nandaamba pini, shɛli ku poog’ o, amaa ŋunkam lab’ o nini kpaŋa, noli ni di o.
28Ninvuɣ’ biɛri yi di nasara, niriba zɔrimi sɔɣira, amaa bɛ yi ti lan kani, wuntizɔriba zoorimi pahi.",https://www.bible.com/bible/2264/PRO.28.DBWDB
ŊAHA 29,"1Bɛ yi kul saɣisiri nira, ka o kul niŋdi tipawumli, o ni ti kabisi yim ka ku lan tooi tib’ kpaŋ.
2Wuntizɔriba yi diri nam, niriba malila suhupiɛlli, amaa ninvuɣ’ biɛri yi su fukumsi, niriba fabindimi.
3Bi’ so ŋun bɔri yɛm, o tirila o ba bee o ma suhupiɛlli, amaa ŋun doli pagɔra ni bahi o buni yoli.
4Na’ so ŋun doli zaligu soli, o tiŋ’ ni mali suhudoo, amaa na’ so ŋun yu liɣiri pam ni wurim’ o tiŋa.
5Ŋunkam paɣir’ o ʒiʒiinikpee ti yaɣi nyɛla ŋun bariti o ʒiʒiinikpee maa zana.
6Ninvuɣ’ biɛri biriginsim puuni zana m-beni, amaa wuntizɔriba bɛn’ yiinila yila, ka mali suhupiɛlli.
7Wuntizɔriba mi nandaamba yɛlimaŋli ni nyɛ shɛli, ninvuɣ’ biɛri bɛn’ ka lala tɛhi’ zilima.
8Ansarisimaaniba wurindila tiŋa, amaa yɛnnim’ bɛn’ maarila niriba suhuri.
9Yɛndan’ yi tahi jɛra ʒiishee, vuri yɔbu mini ansarisi ku mali tariga.
10Ninvuɣ’ shɛb’ bɛn kuri niriba chihiri bɛn ka taali, bɛ nyɛla bɛn bɔri ni bɛ ku ninvuɣ’ shɛb’ bɛn biɛhigu tuhi.
11Jɛrigu n-yihiri suhuyiɣisili palo ni. Amaa yɛndan’ ŋun kul gbib’ li la baalim.
12Naa yi wumdi ʒiri yɛtɔɣa, o kpamba zaa yɛn nyɛla ninvuɣ’ biɛri.
13Tarim’ mini ŋun nahindi niriba zaa malila bin’ yini, Yawɛ n-nyɛ ŋun chɛ ka bɛ zaa nina ne.
14Naa yi doli zaligu soli n-kariti nandaamba saria, o nam ni zani yuui.
15Fiɛbiga mini zuɣu ni kpahibu nyɛla din tiri yɛm, amaa bɛ ni chɛ bi’ so bahi, dihirila o ma vi.
16Ninvuɣ’ biɛri yi nya yaa, biriginsim pahirimi, amaa wuntizɔriba ni nya bɛ lubu.
17Saɣisim’ a bihi, ka bɛ ti a vuhim, ka ti a suhupiɛlli.
18Anabitali yɛtɔɣa yi ka luɣ’ shɛli nimaani nim’ baɣa ka shɛl’ ni, amaa ninvuɣ’ shɛb’ bɛn doli zaligu mali suhupiɛlli.
19Bɛ bi mali noli ni yɛtɔɣa kɔŋko saɣisiri tumtumdiba, dama hal bɛ yi kul baŋ a ni yɛli shɛm, bɛ baɣa ku bɛ di ni.
20A nya ninvuɣ’ so ŋun tɔɣisiri yɛtɔɣa yomyom? Jɛrigu mali tahima gari dilana.
21Bɛ yi pooi dabili o bilim ni, di bahigu ti ku viɛla.
22Suhuyiɣisililan’ nyɛla ŋun tahiri zabili na, ka suhuyiɣisili pam tahiri biriginsim pam na.
23Nir’ karimbaani n-tahir’ o filiŋ na, amaa ŋun siɣisir’ omaŋ’ ni nya jilima.
24Ŋun zaŋ omaŋ’ tabili tayiɣa je omaŋmaŋ’ nyɛvili; o yi wumdi niriba ni yɛri zaɣ’ biɛ’ shɛli din yɛn niŋ tayiɣ’ maa, amaa ka o bi viir’ o gbini.
25Nir’ yi zɔri o taba dabiɛm, di nyɛla zana, amaa ninvuɣ’ so ŋun niŋ Yawɛ naani ni yi yɛla ni.
26Niriba pam bɔri ni naa yuri ba, amaa Yawɛ sani ka nir’ nyari din niŋ kamaata.
27Wuntizɔriba je ninvuɣ’ biɛri yɛlli, ka ninvuɣ’ biɛri gba je wuntizɔriba yɛlli.",https://www.bible.com/bible/2264/PRO.29.DBWDB
ŊAHA 30,"Agur yɛtɔɣa
1Jake bia Agur yɛtɔɣ’ kpɛma m-bɔŋɔ.
Di nyɛla anabitali yɛtɔɣa.
Doo maa ni daa yɛli Itiɛl mini Ukal shɛm m-bɔŋɔ:
Naawuni, n gbarigiya, Naawuni, n gbarigiya;
wula ka n yɛn niŋ di nasara?
2Biɛhiŋ kani, n jɛrigiya pam ni bɛ boli ma daadam.
N ka daadam tɛhi’ zilima.
3N daa bi bɔhim yɛm bee
m-mi ŋun be kasi ŋɔ ni nyɛ so.
4Ŋuni n-na mi n-chaŋ alizanda ni ka labina?
Ŋuni n-na mi n-gbaai pɔhim niŋ o nuu ni?
Ŋuni n-na mi n-zaŋ kom guri chinchin’ ni?
Ka ŋuni n-na mi n-zali dunia tintarisi zaa?
Dilan’ yuli lee booni bɔ?
Ka dilan’ bia yuli lee booni bɔ?
A yi mi, nyin’ yɛlima!
5“Naawuni yɛligu kam nyɛla yɛlimaŋli, o nyɛla nyɔtaɣirigu n-taɣiri ninvuɣ’ shɛb’ bɛn kpe o yuli. 6Miri ka a pahi shɛli o yɛligu zuɣu, di yi pa lala o ni kpah’ a zuɣu ni, ka di wuhi ni a nyɛla ʒirilana.”
Ŋaha shɛŋa din pahi
7Bin’ ayi ka n suhir’ a ni a ti ma li pɔi ka n naanyi kpi. 8Yihim’ ʒiri mini yɔhiŋ n kɔbili ni. Di chɛ ka n nyɛ faralana bee bundana. Tim’ ma bindir’ shɛli din ni saɣi ma. 9Di yi pa lala, n ni di n-tiɣi ka zaɣis’ a ka bɔhi, “Ŋuni n-lee nyɛ Yawɛ.” Bee n yi nyɛ faralana n ni zu, ka di zuɣu chɛ ka n ta n Naawuni yuli daɣiri.
10Miri ka a fiɣisi dabili o dan’ sani, di yi niŋ lala dabili maa ni tu a, ka a leei ŋun mali taali.
11Ninvuɣ’ shɛb’ beni n-yɛri noli tiri bɛ banima, ka bi paɣiri bɛ manima.
12Ninvuɣ’ shɛb’ beni ka bɛ nini tiɣi bɛmaŋ’ kasitali, amaa ka lee bi yi bɛ daɣiri ni.
13Ninvuɣ’ shɛb’ beni n-tɛhi ni bɛ nyɛla ninvuɣ’ suma, hal ka tɛhi ni bɛ nyɛla ninvuɣ’ suma ti yaɣi.
14Ninvuɣ’ shɛb’ beni ka bɛ nyina ŋmanila takɔbiri, ka ŋmani suhi, bɛ bɔri ni bɛ ku faranim’ dunia ni, ka bɔri ni bɛ ku nandaamba daadamnim’ sunsuuni.
15Dandiɛɣu n-daa mali o bipuɣinsi ayi, ka bɛ kuhiri yɛra, “Tim’ ti, tim’ ti.” Bina pam beni n-nyɛ din bi tiɣira. Di puuni diba anahi din kpɛm’ pam n-nyɛ:
16kpiimba biɛhigu shee
mini paɣiŋoo
ni tiŋgbani din bi nyuri kom tiɣira
ni buɣim din na ʒi n-yɛli, “Di saɣiya”.
17Bi’ so ŋun mal’ o ba ansarisi ka ʒiɛm’ o ma, ka zaɣis’ o noli,
vinvamli ni kahiŋkɔri ni kpuɣ’ o chaŋ ka juri ti di o.
18Bina anahi yɛla n-niŋ ma alahiziba pam,
19Dina n-nyɛ tɔrili ŋun yiɣiri zuɣusaa ŋɔ
mini tinvurigu ni chani shɛm tampiŋ zuɣu,
ni ŋariŋ din be teeku bulli ni biɛhigu ni nyɛ shɛm
ni doo mini paɣa tab’ laɣimbu yɛla.
20Paɣ’ zinalan’ biɛhigu ni nyɛ shɛm m-bɔŋɔ: O dirimi ka nyɛh’ o noli ka yɛli, “M bi tum gala.”
21Bina anahi m-beni damdi dunia ŋɔ, ka di ku tooi deei li. Dina n-nyɛ:
22Dabili yi di nam
ni jɛrigu yi di nti yaɣi
23ni bɛ ni je paɣ’ so yi kuli doo
ni dab’ paɣisarili ŋun zan’ o lana ŋun nyɛ paɣa zaani.
24Bina anahi m-be dunia ni ka nyɛ bɛn pɔra,
amaa ka lee mali yɛm pam.
25Chɛrili nyɛla bɛn ka yaa,
amaa bɛ nyari bindirigu diri siɣili saha.
26Tiŋbunsi nyɛla bɛn ka yiko,
amaa bɛ maani bɛ biɛhigu shee la kuɣa ni.
27Toli nyɛla bɛn ka naa,
amaa bɛ nyɛla bɛn doli tab’ chana sariasaria.
28Nir’ ni tooi gbaai baandɔɣu niŋ o nuu ni,
amaa o bela nanim’ yinsi.
29Bina anahi n-nyɛ bɛn gamdi giŋgaani bɛ biɛhigu ni.
30Dina n-nyɛ gbuɣinli ŋun nyɛ ŋun mali kpiɔŋ pam
mɔɣu ni biŋkɔbiri ni ka bi zɔri so dabiɛm ŋɔ
31mini nolɔɣu ŋun cheena ni bulaa
ni na’ so ŋun be o niriba tooni gamdi giŋgaani.
32A yi di nyɛla jɛrigu ŋun duhir’ amaŋa
bee a yi di lɔrila zaɣ’ biɛɣu,
nyin’ zaŋm’ a nuu pɔb’ a noli; 33dama kaman nir’ ni kahim bihim
ka bihikpam yirina shɛm ni
nir’ ni yi ŋmahim nyee pam ka ʒim yirina shɛm,
lala ka suhuyiɣisili pam gba tahiri zabili na.",https://www.bible.com/bible/2264/PRO.30.DBWDB
ŊAHA 31,"Naa Saɣisibu
1Naa Lɛmuɛl yɛtɔɣa, din nyɛ o ma ni daa wuh’ o anabitali yɛtɔɣ’ shɛli. 2Aai, m bia! Aai, m pul’ ni bia! Aai, n nɔpoli bia! 3Miri ka a zaŋ a yaa ti paɣiba, a mi di zaŋ a soya ti bɛn kuri nanima. 4Lɛmuɛl, wumma, di bi simdi ni nanim’ nyuri wain bee ka nanim’ chɛ ka bɛ kɔre be dam din kpɛm’ nyubu ni. 5Di yi pa lala bɛ ni nyuli kuli, ka tam zaligu yɛla, ka mɔŋ ninvuɣ’ shɛb’ bɛn be muɣisigu ni zaa yɛlimaŋli. 6Zaŋmi dam din kpɛma n-ti ninvuɣ’ so ŋun yɛn kpi, ka zaŋ wain ti ninvuɣ’ shɛb’ bɛn be nandahima pam ni, 7ka bɛ nyu li ka tam bɛ fara yɛla, ka ku lan teei bɛ suhugarigu yɛla.
8Zanimi ninvuɣ’ shɛb’ bɛn ku tooi tɔɣisi yɛtɔɣa zaani n-tɔɣisi bɛ yɛtɔɣa ti ba. Zabimi bɛn ka yaa yɛlimaŋli zuɣu. 9Yɛlim’ din beni, karimi saria ni wuntizɔbo. Zabimi faranim’ mini nandaamba yɛlimaŋli zuɣu.
Paɣ’ so ŋun nyɛ paɣ’ maŋli
10Ŋuni n-lee ni tooi nya paɣ’ so ŋun nyɛ yidaampaɣ’ maŋli? O gari salima.
11O yidan’ niŋ o naani o suhu ni, ka shɛli ku poog’ o yidana maa.
12O niŋdila o yidana din viɛla o biɛhigu ni zaa, ka pa ni zaɣ’ biɛɣu.
13O nyɛla ŋun bɔri piɛri kɔbiri mini gumdi shee, ka zaŋ o nuhi tumdi tuma ni o suhu zaa.
14O ŋmanila kɔhigɔriba ŋarima; o ʒir’ o bindirigu yirila katiŋ’ na.
15O daŋdila yiɣisibu di ni na bi neei saha shɛli n-niŋdi bindirigu tir’ o yiŋnima, ka tir’ o tumtumdiba bɛn nyɛ bipuɣinsi tuma.
16O zahindila puu pɔi ka naanyi da li. O zaŋdila o ni tum tuma nya laɣ’ shɛli n-ko wain tihi puu.
17O nyɛla ŋun mali kpiɔŋ, ka kpaŋsir’ o bɔɣiri n-tumdi kpiɔŋ tuma.
18O mi ni o daguya mali nyɔri, o firila bi kpiri yuŋ.
19O gbibila gummua o nuu ni, ka mali o nubihi wahiri jɛni.
20O tiri nandaamba pina, ka tiri bɛn ka pina.
21Wari yi beni o suhu bi zɔhiri o yiŋnim’ zuɣu, dama o yiŋnim’ zaa yɛrila situr’ tibisa.
22O wuɣir’ omaŋmaŋ’ garo bimpara. O situra nyɛla tampiɛl’ viɛlli mini tan’ ʒiɛkpeein.
23Sokam mi o yidana tiŋ’ maa dunɔdaya gbini, ka o mini tiŋgbɔŋ maa ni kpamba laɣindi ʒiina.
24O shɛrila tan’ piɛla binyɛra kɔhira, ka maani shɛlɔriti kɔhiri kɔhigɔriba zuɣu.
25Kpiɔŋ mini jilima n-nyɛ o situra, o suhu bi zɔhiri saha shɛŋa din kanna zuɣu.
26O yaar’ o noli n-tɔɣisiri yɛm yɛtɔɣa, ka nirilim niŋbu wuhibu be o noli ni.
27O gbib’ o yiŋnim’ viɛnyɛliŋga; o pala vinnyaɣilana.
28O bihi ni yiɣisi paɣ’ o ka o yidan’ gba paɣ’ o yɛli,
29“Paɣiba pam tum din viɛla, amaa nyini n-gari bɛ zaa.”
30Nɛma nyaɣinyaɣi nyɛla yɔhiŋ, ka viɛlim nyɛ din naara, amaa paɣ’ so ŋun zɔri Yawɛ n-nyɛ ŋun simdi paɣibu.
31Tim’ o o nuhi tuma tarili, ka chɛ ka o tuma paɣ’ o tiŋ’ maa dunɔdaya ni.",https://www.bible.com/bible/2264/PRO.31.DBWDB
WAAZUYIHIRA PILIGU,"PILIGU
Waazuyihira litaafi ŋɔ malila “biɛhigu soli baŋda” tɛha. O nyɛla ninvuɣ’ so ŋun wuhiri ninsal’ nyɛvili ni nyɛ zaɣ’ jia ka mali yɛlimuɣisiri shɛŋa mini di daalahiziba yɛlimaŋtali kalinsi ni gbariginsim, ka yɛli di naabu ni, ni “Biɛhigu ka buchi.” O bi tooi baŋ Naawuni ŋun su ninsal’ ni ti yɛn be luɣ’ shɛli fukumsi ŋɔ soya. Amaa dimbɔŋɔ zaa yoli, o wuhiya ni niriba tummi tuma viɛnyɛliŋga n-di Naawuni ni tiri ba pin’ shɛŋa nyɔri pam.
Biɛhigu soli baŋda ni tɛhi shɛm pam bi tumdi tuma, ka lan tiri nir’ nandahima. Amaa litaafi ŋɔ ni be Naawuni Kundi ni ŋɔ wuhiya ni Naawuni Kundi yɛda niŋbu soli nyɛla din ni tooi nyaŋ zaɣ’ biɛɣu nyabu tɛha mini biɛhiŋ. Niriba pam ni nya bɛmaŋmaŋ’ Waazuyihira litaafi ŋɔ ni kaman diɣi ni la nyɛla din kpaŋsi ba ka bɛ baŋ ni Naawuni litaafi yini din wuhiri yɛla ŋɔ nyɛla din lan tiri tahima Naawuni sani din wuhiri ni biɛhigu mali gbinni.
Din be litaafi ŋɔ puuni
Ninsal’ nyɛvili mali daliri? 1.1—2.26
Ninsal’ biɛhigu yɛla 3.1—11.8
Naabu ni saɣisigu 11.9—12.8
Yɛla maa jia ŋmaabu 12.9-14",https://www.bible.com/bible/2264/ECC.INTRO1.DBWDB
WAAZUYIHIRA 1,"Dunia ni biɛhigu ka buchi
1Jɛrusalɛm Naa Dauda bia ŋun nyɛ karimba la yɛtɔɣa m-bɔŋɔ.
2Karimba maa yɛliya, Din ka buchi mi din ka buchinima; din kul ka buchi mi din ka buchinima! Di zaa shiri ka buchi. 3Ninsalinim’ ni tumdi shɛlikam dunia ŋɔ puuni, bɔ ka bɛ lee nyari di ni? 4Ʒiɛmana kanimina ka vuura, amaa dunia ŋɔ din kul ni beni sahakam. 5Wuntaŋ’ kul puhirimina n-chani ti lura, ka lan zɔri yomyom labiri o ni puhiri shɛli polo. 6Pɔhim ʒiɛri kparila nudirigu polo n-chaŋ gili hal ti paai nuzaa polo n-kul chani gindi hal ti paai di piligu shee yaha. 7Mɔɣa kom zɔri ti lurila teeku ni, amaa ka di bi paana. Kɔzɔrima maa ni zɔri yiri luɣ’ shɛŋa na, nimaani ka di na kul zɔri yirina. 8Binshɛɣukam yɛla wumdi daadam ka di ka yɛtɔɣa. Nini bi nyari tiɣira, ka tibili mi bi wumdi tiɣira. 9Din daa pun beni na kul ni beni. Ka din daa pun niŋ mi na kul ni niŋda. Binshɛli kani n-nyɛ bin’ palli dunia ŋɔ ni. 10Ka bee binshɛli beni, ka bɛ ni yɛli, “Nyamiya, bini ŋɔ din’ nyɛla bin’ palli?” Di nyɛla binshɛli din pun beni hal ka bɛ na bi dɔɣi ti gba. 11Ninvuɣ’ shɛb’ bɛn daa pun be kurimbuni ha la, so bi lan teeri bɛ yɛla. Lala n-nyɛ li ka ninvuɣ’ shɛb’ bɛn ti yɛn doli ninvuɣ’ shɛb’ bɛn na yɛn yi dunia palo ŋɔ ni na nyaaŋa ti ku teei bɛ gba yɛla.
Waazuyihira ni kpahim baŋ binshɛŋa
12Man’ karimba ŋun nyɛ Izraɛlnim’ naa m-be Jɛrusalɛm ŋɔ 13daa ti lo nia n tɛha puuni ni n vihi baŋ binshɛɣukam din niŋdi dunia ni. Di nyɛla Naawuni ni zaŋ tuun’ shɛli ti daadamnim’ ka bɛ tumdi ka di tiri ba suhugarigu. 14N nyaya ka daadamnim’ ni tumdi shɛlikam dunia ŋɔ ni zaa nyɛla din ka buchi, ka ŋmanila nir’ yi zɔri doli pɔhim. 15Binshɛli din gɔŋ ku tooi lan teei tuhi; ka nir’ mi ku tooi yɛli binshɛli din kani yɛla.
16 Ka n daa yɛli n suhu ni, “M bo n-nya yɛm pam gari na’ shɛb’ bɛn pun daŋ n tooni ʒini Jɛrusalɛm ŋɔ zaa; ka kpahim baŋ yɛla pam yɛm mini baŋsim puuni.” 17N lan kpahim baŋ yɛm mini jɛrilim ni yinyatali ni nyɛ shɛm; ka nya ka di ŋmanila nir’ yi zɔri doli pɔhim. 18N kpahimya nya ka ninvuɣ’ shɛb’ bɛn bɔri yɛm pam nyɛla bɛn mali suhuyiɣisili. Ka ninvuɣ’ shɛb’ bɛn mi bɔri baŋsim pam nyɛla bɛn mali suhugarigu.",https://www.bible.com/bible/2264/ECC.1.DBWDB
WAAZUYIHIRA 2,"1Ka n daa lo nia ni n niŋ din ni ti ma nyaɣisim. Amaa ka di gba nyɛla din ka buchi. 2Ka n daa yɛli, “Lari nyɛla jɛrilim, ka nyaɣisim bɔbu mi nyɛla din ka buchi.” 3N daa loya n yɛm puuni ni n nyu dam n-nya suhupiɛlli, ka tum jɛrilim; ka yɛm daa kul be n tɛha ni. N daa tɛhiya ni di ni simdi ni nir’ zaŋ o dunia ŋɔ yili saha biɛla ŋɔ tum tuun’ shɛli m-bala.
4 N daa tum tuun’ kara. N daa me yiya, ka ko wain tihi puri. 5N daa ko ʒiɛri puri mini tihi puri, ka tiwala balibu kam tihi be di ni. 6Ka n daa gbi mɔɣa ŋ-ŋɔŋdi di kom yɔɣiri li. 7 N daa da daba bɛn nyɛ dɔbba mini paɣiba, ka bɛ daa dɔɣi daba n yiŋ’ puuni. Ka n daa lan mali niɣi mini piɛri ni buhi gari ninvuɣ’ shɛb’ bɛn zaa daa daŋ n tooni be Jɛrusalɛm. 8 N daa laɣisi anzinfa mini salima ni nanim’ azichi na ti puli, ka su tiŋgbana. N daa mali baansi bɛn nyɛ dɔbba mini paɣiba; ka daa mali mamanim’ pam n-di niŋgbuŋ nyaɣisim.
9 N daa niŋ ninvuɣ’ titali gari ninvuɣ’ shɛb’ bɛn zaa daa pun daŋ n tooni di Jɛrusalɛm, ka daa lan mali yɛm pam. 10N daa nya n suhu ni kul bɔri shɛlikam. N daa bi zaɣisi n suhu ni kul bɔri nyaɣisim shɛlikam. N daa nyu bara n ni tum nya shɛli zuɣu. N tuma laara zaa ni daa nyɛ shɛli m-bala. 11Di saha ka n daa tɛhi n ni daa tum shɛlikam zaa yɛla ni n ni daa kpaŋ mmaŋ’ shɛm niŋ li, ka di zaa kul nyɛla din ka buchi. Di ŋmanila nir’ yi zɔri doli pɔhim, ka binshɛli ka dunia ŋɔ ni mali buchi. 12Dama, naa kul ni tumla na’ shɛb’ bɛn pun daŋ o tooni ni tum shɛli.
Di saha ka n daa tɛhi yɛm mini biɛri yoli ni jɛrilim yɛla. 13Di nyaaŋa ka n daa baŋ ni yɛm so jɛrilim kaman neesim ni so zibisim shɛm la. 14Yɛndaannim’ bela neesim ni, ka jɛra mi be zibisim ni. Amaa m mi ni yɛl’ yini n-ʒe n-guli bɛ zaa. 15Ka n daa yɛli n suhu ni, “Din yɛn niŋ ma, dina n-yɛn niŋ jɛra; ka bɔzuɣu ka di lee simdi ni m mali yɛm pam?” Ka n daa yɛli n suhu ni, “Dimbɔŋɔ gba nyɛla din ka buchi.” 16So bi yɛn teeri yɛndana bee jɛrigu yɛla sahakam; dama saha shɛli kanna ka bɛ ni ti tam bɛ zaa yɛla, dama bɔzuɣu ka yɛnnim’ mini jɛra zaa yɛn kpi kpiri yini? 17Dinzuɣu ka n nyee nyɔni biɛhigu, dama binshɛlikam din niŋdi dunia ŋɔ ni nyɛla din tiri ma suhugarigu, dinzuɣu di zaa nyɛla din ka buchi, ka ŋmani nir’ yi zɔri doli pɔhim.
18N nyee nyɔni n ni niŋ wahala nya shɛlikam zaa dunia ŋɔ ni, dama m mi ni n yɛn chɛ li zalila na’ shɛb’ bɛn yɛn doli n nyaaŋa. 19Di pa shɛli ka bɛ ti nyɛla yɛnnim’ bee jɛra, so n-ku tooi baŋ. Amaa bɛna nti yɛn su n ni zaŋ n yɛm niŋ wahala nya shɛlikam dunia ŋɔ ni ŋɔ. Dimbɔŋɔ gba nyɛla din ka buchi. 20Di saha ka n daa yolitim zaŋ chaŋ n ni niŋ wahala nya shɛlikam dunia ŋɔ ni maa polo. 21Dama shɛlini so mi n-zaŋ yɛm mini baŋsim ni tuumbaŋsim yɛm tum nya shɛli, ka ti chɛ li tila ŋun bi di di wahala ni o di di nyaɣisim. Dimbɔŋɔ gba nyɛla din ka buchi ni zaɣ’ biɛɣu. 22Ninsal’ ni tumdi tuma ka niŋdi wahala dunia ŋɔ ni m-bɔri ni o nya shɛli maa buchi lee nyɛla dini? 23 Ninsal’ dunia ŋɔ yili biɛhigu zaa puuni, o tuma zaa nyɛla din tir’ o biɛrim mini suhugarigu, hal ka o bi tooi vuhir’ o yubu yuŋ gba. Dimbɔŋɔ gba nyɛla din ka buchi.
24 Ninsal’ ni kul ni niŋ shɛli nyɛla o di ka nyu, ka di o tuma nyaɣisim. N nyaya ka dimbɔŋɔ gba nyɛla din yi Naawuni sanna. 25Dama di yi pa o zuɣu, ŋuni n-lee ni tooi nya n-di bee n-di o tuma nyaɣisim? 26 Dama Naawuni nini ni tiɣi so, o tiri dilan’ yɛm mini baŋsim ni suhupiɛlli, amaa ka chɛ ka alahichilana ŋun’ tumdimi laɣisiri sɔŋdi ni ŋun’ Naawuni ti zaŋ li ti o nini ni tiɣi ninvuɣ’ so. Dimbɔŋɔ gba nyɛla din ka buchi, ka lan ŋmani nir’ yi zɔri doli pɔhim.",https://www.bible.com/bible/2264/ECC.2.DBWDB
WAAZUYIHIRA 3,"Binshɛɣukam mali di saha
1Binshɛɣukam mali saha, ka yɛl’ shɛlikam din niŋdi dunia ŋɔ ni malila di niŋbu saha.
2Dɔɣibu saha beni,
ka kpibu saha beni.
Biribu saha beni,
ka bɛ ni biri binshɛli
sib’ bahi saha beni.
3Kubu saha beni,
ka tibbu saha beni.
Daai luhi saha beni,
ka me n-zali saha beni.
4Kumsi saha beni,
ka lari saha beni.
Fabila saha beni,
ka waa wabu saha beni.
5Kuɣa wurim bahi saha beni,
ka kuɣa laɣisi sɔŋ saha beni.
Tab’ nuhi tibu saha beni,
ka tab’ nuhi tibu ni kani
saha shɛli beni.
6Bɔbu saha beni,
ka kɔŋbu saha beni.
Gbibbu saha beni,
ka zaŋ bahi saha beni.
7Cheebu saha beni,
ka shɛbu saha beni.
Shinibu saha beni,
ka tɔɣisibu saha beni.
8Yurilim saha beni,
ka jɛlinsi saha beni.
Tɔbu tuhibu saha beni,
ka tɔbu tuhibu ni kani
saha shɛli beni.
9Bimbɔ ka tumtumdiba lee nyari bɛ tuma puuni? 10N nya Naawuni ni zaŋ tuun’ shɛli ti sokam ni o tum. 11O chɛ ka binshɛɣukam mali di saha; ka din pahi nyɛla, o chɛ ka ti mi din pun niŋ, din saha gari mini din na yɛn niŋ dahin’ shɛli ha yɛla. Amaa ka ti lee ku tooi baŋ ŋun’ Naawuni ni pun niŋ shɛm kurimbuni ha ni o ni yɛn niŋ shɛm di bahigu ni. 12M mi ni di ni simdi ni daadamnim’ niŋ shɛli nyɛla bɛ mali suhupiɛlli, ka di nyaɣisim hal ni bɛ nyɛviya tariga. 13Din pahi nyɛla sokam dim’ ka nyuma, ka diri bɛ tuma nyaɣisim. Di nyɛla Naawuni pini.
14M mi ni Naawuni ni tum shɛlikam kul ni beni sahakam. So ku tooi zaŋ shɛli pahi di ni bee n-yihi shɛli di ni. Naawuni n-tum lala ni di chɛ ka sokam zaa zo o. 15Binshɛɣukam din beni nyɛla din pun beni, ka din yɛn beni nyɛla din pun beni. Naawuni n-nyɛ ŋun mi din pun gari yɛla.
Niriba ni bi doli din tuhi dunia ni shɛm
16Din pahi nyɛla dunia ŋɔ ni, n nyaya ka zaligu dolibu ni be shɛli ninvuɣ’ biɛtali bela nimaani; ka lan nya ka wuntitali ni be shɛli ninvuɣ’ biɛtali lan bela nimaani gba. 17Ka n yɛli n suhu ni, Naawuni ni ti kari wuntizɔriba mini ninvuɣ’ biɛri saria, dama o zali yɛlli kam mini tuuni kam saha. 18Ka n yɛli n suhu ni zaŋ chaŋ ninsalinim’ polo, Naawuni buɣisiri ba mi ni o wuhi ni ninsalinim’ ŋmanila biŋkɔbiri. 19Dama din yɛn niŋ ninsalinima, dina n-yɛn niŋ biŋkɔbiri gba. Ninsalinim’ kpirimi ka biŋkɔbiri gba kpira. Vuhim yini ka bɛ zaa mali. Ka ninsal’ bi so biŋkɔbigu. Dimbɔŋɔ zaa nyɛla din ka buchi. 20Ninsalinim’ mini biŋkɔbiri zaa kunila luɣ’ yini, taŋkpaɣu ni ka bɛ yina, ka bɛ zaa lan yɛn labila taŋkpaɣu maa ni yaha. 21Ŋuni n-lee ni tooi baŋ ni ninsal’ shia durila zuɣusaa, ka biŋkɔbigu shia siɣiri tiŋgban’ ni? 22Dinzuɣu n nyaya ka binshɛli kani n-so m-pahila di simdi ni ninsalinim’ mini biŋkɔbiri zaa di bɛ tuma nyɔri, bɛ tarili m-bala. Dama ŋuni n-lee ni ti tooi zaŋ ba labisina ka bɛ ti nya din yɛn be bɛ kalinsi nyaaŋa?",https://www.bible.com/bible/2264/ECC.3.DBWDB
WAAZUYIHIRA 4,"1N daa lan nya nahiŋgu shɛŋa din be dunia ŋɔ ni. N daa nya ninvuɣ’ shɛb’ bɛn nyari nahiŋgu maa ni kumdi shɛm, ka ka ŋun goori ba. Ninvuɣ’ shɛb’ bɛn daa nahindi ba maa daa mali yiko pam, dinzuɣu ka bɛ daa ka ŋun ni gooi ba maa. 2Ka n daa tɛhi ni ninvuɣ’ shɛb’ bɛn pun kpi la mali zuɣusuŋ gari ninvuɣ’ shɛb’ bɛn na be bɛ nyɛviya ni. 3Amaa bɛn so bɛ zaa nyɛla bɛ ni bi dɔɣi shɛb’ ka bɛ nini nya ninvuɣ’ biɛtali tuma din tumdi dunia ŋɔ ni la.
4Ka n daa lan nya ka ninsalinim’ tuma mini bɛ baŋsim puuni, bɛ zabirila tab’ nyuli. Dimbɔŋɔ gba nyɛla din ka buchi, di ŋmanila nir’ ŋun zɔri doli pɔhim. 5Jɛra n-zaŋdi bɛ nuhi taɣindi tab’ ʒiya, ka chɛ ka kum kuri ba. 6Dinzuɣu nir’ yi nya biɛla diri ka mali suhudoo, di so ni o niŋ wahala nya pam. Di ŋmanila nir’ ŋun zɔri doli pɔhim.
7Ka n lan nya shɛli dunia ni, ka di gba nyɛla din ka buchi. 8Nyama, ninvuɣ’ so n-daa beni m-be o ko. O daa ka bihi bee mabihi, ka nyɛ ŋun tumdi tuma ka bi vuhira, amaa ka o nini bi tiɣir’ o ni mali shɛli. Ka o daa bɔhi, “Ŋuni n-lee ni tumdi pam ka bi diri di nyaɣisim?” Dimbɔŋɔ gba nyɛla din ka buchi, ka lan tiri suhugarigu.
9Niriba ayi laɣim be so ninvuɣ’ yino, dama bɛ ni tooi tum bɛ tuma viɛnyɛliŋga. 10Bɛ ni yino yi lu, ŋun’ la ni yiɣis’ o zali. Amaa mbusim be ninvuɣ’ so ŋun be o ko zuɣu. O yi lu, o ka ŋun ni yiɣis’ o zali. 11Niriba ayi yi do n-tab’ taba, bɛ ni ni tula, amaa nir’ yi do o ko, wula ka o yɛn niŋ ka o ni tula? 12Niriba ayi yi vara, bɛ ni yino ni luh’ o kpee, amaa niriba ayi ni tooi luhi ninvuɣ’ yino. Mih’ ata gabiga bi chihiri yom.
13Nachimbil’ so ŋun nyɛ faralana ka mali yɛm, o so ninvuɣ’ kurigu ŋun nyɛ naa, ka nyɛ jɛrigu ŋun ku saɣi deei saɣisigu. 14Bɛ ni tooi dɔɣi nabia ka o nyɛla faralana, amaa o ni tooi yi sarika ni na ti di nam. 15N nyaya ka sokam bɛn be dunia ŋɔ ni zaa dolila nachimbil’ so ŋun di nam zani naa zaani. 16Di pa shɛli o ni di n-su shɛb’ kalinli ku mali tariga, amaa bɛn doli nyaaŋa na nini ku tiɣ’ o. Yɛlimaŋli dimbɔŋɔ gba nyɛla din ka buchi, ka ŋmanila nir’ ŋun zɔri doli pɔhim.",https://www.bible.com/bible/2264/ECC.4.DBWDB
WAAZUYIHIRA 5,"Miri ka a bo yomyom lo alikauli
1A yi yɛn kpe Naawuni jɛmbu duu, nyin’ lum’ o sizuura. A yi vu m-miri ti wum, di so jɛra ni maani sara shɛli, dama bɛ bi mi bɛ ni yɛn niŋ shɛm chɛ zaɣ’ biɛɣu tumbu. 2Di bo yomyom yaag’ a noli bee n-jiɣ’ a suhu ni n-yɛli yɛtɔɣ’ shɛli Naawuni tooni, dama Naawuni bela alizanda ni, ka a mi be dunia ŋɔ ni; dinzuɣu chɛ ka a yɛtɔɣa pɔra. 3Suhubɔhibo yi mali nira, di chɛrimi ka o zahindi zahima. Ka jɛrigu mi mali yɛtɔɣ’ gbaliŋ.
4 A yi lo Naawuni alikauli, nyin’ palimi li yomyom, dama o je jɛra yɛlli. Niŋm’ a ni lo alikauli ni a niŋ shɛli. 5A yi lo alikauli ka bi pal’ li, dindina a yi bi lo li, di so. 6Di chɛ ka a nol’ ni yɛtɔɣa kpɛh’ a alahichi ni. A mi miri ka a ti yɛli adiini karimba ni pa lala ka a di yɛli. Di chɛ ka Naawuni suhu yiɣisi bah’ a zuɣu a yɛtɔɣa zuɣu, ka o chɛ ka a tuma bahi yoli. 7Zahima pam zahimbu mini yɛtɔɣ’ gbaliŋ ka buchi, amaa zomiyala Naawuni.
Biɛhigu ka buchi
8Nam fukumsi yi nahindi tarimba ka bi niŋdi din tuhi, ka mɔŋ ba bɛ yɛlimaŋli soya, nyin’ di chɛ ka di gar’ a; dama tuma zuɣulan’ kam gba malila zuɣulana, ka ŋun nyɛ bɛ zaa mi zuɣulan’ gba beni.
9Sokam dirila tiŋgbani daatam, hal naa gba dirila tiŋgbani daatam anfaani.
10Ŋun yuri liɣiri, ku nya liɣiri tiɣi; ka ŋun yuri buni mi ku nya buni tiɣi. Dimbɔŋɔ gba nyɛla din ka buchi. 11Nir’ nyamma yi pahi, bɛn diri li gba pahirimi. Ka di nyɔri nyɛ dini ŋun su li sani m-pahila o nini n-kul yɛn nya li? 12Tumtumdiba yi di n-tiɣi bee bɛ yi bi di n-tiɣi, bɛ yi dɔni, bɛ gbihirimi pali bɛ nina, amaa bundana ŋun’ buni zuɣu chɛmi ka o gaani gom.
13N lan nya binshɛli din nyɛ zaɣ’ biɛɣu pam dunia ŋɔ ni. Niriba bɔri nyari liɣiri m-mal’ li sɔŋda, ka di mali ba barina.
14Ka yɛl’ biɛ’ shɛli ti kana ti ŋme n-ku li, hal ka bɛ ti bi chɛ shɛli zali bɛ bihi gba. 15 Ninsalinim’ ni yi bɛ manim’ puya ni na ni nuzaŋa shɛm, lala ka bɛ ti lan yɛn yi dunia ŋɔ ni ni nuzaŋa. Bɛ ti ku ʒi bɛ tuma binshɛli bɛ nuu ni yi. 16Dimbɔŋɔ gba nyɛla din nyɛ zaɣ’ biɛɣu pam. Bɛ ni daa kana shɛm, lala ka bɛ ti lan yɛn yi n-chaŋ. Ka nyɔ’ bɔ ka bɛ lee di bɛ ni tum tuun’ shɛŋa ti pɔhim maa ni? 17Ka din pahi nyɛla bɛ biɛhigu puuni zaa, bɛ bela zibisim ni n-dira ni suhuyiɣisili mini sujee, ka dɔriti gbaari ba.
18N ni nya ka shɛli viɛli m-bɔŋɔ: Di simdi ni ninsalinim’ diri ka nyura, ka di bɛ tuma zaa nyaɣisim dunia ŋɔ ni dabisa biɛla shɛli Naawuni ni ti ti ŋɔ puuni, dama ti tarili m-bala. 19Dinzuɣu Naawuni yi ti shɛb’ azichi mini nɛma, ka chɛ ka bɛ deei bɛ tarili n-di bɛ tuma nyaɣisim, Naawuni pini m-bala. 20Naawuni ni chɛ ka bɛ mali suhupiɛlli maa zuɣu, bɛ suhuri ku zɔhiri bɛ nyɛviya zuɣu.",https://www.bible.com/bible/2264/ECC.5.DBWDB
WAAZUYIHIRA 6,"1N nya yɛl’ biɛ’ shɛli dunia ŋɔ ni, ka di nyɛ din ʒi daadamnim’ zuɣu. 2Naawuni mi n-ti ninvuɣ’ shɛb azichi mini nɛma ni jilima, ka bɛ ni bɔri shɛlikam zaa shɛli bi poori ba, amaa ka o bi chɛ ka bɛ tooi diri di nyaɣisim, ka naɣ’ chɛ ka ninvuɣ’ zino n-diri di nyaɣisim maa. Dimbɔŋɔ ka buchi, ka nyɛ zaɣ’ biɛɣu pam. 3Nir’ ni tooi dɔɣi bihi kɔbiga, ka beni n-yuui pam, hal o yi yuui ti yaɣi gba, amaa ka bi di dunia ŋɔ binyara nyaɣisim, ka ti bi nya sɔɣiri viɛlli, dindina man’ ni yɛli shɛm nyɛla, “Zaŋbahi so o.” 4Bɛ ni zaŋ so bahi maa so, dama zibisim ni ka o ŋmaligi labi, ka so ʒi o yɛla. 5Hal o nini ni bi nya wuntaŋa, ka o mi ʒi shɛli maa, o so ŋun pun beni maa. 6Hal ŋun pun beni maa yi yuui m-paai yuun’ tusaayi gba, amaa ka bi di binshɛli nyaɣisim, pa luɣ’ yini ka bɛ zaa kuna?
7Daadamnim’ zaa tumdila bɛ tuma zaa dibu zuɣu, amaa bɛ na ʒi n-di n-tiɣi. 8Bɔ ka yɛnnim’ lee zaŋ so jɛra? Ka nyɔ’ bɔ ka tarimba lee nya bɛ ni niŋdi shɛm ni bɛ gbib’ bɛmaŋa niriba ni? 9Nir’ yi chɛ ka o nini tiɣ’ o ni mali shɛli, di so ni o mali kɔre biɛri. Dimbɔŋɔ gba nyɛla din ka buchi, di ŋmanila nir’ ŋun zɔri doli pɔhim.
10Binshɛɣukam din beni nyɛla bɛ ni pun zali shɛli, ka ninsalinim’ biɛhigu ni nyɛ shɛm bi sɔɣi. Ka bɛ mi ku tooi ŋme ŋun gari ba kpiɔŋ naŋgbankpeeni. 11Yɛtɔɣ’ gbaliŋ puuni ka yɛtɔɣ’ shɛŋa din ka buchi be; ka di mi ka buchi so sani. 12Ŋuni n-lee ni tooi baŋ din ni sɔŋ daadamnim’ bɛ dunia ŋɔ yili biɛhigu din bi yuura, ka ka buchi ŋɔ puuni? Bɛ nyɛviya chanimi gariti kaman shilinshia la. Dama ŋuni n-lee ni tooi yɛli ba din yɛn niŋ dunia ŋɔ ni bɛ kalinsi nyaaŋa?",https://www.bible.com/bible/2264/ECC.6.DBWDB
WAAZUYIHIRA 7,"Biɛhigu yɛla tɛha
1 Yu’ suŋ so tulaale viɛlli, ka kum dali so dɔɣibu dali.
2Nir’ yi chaŋ kumsi ni be yil’ shɛli, di so ni o chaŋ dimma ni nyubu ni be yil’ shɛli. Dinzuɣu di simdi ni bɛn be bɛ nyɛviya ni baŋ ni kum nyɛla din yɛn paai sokam zaa.
3Suhugarigu so lari, dama nandahima nyɛla din tahiri suhukpaŋsibo na.
4Yɛndana suhu bɔrila kumsi ni be yil’ shɛli, amaa jɛra suhuri bɔrila suhupiɛlli ni be yil’ shɛli.
5Nir’ yi wum yɛndana saɣisigu, di so ni o wum jɛrigu yila.
6Dama jɛra lari ŋmanila gɔhi ni be buɣim ni duɣu gbinni tahiri shɛm la; ka dimbɔŋɔ gba ka buchi.
7Yɛlimaŋli, nahiŋgu nyɛla din chɛri ka yɛndan’ niŋdi jɛrigu, ka birapu dibu mi saɣindi nira.
8Bini bahigu so di piligu; ka suɣilo so karimbaani.
9 Di chɛ ka a suhu yiɣisiri yomyom, dama jɛra suhuri ni ka suhuyiɣisili be.
10Miri ka a bɔhi, “Bɔ n-lee chɛ ka yuun’ shɛŋa din gari la so pumpɔŋɔ ŋɔ?”
Dama lala bɔhigu pala yɛm bɔhigu.
11Yɛm viɛla, ka ŋmanila fali, ka niŋdi bɛn be dunia ŋɔ ni anfaani. 12Di nyɛla din ni tooi sɔŋ nira kaman liɣiri ni sɔŋdi nir’ shɛm. Baŋsim daanfaani nyɛla yɛm tiri ninvuɣ’ so ŋun mal’ li nyɛvili.
13Kpahimmi Naawuni tuma; o yi niŋ shɛli ka di gbiligi, ŋuni n-lee ni tooi mal’ li zali dɛde? 14Mali suhupiɛlli tɔŋbu saha, ka yɛla mi yi ti paag’ a, nyin’ teemi ni Naawuni n-tahiri suhupiɛlli mini yɛlimuɣisira maa zaa na. Dinzuɣu ninsalinim’ ku tooi baŋ binshɛli din yɛn niŋ bɛ kalinsi nyaaŋa.
15M biɛhigu din ka buchi ŋɔ puuni, n nya binshɛɣukam zaa. Wuntizɔriba kpiri bɛ wuntitali tuma puuni, ka ninvuɣ’ biɛri kul tumdi tuumbiɛri ka mali nyɛvili wɔɣila. 16Di wuhi ni a nyɛla wuntizɔra ti yaɣi, a mi di wuhi ni a nyɛla yɛndan’ ti yaɣi. Di niŋ lala ku amaŋa. 17Miri ka a niŋ ninvuɣ’ biɛɣu, a mi di nyɛ jɛrigu. Di niŋ lala n-kpi ka a saha na bi paai. 18Di simdi ni a vili zaɣ’ yini gbibi, amaa ka di chɛ din’ la gba bahi; dama ninvuɣ’ so ŋun zɔri Naawuni ni tooi gbibi di bina ayi maa zaa.
19Yɛm tiri yɛndan’ kpiɔŋ gari nanim’ pia bɛn be tiŋ’ puuni.
20Yɛlimaŋli, so ka dunia ŋɔ ni n-nyɛ wuntizɔra ŋun kul tumdi tuun’ suma, ka na ʒi n-tum alahichi.
21Di doli wumdi niriba ni yɛri shɛlikam, di yi pa lala, a ni ti wum ka a tumtumda tur’ a. 22Ka amaŋmaŋ’ mi a suhu ni ni a gba tur’ a tab’ pam.
23N yɛm puuni ka n zaŋ baŋ dimbɔŋɔnim’ zaa. N daa yɛliya, “N ni niŋ yɛndana, amaa ka m mini di shee ti wɔɣa. 24Yɛm shee wɔɣa, ka di biɛhigu shee zilim’ pam; ka di bo n-nya to pam. 25N daa zaŋ n zaɣa niŋ baŋsim bɔbu ni ni m bo n-nya yɛm mini binyara pam, ka m baŋ ni ninvuɣ’ biɛtali nyɛla jɛrilim, ka jɛrilim nyɛ yinyari. 26N nya binshɛli ka di to n-gari kum. Dina n-nyɛ paɣ’ so ŋun ŋmani zana. O ni wuhi ni o yur’ a shɛm ŋmanila zana mini tɔŋ, ka o nuhi nyɛ bandi. Ninvuɣ’ so ŋun bɔri ni o niŋ din tiɣi Naawuni nini ni yi o yɛla ni, amaa alahichilan’ ni lu o zana maa ni. 27Karimba maa yɛliya, ‘Nyama, n lan nya dimbɔŋɔ, n zaŋla binshɛŋa pahi di tab’ ni ni m baŋ di laasabu. 28N suhu kul bɔrila binshɛli nyabu, amaa ka na bi nya li. N nya do’ yino niriba tuhili puuni, amaa ka bi nya paɣ’ yino niriba tuhili maa puuni. 29Amaa bin’ yini ŋɔ ka n naɣ’ kpahim nya: Naawuni nam ninsalinim’ dɛde, amaa tinim’ lee bo yɛligabira pam ti timaŋa.’ ”",https://www.bible.com/bible/2264/ECC.7.DBWDB
WAAZUYIHIRA 8,"1Ŋuni n-lee be kaman yɛndana? Ka ŋuni n-lee baŋdi yɛla gbinni ni nyɛ shɛm? Yɛm chɛmi ka nir’ ninni ne zaa, ka chɛ ka o ninni lihibu biɛhigu taɣi.
Deem’ naa noli
2Doli naa zaligu, a ni po pɔri din nyɛ kasi la zuɣu. 3Di zɔri dabiɛm. Naa ni tooi niŋ o ni bɔr’ shɛm, dinzuɣu o tooni zanibu yi ti mali barina, nyin’ zom’ yomyom. 4Dama naa yɛtɔɣa mali kpiɔŋ pam, ka so ku tooi ŋme o naŋgbankpeeni. 5Ŋunkam doli zaligu, zaɣ’ biɛɣu ku paag’ o, ka yɛndana mi o ni yɛn niŋ lala saha shɛli. 6Ninsal’ yɛlli kam ʒila o zuɣu, amaa yɛlli kam malila di soli ni di saha. 7Yɛlimaŋli, bɛ bi mi din ti yɛn niŋ, dama ŋuni n-lee ni tooi yɛli ba di ni ti yɛn nyɛ shɛm. 8So ka pɔhim yiko din ni tooi gooi li, so mi ka kum dabisili yiko. So ku tooi lɔrigi kpara sɔŋ tɔbu tuhibu saha. Lala ka ninvuɣ’ biɛtali tuma gba ku tooi tiligi ŋun tumdi li.
Ninvuɣ’ biɛtali mini wuntizɔriba
9N lan nya dimbɔŋɔ zaa saha shɛli n ni daa tɛhiri binshɛɣukam din niŋdi dunia ŋɔ ni yɛla. Ninvuɣ’ so ŋun mali yaa mi n-zaŋ o yaa maa n-nahind’ o taba. 10N lan nya ka bɛ mi n-sɔɣi ninvuɣ’ biɛri ka bɛ nyɛla bɛn daa kpɛri luɣ’ kasi shee ka yira; amaa ka niriba paɣiri ba tin shɛl’ ni bɛ ni daa tum tuun’ shɛŋa maa zuɣu. Dimbɔŋɔ gba nyɛla din ka buchi.
11Bɛ ni bi darigi bɛn tumdi tuumbiɛri tibili yomyom zuɣu chɛ ka niriba kul lo bɛ suhuri ni ni bɛ tumla tuumbiɛri. 12Alahichilana yi tum alahichi bukɔbiga, ka kul be o nyɛvil’ ni yuui, m mi ni ninvuɣ’ shɛb’ bɛn zɔri Naawuni yɛla ni so, bɛ ni zɔr’ o maa zuɣu. 13Amaa ninvuɣ’ biɛri ni bi zɔri Naawuni maa zuɣu, bɛ yɛla ku so, ka bɛ nyɛviya gba ku wɔɣa.
14Binshɛli din ka buchi lan niŋdi dunia ŋɔ ni, dina n-nyɛ: bɛ zaŋdila bɛ ni yɛn zaŋ shɛli niŋ ninvuɣ’ biɛri n-niŋdi ninvuɣ’ suma, ka zaŋdi bɛ ni yɛn zaŋ shɛli niŋ ninvuɣ’ suma n-niŋdi ninvuɣ’ biɛri. N yɛliya ni dimbɔŋɔ gba ka buchi.
15Dinzuɣu man’ kpahimbu puuni, di ni simdi ni ninsalinim’ niŋ shɛm dunia ŋɔ ni nyɛla bɛ kul diri ka nyura, ka mali suhupiɛlli, dama suhupiɛlli mini bɛ tuma n-kul yɛn doli taba Naawuni ni ti ba nyɛvili shɛli dunia ŋɔ ni ŋɔ puuni.
16Saha shɛlikam n yi ti lo ni m bɔhim nya yɛm, ka nya niriba ni gaani gom yuŋ’ ni wuntaŋ’ ni n-tumdi tuun’ shɛŋa dunia ni, 17di saha n nyarila Naawuni tuma zaa, ka baŋ ni so ku tooi baŋ din niŋdi dunia ŋɔ ni. Bɛ yi bɔra, bɛn’ kpaŋm’ bɛmaŋ kabo, bɛ ku tooi baŋ li. Hal yɛnnim’ ni wuhiri ni bɛ mi li la, bɛ kul ku tooi baŋ li.",https://www.bible.com/bible/2264/ECC.8.DBWDB
WAAZUYIHIRA 9,"1N zaŋ dimbɔŋɔ zaa niŋ n suhu ni, ka zahim di zaa nya wuntizɔriba mini yɛnnim’ tuma ni be Naawuni nuu ni shɛm. Di yi nyɛ yurilim bee jɛlinsi, so ku tooi baŋ. Binshɛɣukam din paari ba nyɛla din ka buchi.
2Dama binshɛli din niŋdi ba nyɛla din niŋdi sokam. Binshɛli din niŋdi wuntizɔriba nyɛla din niŋdi ninvuɣ’ biɛri, ka binshɛli din niŋdi ninvuɣ’ suma nyɛla din niŋdi tuumbiɛrinima. Binshɛli din niŋdi ninvuɣ’ shɛb’ bɛn ka daɣiri nyɛla din niŋdi ninvuɣ’ shɛb’ bɛn mali daɣiri. Ka binshɛli din niŋdi ninvuɣ’ shɛb’ bɛn maani sara nyɛla din niŋdi ninvuɣ’ shɛb’ bɛn bi maani sara. Ninvuɣ’ suma ni be shɛm, lala n-nyɛ alahichinim’ gba. Ninvuɣ’ shɛb’ bɛn pɔri pɔri bi be bɛ ko ka chɛ ninvuɣ’ shɛb’ bɛn zɔri pɔri pɔbu. 3Yɛl’ yini n-kul paari sokam zaa. Dimbɔŋɔ nyɛla yɛl’ biɛɣu din niŋdi dunia ŋɔ ni. Din pahi nyɛla, zaɣ’ biɛɣu n-kul pali sokam zaa suhu ni. Yinyari biɛhigu n-kul be bɛ suhuri ni bɛ biɛhigu ni. Di nyaaŋa ka bɛ kpi.
4Amaa ninvuɣ’ so ŋun zaŋ omaŋ’ pahi ninvuɣ’ nɛma zaa ni mali tahima, dama ba’ nɛɔŋ so gbuɣin’ kpiŋ. 5Bɛn ne mi ni bɛ ni kpi, amaa bɛn kpi bɛn’ lan ʒi shɛli yaha. Bɛ lan ka jina ni, hal ka niriba bi teeri bɛ yɛla. 6Bɛ yurilim mini bɛ jɛlinsi ni bɛ nyuli zabbu zaa ku lan beni, ka bɛn’ nuu kul ku lan be yɛl’ shɛlikam zaa niŋbu ni dunia ŋɔ ni.
7Dim’ a bindira ni suhupiɛlli, ka nyum’ a wain ni suhupiɛlli, dama Naawuni pun saɣi ti a ni niŋdi shɛm maa ka di waɣa. 8Chɛ ka a binyɛra kul piɛli sahakam, ka niŋmi kpam ʒiɛm a zuɣu. 9Wummi nyaɣisim a ni yuri paɣ’ so sani a ni mali nyɛvili shɛli din ka buchi dunia puuni ŋɔ, dama dina n-nyɛ a biɛhigu min’ a dunia ŋɔ ni tuma wahala tarili. 10Dinzuɣu, a yi yɛn tum shɛlikam, nyin’ tummi li ni a kpiɔŋ zaa; dama kpiimba biɛhigu shee din nyɛ a ni kuni luɣ’ shɛli maa, tuun’ shɛli bee tɛhi’ shɛli bee baŋsim bee yɛm ka nimaani.
11Dunia ŋɔ ni, n lan nya ka tizɔbo pala ŋun tooi zɔri yomyom n-zɔri dira, ka di pala ŋun mali kpiɔŋ n-tuhiri diri nasara bee yɛndana m-mali bindirigu bee ŋun mali baŋsim m-mali azichi bee bɛn nyɛ tuumbaŋdiba ka bɛ zaŋdi zaani zaashe’ kara ni; amaa di soli ni di saha zuɣu n-chɛri ka di zaa niŋda. 12So ku tooi baŋ yɛl’ biɛɣu ni yɛn paag’ o saha shɛli. Ziŋgbahiri laŋ’ din mali putɔɣu ni gbahiri zahim shɛm ni zana ni gbahiri noombihi shɛm la, lala ka yɛl’ biɛɣu gba libigiri daadamnim’ gbahiri ba.
Yɛm mini jɛrilim yɛla
13Dunia ŋɔ ni, n lan nya shɛli zaŋ chaŋ yɛm polo, ka di nyɛ yɛlikpeeni n sani. 14Tiŋkpambila n-daa beni, ka di puuni niriba bi galisi. Ka na’ titali daa ti zaŋ o tɔbbihi na ti teei gili tiŋ’ maa, ka mɛri bindura gindi di gooni. 15Ka yɛndana ŋun nyɛ nandana daa be tiŋ’ maa ni; ka daa zaŋ o yɛm maa fa tiŋ’ maa nim’ bahi. Amaa ka so daa bi teei nandana maa yɛla. 16Dinzuɣu ka n daa yɛli, “Yɛm so kpiɔŋ. Amaa bɛ daa lihi ʒiɛm doo maa yɛm maa, ka bi deeg’ o yɛligu.” 17Yɛndan’ ni tɔɣisir’ yɛtɔɣ’ shɛŋa balimbalim wumbu so naa ŋun tɔɣisiri yɛtɔɣa n-tahiri jɛra sani. 18Yɛm so tɔbutuhiri’ bidibbina. Amaa alahichilan’ yino saɣindi bin’ viɛla pam.",https://www.bible.com/bible/2264/ECC.9.DBWDB
WAAZUYIHIRA 10,"1Zo’ kpima chɛ ka tulaale nyom niŋdila biɛribiɛri; lala ka jɛrilim biɛla saɣindi yɛm mini jilima.
2Yɛndan’ nyɛla ŋun tumdi din tuhi, amaa ka jɛrigu mi nyɛ ŋun tumdi din bi tuhi. 3Hal jɛra yi doli soli, bɛ bi tumdi yɛm tuma, bɛ chɛ ka sokam baŋdi ni bɛ nyɛla jɛra.
4Naa suhu yi yiɣisi bah’ a zuɣu, nyin’ di yɛli ni a lan je o tuma, dama a yi gbaag’ amaŋ’ be balim, di ni ku taali maa.
5Zaɣ’ biɛ’ shɛli ka n nya dunia ŋɔ ni, chirimbu titali maa mi yirila zuɣulaannim’ sanna. 6Bɛ zaŋdila jɛra zaani zaashe’ kara ni, ka zaŋdi bundaannim’ zaani tarimba zaashee. 7N nyaya ka daba bari yuri, ka chɛ ka nabihi chani tiŋa kaman daba la.
8 Ŋunkam gbi bɔɣili ni lu di ni, ka ŋunkam mi chibi gooni voli, wahu ni dim’ o. 9Ŋunkam kpɛri kuɣa ni nya daŋ’ di ni, ka ŋunkam mi wɔriti dari ni be di daŋ’ nyabu barina ni. 10A lɛhu yi gbilim ka a bi sahi li, ka zaŋ li ni a tum tuma, a ni di wahala pam; amaa yɛm nyɛla din sɔŋdi nir’ ka o diri nasara. 11Nir’ yi lo wahu kabire o dimbu nyaaŋa, di ku ku ŋun lo o kabire maa buchi. 12Yɛnnim’ yɛm yɛtɔɣa tir’ ba la jilima, amaa jɛra yɛtɔɣa nyɛla din diri ba.
13Bɛ noya ni yɛtɔɣa piinimi ni jɛritali, ka naari ni putɔɣu ni yinyari. 14Amaa di zaa yoli, jɛra kul tɔɣisiri yɛtɔɣa. So bi mi din yɛn niŋ, ka ŋuni n-lee ni tooi yɛl’ o kpee din ti yɛn niŋ dahin’ shɛli ha?
15Jɛra tuma nyɛla din gbarigiri ba, hal ka bɛ bi lan mi yiŋ’ soli gba.
16Tiŋgbɔn shɛli din naa nyɛ bia, ka di zuɣulaannim’ diri ka nyuri yuŋ hal ka biɛɣ’ ti neera; mbusim be di tiŋgbɔŋ maa zuɣu. 17Amaa tiŋgbɔn’ shɛli din naa nyɛ nabia alali, ka di zuɣulaannim’ diri di ni simdi ni bɛ diri saha shɛli ni bɛ nya kpiɔŋ ka pa ni bɛ nyu m-buɣi, di tiŋgbɔŋ maa mal’ alibarika.
18Nir’ yi nyɛ vinnyaɣilana o duu yɔɣira gɔŋdimi, ka o baɣa yi ka di ni, o duu maa ti yindimi.
19Diri ka nyuri nyɛla din tahiri lari na; ka wain nyɛ din tiri nir’ suhupiɛlli; amaa liɣiri n-chɛ ka nir’ nyar’ o suhuyubu.
20Miri ka a tu naa, hal di sɔɣi tu o; a mi miri ka a tu bundana, hal di tu o a duu puuni gba, dama di pa shɛli ka nooŋa bee binyiɣirigu kam ti zaŋ a ni yɛli shɛm maa chaŋ ti yɛli.",https://www.bible.com/bible/2264/ECC.10.DBWDB
WAAZUYIHIRA 11,"Yɛndana ni niŋdi shɛm
1Zaŋm’ a bindirigu bahi kom ni, dama di yi niŋ daba ayi, di ni lan lab’ a sanna yaha. 2Pirigim’ a ni mali shɛlikam ʒii buyopɔin bee bunii zuɣu, dama a ku tooi baŋ barina shɛli din yɛn niŋ dunia ŋɔ ni.
3Sagbana yi ti pali kom, saa lurimina, ka tia yi lu n-kpala nudirigu polo bee nuzaa polo, di ni lu luɣ’ shɛli maa, nimaani ka di yɛn doya. 4Ŋunkam ʒiya kpahindi pɔhim ku biri binshɛli, ka ŋunkam mi ʒiya lihiri sagbana ku kpuɣi puu atam. 5A ni bi mi vuhim ni kpɛri bia kɔba ni o ma puuni shɛm, lala ka a ku tooi baŋ Naawuni ŋun nam binshɛɣukam zaa ŋɔ tuma ni nyɛ shɛm. 6Birim’ a bimbira asiba ni zaawuni, dama a ku tooi baŋ din ti yɛn niŋ, dimbɔŋɔ bee din’ la bee di zaa nti yɛn niŋ.
7Neesim viɛla, ka nina yi nya wuntaŋa, di viɛla. 8Hal ninvuɣ’ shɛb’ bɛn yuui pam, di simdi ni bɛ mali suhupiɛlli di yuma zaa puuni, amaa di simdi ni bɛ teei ni zibisim saha dabisa ni ti galisi pam. Dinkam zaa niŋdi nyɛla din ka buchi.
Bipola saɣisigu
9Bipolli, mali suhupiɛlli a bipolitali saha. Chɛ ka a suhu piɛl’ a bipolitali saha. Dol’ a suhu ni bɔri shɛm, ka niŋm’ a ni bɔri shɛm. Amaa lee baŋmi ni Naawuni ni ti kar’ a saria di zaa maa zuɣu.
10Di chɛ ka shɛli yɛla niŋ a nandahima bee n-chɛ ka shɛli ti a biɛrim a niŋgbuna ni. Dama bipolitali mini biɛhigu piligu nyɛla din ka buchi.",https://www.bible.com/bible/2264/ECC.11.DBWDB
WAAZUYIHIRA 12,"1Teem’ ŋun nam a yɛla a bipolitali saha, ka wahala saha na bi paai, ka yuun’ shɛŋa ni a ni ti yɛn yɛli, “M baɣa lan ka shɛl’ ni la gba saha na bi paai.” 2Niŋmi lala pɔi ka wuntaŋ’ mini goli ni saŋmarisi ni neesim naanyi zibigi, ka sagbana chɛ ka saa luna. 3Di saha yiliguliba ni ni ti sɔhira, ka kpiɔŋlaannim’ pɔri gɔɣi, ka paɣiba bɛn niɛmdi chɛ niɛmbu, bɛ ni bi lan galisi zuɣu, ka din lihiri takɔriti ni niŋ liti. 4Di saha ka solɔri zuɣu dunoya yo, ka nɛya niɛmbu vuri bi lan wumda, ka nooŋa kumsi vuri neeri nir’ gom ni, ka nir’ bi lan wumdi paɣiba bɛn nyɛ baansi zaa yila. 5Di saha nir’ ni ti zɔri binwɔɣila dabiɛm, ka zɔri dabiɛm soli ni. Ka alimɔnd tia daai pum; ka sakɔɣu vur’ omaŋ’ chana, ka suhuyubu naai.
Dama di zaa ni kuli di yiŋa, ka bɛn fabindi chan’ doli soya. 6Teem’ o yɛla pɔi ka anzinfa mia la naanyi yihi, ka salima laa la ŋma; ka koyul’ la ŋma kɔbiliga ni bee ka kalinli la kabi kɔbiliga ni. 7Ka taŋkpaɣu labi di ni daa yi shɛl’ na, ka shia mi labi Naawuni ŋun daa zaŋ li ti sani.
8Waazuyihira maa yɛliya, “Din ka buchi mi din ka buchi; di zaa nyɛla din ka buchi.”
Naabu
9Waazuyihira maa pala yɛndana kɔŋko, amaa o nyɛla ŋun wuhi niriba baŋsim, ka bɔhim, ka kpahim yɛla baŋ li, ka ŋahi ŋaha pam. 10Waazuyihira maa boya ni o nya yɛtɔɣa din tuhi, ka o ni sab’ yɛtɔɣ’ shɛŋa nyɛla yɛlimaŋli zaa. 11Yɛndan’ yɛtɔɣa ŋmanila wɔhu chɛmi; ka piɛgul’ yɛtɔɣ’ ŋaha mi ŋmani kuriti kpa’ shɛŋa bɛ ni kpahi ka di kpaŋ zani.
12M bia, binshɛli din yaɣi dimbɔŋɔ zuɣu, nyin’ zom’ li. Litaafinim’ pam sabbu nyɛla din ka zanibu shee, ka bɔhimbu pam nyɛ din gbarigiri nira.
13Ti wum dinkam beni. Yɛlli maa naabu m-bɔŋɔ: Zom’ Naawuni, ka dol’ o zaligunima; di ni simdi ni sokam niŋ shɛm m-bala. 14Dama Naawuni ni ti kari tuuni kam saria zaŋ tabili ashilɔni tuuni kam, di yi nyɛla zaɣ’ suŋ bee zaɣ’ biɛɣu.",https://www.bible.com/bible/2264/ECC.12.DBWDB
SULEMAANA YILA PILIGU,"PILIGU
Yila litaafi ŋɔ nyɛla din laɣim yurilim yɛm yila, dama yil’ shɛŋa nyɛla doo n-yiini li niŋdi paɣa, ka shɛŋa mi nyɛ paɣa n-yiini li niŋdi doo. Naawuni Kundi shɛŋa ni bɛ boonila litaafi ŋɔ Sulemaana yila litaafi, dama Hiburuli ni, di wuhiya ni Sulemaana n-sab’ li.
Yɛhudianim’ wuhiri ni yila ŋɔ wuhirila biɛhigu shɛli din be Naawuni min’ o niriba sunsuuni yɛla, ka Kristiɛnnim’ gba wuhiri ni di wuhirila biɛhigu shɛli din be Masia mini Cheechi sunsuuni yɛla.
Din be litaafi ŋɔ puuni
Yilli din daŋ toomi 1.1—2.7
Yilli din pah’ ayi 2.8—3.5
Yilli din pah’ ata 3.6—5.1
Yilli din pah’ anahi 5.2—6.3
Yilli din pah’ anu 6.4—8.4
Yilli din pah’ ayɔbu 8.5-14",https://www.bible.com/bible/2264/SNG.INTRO1.DBWDB
SULEMAANA YILA 1,"1 Naa Sulemaana yilli din nyɛ yila puuni yili viɛlli.
Yilli din daŋ tooni
Paɣa nol’ ni yɛtɔɣa
2Mɔɣisim’ n kpariŋ;
a yurilim so wain.
3A kpaʒiɛrima nyom viɛla;
a yuli ŋmanila tulaale.
Dinzuɣu ka paɣiba yur’ a maa.
4Zaŋm’ ma mali kuli,
chɛ ka ti niŋ yomyom.
Naa zaŋ ma kpe o duu.
Ti ni di dari ka mali suhupiɛlli
a zuɣu; ti ni paɣ’ a yurilim maa
gari wain;
dina n-chɛ ka bɛ yur’ a maa.
5Jɛrusalɛm paɣiba, n sabigimi,
amaa ka viɛli pam.
N sabigimi kaman tiŋgban’ nɛl’ ni
Kɛdar tanti suɣa la,
amaa ka viɛli pam kaman
Naa Sulemaana pateesanima.
6Di lihi ʒiɛm’ ma,
n ni sabigi maa zuɣu.
Wuntaŋa n-kpe ma
ka n sabigi maa.
N tizɔdɔbba jɛla suli niŋ ma;
bɛ chɛ ka n gulila wain tihi puu,
ka kɔŋ dahima maani mmaŋa.
7N suhu ni yuri so, yɛlim’ ma,
“Ya polo ka a zaŋd’ a piɛri
chani ka bɛ ti ŋubiri mɔri?
Ya polo ka a chɛ ka
bɛ dooni vuhiri wuntaŋ’ ni?
Bɔzuɣu ka m be kaman
paɣ’ so ŋun pa sariga
dol’ a tab’ biŋkɔbbaligu?”
Doo nol’ ni yɛtɔɣa
8Paɣ’ viɛla ni paɣ’ viɛlli,
a bi mi?
Doli piɛri maa naba
n-zaŋ a buhi chaŋ
ka bɛ ti ŋub’ mɔri luɣ’
shɛli din miri piɛguliba
tanti suɣa la.
9N yur’ a, n ni zaŋ a
ŋmahindila Firawuna
chɛchɛbunsi wɔridibiga.
10Tibikpara viɛl’ a tapaɣisi zuɣu
ka nyiŋgokɔriti viɛl’
a nyiŋgoli ni.
11Ti ni mali salima
mini anzinfa yɛri ti a.
Paɣa nol’ ni yɛtɔɣa
12N naa daa dola o bindoo zuɣu,
ka n tulaale nyom deei nimaani zaa.
13N yura ŋmanila mɛɛr kpalambila
m-pa m biha sunsuuni.
14N yura ŋmanila tipum din yirigi
Ɛngɛdi wain tihi puu ni.
Doo nol’ ni yɛtɔɣa
15N yura, a viɛli pam,
a shiri viɛli pam;
a nina bemi kaman ŋmana la.
Paɣa nol’ ni yɛtɔɣa
16N yura, a viɛli pam.
Yɛlimaŋli, a shiri viɛli pam.
Ti bindoo nyɛla momaha.
17Sida dari n-nyɛ
ti yiŋ’ dapuhi,
ka ti yɔɣira nyɛ timaha.",https://www.bible.com/bible/2264/SNG.1.DBWDB
SULEMAANA YILA 2,"1N ŋmanila Sharɔn tutuɣu
din pum viɛli pam,
ka ŋmani vinvamli ni
Paɣiviɛligakushihikom.
Doo nol’ ni yɛtɔɣa
2Paɣiviɛligakushihikom ni ʒe
go’ tihi sunsuuni shɛm,
lala ka n yura be
paɣisara sunsuuni.
Paɣa nol’ ni yɛtɔɣa
3Apil tia ni be nyɔŋ
tihi sunsuuni shɛm la,
lala ka n yura be
nachimba sunsuuni.
N yur’ o mahim ʒinibu
ka o wala nyaɣisi pam n sani.
4O daa zaŋ ma kpe
o bindira dibu duu,
ka o ni daa lo shɛm
zaŋ chaŋ m polo nyɛla
o bɔri ma mi.
5Chɛ ka n di wain tiwala
n-nya kpiɔŋ,
ka di apil ka n nini neei,
dama doo bɔbu chɛmi
ka n ni chɔɣisi zaa.
6O zaŋla o nuzaa gbaai
n zuɣu mali,
ka zaŋ o nudirigu bɔbindi ma.
7Jɛrusalɛm paɣiba, pomiya saŋkpalima
bee muli zaɣ’ nyama
ni yi ku chɛ ka ti tab’ bɔbu
kɔre yiɣisi bee n-kpaŋsi li,
ka di saha na bi paai.
Yil’ shɛli din pah’ ayi
Paɣa nol’ ni yɛtɔɣa
8N wumla n yura kukoli.
Nyama, o yila zoya zuɣu
zɔrina.
O zɔrimi duri kunkuna
kani n sanna.
9N yura ŋmanila molifu
bee saŋkpaliŋ polli.
Nyama, ŋuna n-ʒe
ti gooni nyaaŋa
n-vɔbisiri lihiri
ti takɔriti ni,
ka lihiri dari din
puli gabi tab’ voya ni ŋɔ.
10N yura yɛli ma,
Doo nol’ ni yɛtɔɣa
N ni yuri so pam,
ŋun viɛli pam n sani,
Yiɣisim’ ka n sanna.
11Dama saa ŋmaaya,
ka kikaa gba gari.
12Tihi pum puma mɔɣu ni.
Noonsi kumbu saha paaya,
ka ti wumdi ŋmambihi
kumsi ti tiŋgbɔŋ ni.
13Fiig tihi gbaai wolibu,
ka wain tihi daai pum,
ka di pum maa nyo
kaman tulaale la.
N yura ŋun nyɛ
n ni yuri so pam,
Yiɣisim’ ka n sanna.
14A ŋmanila ŋmani ŋun be
tampima voya ni.
Chɛ ka n nya a ninni
tampima voya maa ni.
Chɛ ka n wum a kukoli,
dama a kukoli viɛli pam,
ka a ninni viɛli pam.
15Gbahim’ ŋɔri mini
bɛ bihi bɛn saɣindi
ti wain tihi puri la.
Dama ti wain tihi maa
daari pum.
Paɣa nol’ ni yɛtɔɣa
16N yura nyɛla n ni su so,
ka n gba nyɛ o ni su so.
O zaŋd’ o biŋkɔbbaligu
chani ka bɛ ti ŋubiri mɔri
Paɣiviɛligakushihikom puuni.
17Biɛɣu ti yɛn neei
ka zibisim zo la,
n yura, nyin’ ŋmaligim’
niŋ kaman molifu
bee saŋkpaliŋ la n-zo
n-yi Bɛtɛr zoya zuɣu na.",https://www.bible.com/bible/2264/SNG.2.DBWDB
SULEMAANA YILA 3,"1N dɔni n gom shee yuŋ
tɛhi n suhu ni yuri
so pam yɛla;
m bo o, amaa
ka bi nya o.
2N ni yiɣisi pumpɔŋɔ
n-doli tiŋ’ puuni solɔri
mini lɔrisi ni.
M bo n suhu ni
yuri so pam maa shee.
M bo o, amaa ka bi nya o.
3Ka tiŋguliba ti chani
gindina nti nya ma,
ka m bɔhi ba,
“Yi nya n yura la?”
4N ni daa kul ŋmaligi
bɛ sani, di daa bi yuui
ka n nya n suhu
ni yuri so pam maa.
Ka n daa gbaag’ o mali,
ka bi saɣi bah’ o
ka o chaŋ.
Ka n daa zaŋ o kuli
m ma yiŋa nti zaŋ o
kpe ŋun daa zali
m pua duu.
5Jɛrusalɛm paɣiba, pomiya saŋkpalima
bee muli zaɣ’ nyama ni yi ku
chɛ ka ti tab’ bɔbu kɔre yiɣisi
bee n-kpaŋsi li,
ka di saha na bi paai.
Yil’ shɛli din pah’ ata
Paɣa nol’ ni yɛtɔɣa
6Bɔ n-lee yi tiŋgban’ nɛli polo kanna
kaman nyɔhi din kpuɣi du zuɣusaa
ka mɛɛr mini firanki tulaale zim
ni kɔhigɔriba ni mali tulaale zim shɛŋa
zaa nyom be di ni ŋɔ?
7Nyama, Sulemaana daamaŋka m-bala
ka tɔbbihi pihiyɔbu
bɛn mali yaa Izraɛl
tiŋgbɔŋ ni gil’ li.
8Bɛ zaa gbibila takɔbiri,
bɛ nyɛla tɔbutuhiri
biinsi,
ka bɛ takɔbiri maa baɣi
bɛ gbalipina;
bɛ malila shili gu
yuŋ bimbiɛri.
9Naa Sulemaana daa chɛ ka bɛ
malila omaŋmaŋ’ amaŋka,
Lɛbanɔn tihi dapaɣa ka bɛ
daa zaŋ mal’ li.
10O daa chɛ ka bɛ doola anzinfa
m-mali di dasara pa di dunɔpaɣisi zuɣu,
ka dooi salima n-zaŋ mali di nyaaŋa,
ka chɛ ka bɛ zaŋ mali di kuɣa,
ka Jɛrusalɛm paɣiba zaŋ yurilim mali di puuni.
11Jɛrusalɛm paɣiba, yimiyana.
Nyamiya Naa Sulemaana ni
pili nam zuɣupil’ shɛli,
di nyɛla o ma ni daa
zaŋ nam zuɣupil’ shɛli
pil’ o, o daamiliya lɔbu
dali din daa nyɛ
o suhupiɛlli dabisili dal’ la.",https://www.bible.com/bible/2264/SNG.3.DBWDB
SULEMAANA YILA 4,"Doo nol’ ni yɛtɔɣa
1N yura, a viɛli pam!
A viɛlim maa yaɣimi gba!
A nina bemi kaman ŋmana la
a sariga ni.
A zabiri kul yɛbisirimi
kaman bu’ bɔbigu ni zɔri sirigiri
Giliad Zoli shɛm la.
2A nyina piɛlimi kaman bɛ ni
chɛ piɛ’ nyaan’ shɛb’ kɔbiri
ka su ba kom ka bɛ
piɛli shɛm la.
Zaɣ’ yini kam malila jaa,
ka zaɣ’ yini bi pooi di ni.
3A naŋgbampiba ŋmanila gali ʒee,
ka a noli viɛli pam.
A kparima ŋmanila pumpɔrinchi’
bɔɣa m-be a sariga ni.
4A nyiŋgoli ŋmanila
Dauda pii shɛli bɛ ni
daa me di kulisi tam tab’ zuɣu
ka nyɔtaɣirisi yiliyil’ li la.
Di zaa daa nyɛla
tɔbutuhiriba nyɔtaɣirisi.
5A biha ayi ŋɔ ŋmanila
muli bɛba ayi,
ka ŋmani saŋkpalima ayi
bɛn ʒe paɣiviɛligakushihikom
puuni ŋubira.
6Biɛɣ’ ti yɛn neei
ka zibisim vuui.
N ni zo yomyom du mɛɛr
ni nyo zo’ shɛli zuɣu,
ka zo n-du firanki tulaale zim
ni nyo dabo’ shɛli zuɣu.
7N yura, a viɛli pam,
Ka a luɣ’ shɛli ka galimi.
8N daamiliya, yim’ Lɛbanɔn
n-doli ma kuli.
Yim’ Lɛbanɔn n-doli ma kuli.
Sheemi Amana Zoli zuɣu na.
Sheemi Sɛnir mini Hɛrimɔn
Zoya din nyɛ gbuɣima
mini jɛŋgbina ni be
luɣ’ shɛl’ la zuɣu na.
9N tizɔpaɣa ni n daamiliya,
a gbaai n suhu.
A nina lihibu min’ a
nyiŋgokɔrigu yabiɛlim yini
chɛ ka a gbaai n suhu.
10N tizɔpaɣa ni n daamiliya,
a yurilim kpe ma nyaɣisim pam.
M bɔr’ a yurilim gari wain.
A tulaale nyom viɛl’ gari
tulaale kam nyom.
11N daamiliya, a naŋgbampiba
tɔɣirila binnyuri nyaɣisili
ka shiri mini bihim be a zilinli ni.
A situra ʒiɛɣu ŋmanila
Lɛbanɔn ʒiɛɣu.
12N tizɔpaɣa ni n daamiliya,
a nyɛla pu’ shɛli
din dunoli kpari.
A shiri nyɛla pu’ shɛli
din dunoli kpari
ni kɔbil’ nini din ŋari.
13A tihi ŋmanila pumpɔrinchihi
tihi puu din wandi wal’ suma
din nyɛ hɛnna mini naad.
14Naad mini safurɔn ni kalamɔsi
ni sinnamɔn ni firanki tulaale zim
tihi zaa ni mɛɛr ni aloosi
ni tulaale suma zaa be di ni.
15A nyɛla puu ni kɔbil’ nini
mini nyɛvili kom kɔbiliga
ni kulibɔna kom
din zɔri yiri Lɛbanɔn na.
Paɣa nol’ ni yɛtɔɣa
16Nuzaa polo mini nudirigu polo
pɔhim, yiɣisimiyana!
Ʒiɛmiya kpe m puu maa ni,
ka di tulaale nyom
gili luɣ’ shɛlikam zaa.
Chɛ ka n yura ka
o puu maa ni na
nti di di tiwal’ suma.",https://www.bible.com/bible/2264/SNG.4.DBWDB
SULEMAANA YILA 5,"Doo nol’ ni yɛtɔɣa
1N tizɔpaɣa ni n daamiliya
n kpe m puu maa ni.
N laɣim n tulaalɛnim’ mini mɛɛr.
N di n shigbana shiri.
N nyu n wain ni m bihim.
Paɣa nol’ ni yɛtɔɣa
Zɔrinima, dimiya ka nyu,
n yurinima, nyumiya yurilim
hal ti buɣi.
Yil’ shɛli din pah’ anahi
Paɣa nol’ ni yɛtɔɣa
2N daa gbihimi,
amaa ka n suhu lee ne.
Wumma, n yura n-kpahiri
n dunoli maa.
Doo nol’ ni yɛtɔɣa
N yura ni n tizɔpaɣa,
yoomi ka n kpɛna.
N ŋmani ŋun luɣ’ shɛli ka galimi.
Maligim lumi mahigi n zuɣu,
ka yuŋ paɣili kpe m-mahigi n zabiri.
Paɣa nol’ ni yɛtɔɣa
3M pun pirigi n situra,
n lan zaŋm’ li so yaha?
M pun paɣi n naba,
n lan niŋmi n-chɛ ka di daɣi?
4Ka n yura maa daa zaŋ
o nuu daai dunoli,
ka n suhu dii kpe o ni.
5Ka n daa yiɣisi
ni n yoog’ o ka o gari.
N ni daa zaŋ n nuu gbaai
bɛ ni gbaari binshɛli
yoori dunoli ni n yooi,
n nuhi daa puɣila mɛɛr zim,
ka n nubihi daa tɔɣiri mɛɛr kom.
6N daa yooi dunoli maa
ti n yura maa,
amaa ka o bi kpɛna
ka ŋmaligi chaŋ.
N ni daa kul wum o kukoli,
ka n suhu kpe o ni.
Ka n daa yina lihi bo o,
amaa ka bi nya o.
Ka n daa bol’ o,
amaa ka o bi garigi.
7Ka tiŋguliba daa chani gindina
ti nya ma n-gbaai ma bu ma
ti ma dansi.
Ka tiŋ’ maa gooni guliba
daa darigi fuɣi n chinchin’ shɛli
din gbini n nyiŋgoli ni.
8Jɛrusalɛm paɣiba,
pomiya ni yi yi nya n yura maa,
yi ni yɛl’ o ni n lula bole o zuɣu.
Paɣiba nol’ ni yɛtɔɣa
9Paɣiba ni paɣ’ viɛlli,
a yura maa bela o ko
ka chɛ shɛba?
Bɔ ka a yura maa lee zaŋ
gar’ o taba ka a ti yɛli ti lala?
Paɣ’ nol’ ni yɛtɔɣa
10N yura maa viɛlimi pam
ka mali yaa.
Ninvuɣ’ tuhili puuni
so bi ŋman’ o.
11O zuɣu nyɛla salima alali.
O zabikpila kul gahirimi,
ka sabigi kaman kahiŋkɔɣu la.
12O nina ŋmanila ŋmana
bɛn ʒe kɔzɔrim noli,
ka nyɛ bɛ ni zaŋ bihim paɣi shɛba.
13O kparima ŋmanila tulaale tihi vuɣa
din wandi tulaale din nyom viɛla.
O naŋgbampiba ŋmanila
paɣiviɛligakushihikom,
ka mɛɛr kom be di ni.
14O bɔɣiri nyɛla salima,
ka yɛri din viɛli dolibi
pir’ o bɔɣiri maa.
O niŋgbuna nyɛlisirimi
kaman wɔbinyina mini
safaya kuɣa la.
15O biɛhi ŋmanila alabasita
daantalisi din tam salima binzahi zuɣu.
O biɛhigu ŋmanila Lɛbanɔn sida ti’ gahinda.
16O yɛtɔɣa nyaɣisi pam,
ka o biɛhigu zaa mali kɔre pam.
Jɛrusalɛm paɣiba, n yura
ni n zo maa ni be shɛm m-bala.",https://www.bible.com/bible/2264/SNG.5.DBWDB
SULEMAANA YILA 6,"1Paɣiba ni paɣ’ viɛlli,
a yura maa lee be ya?
Wuhim’ ti a yura maa ni kpa
shɛli polo ka ti bo o sɔŋ a.
Paɣa
2N yura maa chaŋla o puu ni,
o chaŋla tulaale tihi puu vuɣisi ni
ni o ti chɛ ka o piɛri ŋub’ mɔri
ka o bo paɣiviɛligakushihikom na.
3N yura maa n su ma ka n gba su o.
O chɛ ka o biŋkɔbbaligu ŋubiri mɔri
Paɣiviɛligakushihikom shee.
Yili shɛli din pah’ anu
Doo nol’ ni yɛtɔɣa
4N yura, a viɛlimi kaman Tiriza,
ka viɛli kaman Jɛrusalɛm la,
ka a ni be shɛm ŋmanila
tɔbbihi bɛn gbibi tuutanima.
5Ŋmaligim’ a nini ka chɛ ma,
dama di gbaari ma!
A zabiri yirigirimi kaman
buhi ni zɔri sirigiri
Giliad Zoli zuɣu shɛm la.
6A nyina piɛlimi kaman
bɛ ni su piɛ’ nyaan’ shɛb’ kom
ka bɛ zaɣ’ yino kam mali jaa,
ka bɛ ni so bi kɔŋ o bala.
7A kparima ŋmanila pumpɔrinchi’ bɔɣa
m-be a sariga ni.
8Di pa shɛli na’ so ni tooi mali
napaɣiba pihiyɔbu,
ka mali mamanim’ pihinii
ni paɣisara bɛn’ ka kalinli.
9N ŋman’ piɛlli ŋun luɣ’ shɛli
ka galimi maa kul nyɛla zaɣ’ yino ko.
O kɔŋko n-kul nyɛ o ma bipuɣiŋga.
O ka dalinli.
Paɣiba yi kul nya o, bɛ paɣir’ o mi.
Napaɣiba mini naa mamanim’ gba
yi kul nya o bɛ paɣir’ o mi.
10Ŋuni n-lee ŋmani biɛkaali,
ka piɛli kaman goli,
ka ne kaman wuntaŋa,
ka o ni be shɛm ŋmani tɔbbihi
bɛn gbibi tuutanim’ chani la?
11Ka n daa chaŋ tiwala tihi puu ni,
ni n ti nya vinvamli ni tipuma,
ka nya wain tihi puma,
ka nya pumpɔrinchihi tihi puma.
Paɣ’ nol’ ni yɛtɔɣa
12N ti yɛn baŋ, ka doo bɔbu kɔre
zaŋ ma ti ʒili baɣili n nabia
o chɛchɛbuŋ’ ni.
Paɣiba nol’ ni yɛtɔɣa
13Shulam paɣa, labimina, labimina!
Labimina, labimina ka ti ti nya a.
Paɣa
Bɔzuɣu ka yi lihiri man’ Shulam paɣa,
kaman m bela tɔbbihi bɛn pie tab’
ʒiɛya buyi sunsuuni wari waa ŋɔ?",https://www.bible.com/bible/2264/SNG.6.DBWDB
SULEMAANA YILA 7,"Doo nol’ ni yɛtɔɣa
1Nabipuɣiŋga, a naba viɛli namda ni pam!
A gbalipina bela polipoli kaman
nyiŋgokor’ shɛli tuumbaŋda ni mali.
2A nyuɣu bela polipoli kaman
pipi’ shɛli din puuni na ʒi n-kɔŋ
wain shɛŋa bɛ ni zaŋ gab’ taba.
A puli ŋmanila alikama mɔri din laɣisi puya,
ka paɣiviɛligakushihikom ʒe n-gil’ li.
3A biha ayi ŋmanila muli zaɣ’ pola ayi,
ka ŋmani saŋkpalima ayi.
4A nyiŋgoli ŋmanila wɔbinyina
ka bɛ zaŋ me pii zali.
A nina ŋmanila Hɛshibɔn kom
din do m-miri Batirabim dunol’ la.
A nyee ŋmanila Lɛbanɔn pia
din be Damaskus polo la.
5A zuɣu ŋmanila Kamɛl Zoli.
A zabiri nyɛlisirimi kaman ago la.
Di viɛlim ni tooi chɛ
ka naa kɔŋ omaŋ’ gbaabu.
6A viɛli pam, ka a viɛlim maa mali kɔre,
n yura ŋun nyɛ paɣ’ viɛlli.
7A ŋmanila abie tia,
ka a biha be kaman di wala yila la.
8Ka n yɛli, “N ni du abie tia maa,
n-gbaai di wula gbibi.”
N suhigu nyɛla a biha kul be
kaman wain wala yila la,
ka a vuhim ʒiɛɣu ŋmani apil nyom.
9Ka a noli mɔɣisibu ŋmani
wain viɛlli din chani viɛnyɛliŋga.
Paɣa nol’ ni yɛtɔɣa.
Dindina, n yuya ni wain maa
paagi n yura maa n-zo n-tiɛli
o naŋgbampiba min’ o nyina.
10N yura n-su ma, ka o kɔre be n ni.
11N yura, kamina ka ti yi kpaŋa
nti gbɛri tiŋkpansi.
12Chɛ ka ti chaŋ wain tihi puri ni
nti nya di daai pum.
Ti cham’ ti nya di puma maa yirigiya,
ka nya pumpɔrinchihi tihi gba daai pum.
Nimaani ka n ni wuh’ a n ni yur’ a shɛm.
13Tulaale mɔri chɛ
ka di nyom chani ginda,
ka tiwal’ viɛla zaa
ʒe m-baɣi ti dunoya.
N yura, di zaɣ’ kura
mini zaɣ’ pala ka n zaŋ zal’ a.",https://www.bible.com/bible/2264/SNG.7.DBWDB
SULEMAANA YILA 8,"1N di bi zaɣisi ka a nyɛla
n tizɔdoo ŋun daa mɔɣi m ma bihili!
N yi di nya a samban’ ni,
n naan mɔɣis’ a noli
ka so ku galim’ ma.
2N ni zaŋ a kuli m ma yiŋa,
n ni zaŋ a ti kpɛhi
ŋun daa dɔɣi ma du’ gbɛrili ni.
N ni ti a wain viɛlli
mini m pumpɔrinchihi wala kom ka a nyu.
3N di bi zaɣisi ka a nuzaa tabila n zuɣu gbibi,
ka a nudirigu mi bɔb’ gbaai ma mali.
4Jɛrusalɛm paɣiba, pomiya
ni yi ku chɛ ka ti tab’ bɔbu
kɔre yiɣisi bee n-kpaŋsi li.
Yili shɛli din pah’ ayɔbu
Paɣiba nol’ ni yɛtɔɣa
5Ŋuni n-lee yi mɔɣu polo kanna
ka zaŋ omaŋ’ dalim’ o yura ŋɔ?
Paɣa nol’ ni yɛtɔɣa
Apil tia gbini ka n daa neeg’ a.
Nimaani ka a ma daa be
n-wolisiri ni o dɔɣ’ a;
nimaani ka ŋun daa dɔɣ’ a
daa be n-wolisira.
6Zaŋm’ ma tabil’ a suhu
kaman a nyɛla dalinli la,
ka zaŋ ma pa a baɣiri zuɣu
kaman n nyɛla dalinli la.
Dama yurilim malila yaa kaman kum la,
ka kɔre mali yaa kaman gballi.
Di dirimi kaman buɣim la,
ka di buɣim zilinli mali kpiɔŋ pam.
7Kom pam ku tooi kpihi yurilim,
ka kokpɛɣu mi ku tooi di li.
Nir’ yi zaŋ o yiŋ’ azichi zaa ni o da yurilim,
bɛ ni mal’ o ansarisi.
Paɣa tizɔdɔbba nol’ ni yɛtɔɣa
8Ti malila ti tizɔpaɣa,
ka o biha bi yaɣi lala.
Ka wula ka ti lee yɛn niŋ ti tizɔpaɣ’ maa,
dɔbba yi ti kana ti bɔr’ o?
9O yi di nyɛla dikili,
ti naan me anzinfa pia tam o zuɣu;
ka o yi di nyɛla dunoli,
ti naan zaŋ sida dapaɣa yo o.
Paɣa nol’ ni yɛtɔɣa
10N ŋmanila dikili,
ka m biha ŋmani gaɣibihi.
N nyɛla ŋun chɛ ka o nyari suhudoo.
Doo nol’ ni yɛtɔɣa
11Sulemaana wain tihi puu
daa bela Baalihamɔn
ka pukpariba daa haayi li o sani,
bɛ zaa yinoyino daa yɔrila
anzinfa laɣibaligu tuhilituhili.
12Nyin’ Sulemaana n-su
anzinfa laɣibaligu tuhilituhili maa,
ka pukpariba maa mi su
anzinfa laɣibaligu kɔbisiyiyi.
Man’ malila mmaŋmaŋ’ dahalali
wain tihi puu.
13Nyin’ ŋun be puri ni ŋɔ,
n zɔnim’ wumd’ a yɛtɔɣa;
chɛ ka n gba wum li.
Paɣa nol’ ni yɛtɔɣa
14N yura, niŋm’ yomyom,
be kaman molifu la bee kparibua
ŋun be tulaale tihi zoya zuɣu.",https://www.bible.com/bible/2264/SNG.8.DBWDB
SUL YƐM PILIGU,"PILIGU
Yɛhudia ninvuɣ’ so ti ni bi mi n-daa tuui sabi litaafi ŋɔ Giriikili ni. Yɛhudianim’ taada yɛla zaŋ tabili bɛ ni daa paŋ yɛl’ shɛŋa Giriiki baŋsim yɛtɔɣa ni ka bɛ daa zaŋ niŋ di ni din ni chɛ ka bɛ wuhi ni Naawuni tiri ninvuɣ’ shɛb’ bɛn ʒe o yim laara.
Din be litaafi ŋɔ puuni
Wuntizɔra ŋun bi kpira ni ninvuɣ’ biɛɣu tibidarigibo 1.2-23
Wumpaɣibo yɛm zuɣu 6.1—9.18
Yɛm din taɣiri Naawuni niriba ni dimnim’ tibidarigibo yɛla 10.1—12.27
Buɣ’ jɛmbo din nyɛ jɛrilim 13.1—15.13
Alibarika mini tibidarigibo shɛŋa Izraɛlnim’ ni daa nya bɛ Ijipti yibu la nyaaŋa 15.14—19.22",https://www.bible.com/bible/2264/WIS.INTRO1.DBWDB
SUL YƐM 1,"Yɛlimaŋli vihi bo
1 Yinim’ dunia zuɣulaannima, yumiya wuntitali.
Zaŋmiya yi tɛha niŋ ti Duuma yɛla ni zaɣ’ viɛlli puuni,
ka bo o ni nimmoo yi suhuri ni;
2dama bɛn bi zahim o nyar’ o,
ka o kahigir’ omaŋ’ wuhiri ninvuɣ’ shɛb’ bɛn bi zilis’ o.
3Dama tɛhitilima nyɛla din woligiri ninsalinim’ mini Naawuni,
ka bɛ yi buɣis’ o yiko, di yihirila jɛra palo;
4dama yɛm ku kpe yɔhiŋgulan’ suhu ni,
bee m-be niŋgbuŋ din be alahichi dabitim ni.
5Dama ŋun be kasi ka doli zaligu ni zo ka chɛ yɔhiŋ,
ka chɛ jɛrilim tɛha bah’ o nyaaŋa,
ka dinkam pa wuntia yi kana di gbaar’ o la vi.
Naawuni mi ti ni yɛri shɛm
6Dama yɛm nyɛla shia ŋun niŋdi nirilim,
amaa o ku chɛ ninvuɣ’ shɛb’ bɛn tɔɣisiri turi yɛtɔɣa taali;
dama Naawuni nyɛla ŋun di din be bɛ suhuri ni shɛhira,
ka nyɛ ŋun mi din be bɛ suhuri ni ni yɛlimaŋli
ni ŋun wumdi yɛtɔɣ’ shɛŋa din be bɛ noya ni.
7Ti Duuma Shia ni pali dunia ŋɔ zuɣu,
ka ŋun gbibi dunia ŋɔ binshɛɣukam zaa mi di ni yɛli shɛm.
8Dinzuɣu bɛnkam zaa tɔɣisiri yɛtɔɣ’ shɛŋa
din bi doli wuntia soli ku tooi sɔɣi,
ka saria karibu maŋli yi ti yɛn darigi niriba tibili
di ku yaɣi bɛ zuɣu.
9Dama vihigu ni vihi Chɛfirinim’ yɛla,
ka bɛ ni vihi bɛ yɛtɔɣa nya shɛm lahibali ni ka ti Duuma sanna,
ka di wuhi bɛ taali ni nyɛ shɛli bɛ tuumbiɛri zuɣu,
10dama nyuli zabbu tibili wumdi binshɛɣukam zaa,
ka ŋumaŋuma yɛtɔɣa mi bi sɔɣira.
11Dinzuɣu zom yi ŋumaŋuma din ka buchi ni,
ka gbaag’ a zilinli ka chɛ tiŋŋmaŋ yɛtɔɣa;
dama ashilɔni yɛtɔɣ’ shɛli bi kɔŋ di nyɔri,
ka noli din ŋmari ʒiri saɣindi nir’ biɛhigu.
12Miri ka a chirim a biɛhigu ni
m-bo kum ti amaŋa,
bee n-chɛ ka a nuhi tuma bo saɣiŋgu ti a;
13 dama Naawuni daa bi nam kum,
ka o bi yu ni bɛn be kpi.
14Dama o daa nam binshɛɣukam ni di bemi.
Dunia ŋɔ binnɛma zaa nyɛla bɛn viɛla,
ka lɔɣu din ni tahi saɣiŋgu na ka bɛ ni,
ka Kpiimba Biɛhigu Shee mi ka nam ʒiishee dunia ŋɔ ni.
15Dama wuntitali pala din kpira.
16 Amaa Chɛfirinim’ mini
bɛ tuma nyɛla din bɔri kum tiri ba.
Bɛ ni lih’ o bɛ zo zuɣu,
bɛ bahi yoli,
ka bɛ lo o alikauli,
dama bɛ simdi ni bɛ be o sani.",https://www.bible.com/bible/2264/WIS.1.DBWDB
SUL YƐM 2,"Ninvuɣ’ biɛtali tɛha
1Dama bɛ tɛhirila tɛhi’ biɛri;
ka yɛri bɛmaŋa,
“Ti nyɛvili bi wɔɣa,
ka mali suhugarigu,
ka nyɛvili yi ti paai di tariga,
di ka tim,
ka so mi na ʒi n-yi kpiimba biɛhigu shee labina.
2Ti dɔɣibu kuli nyɛla punchirigi,
di nyaaŋa ka ti be
kaman bɛn na ʒi m-be;
dama ti nyɛhi ni vuhim nyɛla nyɔhi,
ka ti tɛha be kaman buɣim
din taari ti suhuri tɔbu ni.
3Ka di yi ti zani tariga,
niŋgbuŋ leerila tampiligim,
ka shia vuui kaman pɔhim la.
4Ka di ku yuui ka bɛ tam ti yuli yɛla,
ka so ku teei ti tuma yɛla,
ka ti nyɛviya vuui kaman sagban’ falafala la,
ka di ti wurim kaman wuntaŋ’ neesim ni kari paɣili shɛli,
ka di tulim nyaŋ li la.
5Dama bɛ ni ti ti saha shɛli kul garitimi
kaman shilinshia la,
ti bi yiri ti kum ni labirina,
dama bɛ ni zal’ li shɛm m-bala
ka so ku labina.
6 “Dinzuɣu kamiyana ka ti ti di bin’ viɛla din beni nyaɣisim,
ka zaŋ binnamda tum ti ni bɔri shɛm zaa
kaman ti ni daa niŋdi shɛm ti bipalitali ni la.
7Chɛliya ka ti nyu wain din mali shaara tiɣi
ka niŋ tulaale niŋ timaŋa,
ka di chɛ ka siɣili saha tipum yaɣi ti zuɣu.
8Chɛliya ka ti zaŋ tulaale tipum din na bi yirigi la
leei zuɣupila pili pɔi ka di naanyi suui.
9Di chɛliya ka ti ni so kɔŋ suhupiɛlli tuuni ŋɔ tumbu;
chɛliya ka bɛ nya ti suhupiɛlli maa shihira luɣilikam,
dama di nyɛla ti ni su shɛli;
ti tarili m-bala.
10Chɛliya ka ti nahim wuntizɔra ŋun nyɛ nandana.
Ti di chɛ pakoli nahimbu
bee n-chɛ ka ti baɣa be ninkurigu
ŋun zuɣu paligi ni.
11Amaa chɛliya ka kpiɔŋ nyɛ ti yolisim zaligu,
dama binshɛli din gbarigi wuhirila dimaŋ’ ni di ka buchi.
12“Chɛliya ka ti sɔɣi dɔni gu wuntizɔra,
dama o nyɛla ŋun gaɣiri ti,
ka galindi ti ni niŋdi shɛli.
O zaŋdi ti taali zaŋ chaŋ ti ni tumdi alahichi shɛŋa
ka di nyɛ din chihiri zaligu soli ni,
ka galindi ti ni tumdi alahichi shɛŋa din jɛndi ti wumsibu la.
13O wuhiya ni o mi Naawuni,
ka bol’ omaŋ’ Naawuni bia.
14O nyɛla ŋun galindi ti tɛha.
15O yi be ti sani,
di nyɛla ʒi tibisili ti ti,
dama o biɛhigu bi ŋmani shɛb’ biɛhigu
ka o soya be di ko.
16O lihi ti mi kaman binshɛli din ka buchi,
ka lihi ti soya kaman din bi be nyam,
ka wuhi ni wuntizɔra bahigu nyaaŋa nyɛla suhupiɛlli,
ka nyuri bara ni Naawuni nyɛla o ba.
17Chɛ ka ti nya o yɛligu maa nyɛla yɛlimaŋli,
ka chɛ ka ti buɣisi nya
din yɛn niŋ o nyɛvili bahigu ni;
18dama wuntizɔra yi nyɛla Naawuni bia,
o ni sɔŋ o,
ka fa o o dimnim’ nuu ni bahi.
19Chɛliya ka ti zaŋ turi mini fitiina niŋbu buɣis’ o nya,
ka di chɛ ka ti baŋ o biɛribaalimtali ni nyɛ shɛm,
ka buɣis’ o suɣilɔdibo ni nyɛ shɛm.
20Chɛliya ka ti wuhi ni o simdi ni o kpi vi kum,
dama o ni yɛli shɛm wuhiya ni bɛ ni yih’ o.
21Lala ka bɛ daa tɛhi,
amaa bɛ daa birigiya,
dama bɛ ninvuɣ’ biɛtali maa daa zom ba mi,
22ka bɛ daa bi mi Naawuni ashili daliri yɛla
bee m-mali tahima zaŋ chaŋ kasitali yɔri polo
bee m-mi shihi din ka galimi laara ni nyɛ shɛli,
23 dama Naawuni nam ti ka zali ni ti di gabisi,
ka nam ti ŋmahind’ omaŋmaŋ’ ŋun kul be sahakam maa,
24amaa Sintani nyuli zabbu puuni
ka o daa chɛ ka kum kpe dunia ni,
ka bɛnkam nyɛ o zuliya kpira.",https://www.bible.com/bible/2264/WIS.2.DBWDB
SUL YƐM 3,"Wuntizɔriba bahigu ni yɛn nyɛ shɛm
1Amaa wuntizɔriba shihi bela Naawuni nuu ni,
ka nahiŋgu shɛli ku tooi paai ba.
2 Jɛra bɛn sani di bemi kaman bɛ kpimi maa,
ka bɛ ŋmaligibu maa nyɛla mbusim yɛlli,
3ka bɛ ni yi ti sani maa,
bɛ chaŋ ti bela bɛ bahiyoli biɛhigu ni,
amaa ka bɛ nyɛla bɛn mali suhudoo.
4Hal shɛb’ bɛn’ sani
bɛ tɛhiya ni bɛ darigirila bɛ tibili maa,
ka bɛ tahima zaa palila binshɛli din poora.
5 Bɛ ni saɣisi ba biɛla maa,
bɛ ni deei binsuma din galisi,
dama Naawuni buɣisi ba nya ka bɛ nyɛla bɛn simd’ o.
6O buɣisi ba ka bɛ ni zaŋdi salima shɛri buɣim ni shɛm la,
ni kaman bɛ ni zaŋdi sara shɛli nyɔri buɣim la, ka deei ba.
7O yi ti ka bɛ sanna saha shɛli,
bɛ ni ti nɛmi kaman firila la,
ka tooi zɔri kaman buɣim n-tahiri yiɣiri luri kaɣa ni la.
8Bɛ ni ti su tiŋgbɔna,
ka di nam su niriba,
ka ti Duuma ni ti di nam su ba sahakam.
9Ninvuɣ’ shɛb’ bɛn niŋ o naani ni ti baŋ yɛlimaŋli,
ka bɛn ʒe yim ni ti be o sani ni yurilim,
dama o daalibarika min’ o nambɔzɔbo ni be o niriba bɛn be kasi ni,
ka o ni gul’ o ninvuɣ’ gahinda ni nyɛ shɛba.
Ninvuɣ’ biɛri biɛhigu shee
10Amaa bɛ ni ti darigi ninvuɣ’ biɛri tibili
kaman bɛ tɛha ni simdi shɛm,
bɛn nyɛ bɛn baɣa ka wuntia biɛhigu ni,
ka taai duŋ niŋ ti Duuma la.
11Dama ninvuɣ’ shɛb’ bɛn ʒiɛm yɛm mini wuhibu
nyɛla bɛn biɛhigu kɔŋ tim.
Bɛ tahima nyɛla tahima yoli,
ka bɛ tuma ka nyɔri.
Bɛ tuuni kam shiri nyɛla din ka buchi.
12Bɛ paɣiba nyɛla jɛra, ka bɛ bihi nyɛ bi’ yoya;
13ka bɛ zuliya nyɛ noli ni di shɛba.
Bɛn bi dɔɣi bihi
Paɣiŋoo ŋun bi ta omaŋ’ daɣiri mal’ alibarika,
ŋun nyɛ ŋun bi kpe alahichi tuma biɛhigu ni.
Naawuni yi ti zahim shihi saha shɛli,
o ni nya laara.
14Namɔɣili so ŋun bi zaŋ o nuhi tum
tuun’ shɛli din chihi zaligu mal’ alibarika,
ka o mi yi pa ŋun lo tuumbiɛri nia jɛndi ti Duuma,
bɛ ni ti niŋ o nirilim gahindili
o ʒiɛyimtali zuɣu,
ka ti o ʒiishee din viɛli pam
ti Duuma jɛmbu duu.
15Dama tuun’ viɛla tumbu laara nyɛla zaɣ’ gahindili,
ka baŋbu mi nyaɣa na ʒi n-kɔŋ nasara.
16Amaa zina bihi ku zooi m-bi niriba,
ka bɛn kpuɣi taba
ka di bi doli zaligu soli bihi ni bahi yoli.
17Hal bɛ yi beni yuui gba
bɛ ku kali ba kpɛhi jina ni,
ka din bahindi nyaaŋa nyɛla
bɛ ninkurilim ti ku mali jilima.
18Bɛ yi na nyɛ bipala ka kpi,
bɛ ku mali tahima;
ka bɛ mi ti ku nya suhumaabo saria karibu dali.
19Dama Chɛfirinim’ ʒiɛmani
ti yɛn nyɛla nandahima ʒiɛmani.",https://www.bible.com/bible/2264/WIS.3.DBWDB
SUL YƐM 4,"1 Nir’ yi mali biɛrisuntali ka ka bia,
di so.
dama biɛrisuntali tɛha nyɛla din bi kpira,
dama Naawuni mini ninsalinim’ zaa mi li.
2Di yi yi palo
niriba bɔrimi ni bɛ doli di naba,
ka di yi ti kani,
niriba suhuri yɛla di zuɣu;
ka saha shɛlikam, di nyɛla din diri nasara,
ka nyari laara.
Di nyɛla bin’ sun shɛli
din yɛn ti nir’ laara suŋ.
3Amaa nir’ yi dɔɣi bihi pam ka bɛ bi mi Naawuni
di ka buchi,
ka bɛ ni bi doli zaligu soli dɔɣi bia shɛb’ zaa ku tɔŋ.
4Dama hal bɛ yi ti suɣa zali saha biɛla puuni,
di ku tooi zani viɛnyɛliŋga.
Pɔhim ni kana ti ʒe li ka di dam,
ka pɔhim maa kpiɔŋ zuɣu ni chɛ ka di vuɣi lu.
5Di wula ni ŋahi lu
ka na bi bi,
ka di wala ku mali buchi.
Di ku mooi saɣi dibu,
ka di ku mali buchi.
6Bɛ ni go dagɔrisigu ni pagɔrisigu dɔɣi bi’ shɛba
nyɛla shɛhira jɛndi bɛ laamba tuumbiɛri maa zuɣu
saha shɛli Naawuni yi ti yɛn kari ba saria.
7Amaa hal wuntizɔriba yi daŋ kpibu gba,
bɛ ni be vuhim ni.
8Ti tim’ ninkurigu jilima,
pa o ni yuui shɛm zuɣu
bee o yuma ni nyɛ shɛm zuɣu.
9Yɛm mini wuntitali n-nyɛ kɔbipiɛla shihirili,
ka biɛhigu din ka galimi nyɛ ninkurilim.
Kaman Inok biɛhigu ni daa be shɛm
10 Ninvuɣ’ shɛb’ daa beni
ka Naawuni nini daa tiɣi ba,
ka o daa ti kpuɣi ba du zuɣusaa.
11O daa kpuɣi ba mi ni di chɛ
ka zaɣ’ biɛɣu ti ku taɣi bɛ hala mini bɛ biɛhigu.
12Zaɣ’ biɛɣu niŋbu kɔre nyɛla din chɛ ka nir bi lihiri gbaari din viɛla,
ka kɔr’ biɛri din chani ginda nyɛ din ŋmaligiri
ninvuɣ’ suma tɛha labisiri din bi viɛli polo.
13Bɛ ni daa mali bɛ biɛhigu zali saha biɛla puuni maa zuɣu
daa chɛ ka bɛ niŋ yuun’ gbaliŋ.
14Dama ti Duuma nini daa tiɣi bɛ shihi,
dinzuɣu ka o daa yihi ba yomyom ninvuɣ’ biɛtali sunsuuni.
15Amaa niriba daa nya li
ka bi baŋ di gbinni
bee n-zaŋ li niŋ bɛ suhuri ni kaman
Naawuni daalibarika min’ o nambɔzɔbo
nyɛla o ninvuɣ’ gahinda dini,
ka o gul’ o niriba bɛn be kasi.
Ninvuɣ’ biɛri ni ti yɛn bahindi shɛm
16Hal wuntizɔriba bɛn kpi ni tooi wuhi
ni ninvuɣ’ biɛri bɛn na be bɛ nyɛviya ni mali galimi.
Ka bipola bɛn biɛhigu tuhi
ni tooi galim ninvuɣ’ shɛb’ bɛn nyɛviya wɔɣa
hal ka bɛ ti kurigi ka pa wuntizɔriba.
17Dama bɛ ni nya yɛnnim’ bahigu,
ka ku tooi baŋ ti Duuma ni lo nia sun shɛli ti ba
min’ o ni zaŋ ba ti niŋ afua shee shɛm.
18Chɛfirinim’ lihiri ʒiɛmdila yɛnnim’ kum,
amaa ka ti Duuma lari ba.
Ka bɛn’ yi ti kpi,
bɛ ku nya jilima sɔɣibu,
ka bɛ kari ba kpiimba ni bahi sahakam.
19Dama Naawuni ni daai ba luhi tiŋgban’ ni
ka bɛ ku mali yɛligu.
O ni dam ba bɛ zaashee ti siɣi tiŋa,
ka bɛ kuui ka ku lan mali buchi,
ka bɛ ni nya biɛrim pam
ka so ku lan teei bɛ yɛla.
20Bɛ ni ti zani saria karibu shee ni dabiɛm
saha shɛli bɛ yi ti yɛn niŋ bɛ daalahichi laasabu,
ka bɛ tuumbiɛri ti yihi ba zali palo ni",https://www.bible.com/bible/2264/WIS.4.DBWDB
SUL YƐM 5,"Ninvuɣ’ biɛri yolitim
1Di saha wuntizɔriba ni ti zani ni tahima din galisi
bɛn daa nahim ba la
mini bɛn daa lihi ʒiɛm bɛ tuma la tooni.
2Chɛfirinim’ maa yi ti nya ba,
ka bɛ ni ti sɔhigi ni dabiɛm zɔbu pam,
ka bɛ ni bi tɛhi ni wuntizɔriba ni nya tiliginsim shɛli maa yɛla niŋ ba alahiziba pam.
3Bɛ ni ti yɛli taba tuuba niŋbu ni,
ka biɛrim pam din be bɛ suhuri ni ti chɛ ka bɛ ŋuhiri ka yɛra,
4“Niriba ŋɔ n-nyɛ ti ni daa maani shɛb’ ansarisi la,
ka tɛhi ni ti niŋdila asahi.
Ti daa tum jɛrilim.
Ti daa tɛhiya ni bɛ biɛhigu nyɛla yinyahili,
ka bɛ bahigu ti ku mali jilima.
5Bɔzuɣu ka bɛ kali ba pahi Naawuni bihi ni?
Ka bɔzuɣu ka bɛ ti mali tarili ninvuɣ’ kasinim’ sunsuuni?
6Tinima n-nyɛ bɛn daa birigi kpe yɔɣu ka chɛ yɛlimaŋli soli,
ka wuntitali neesim daa bi neei niŋ ti,
ka wuntaŋ’ gba daa bɛ puhi paai ti.
7Ti daa zaŋ ti biɛhigu zaa dolila nɔzaɣisibo mini saɣiŋgu soli,
ka dari doli tiŋgban’ nɛli ni soya din ka bɔba,
ka daa zaɣisi ti Duuma soli dolibu.
8Bukaata bɔ ka ti karimbaani maa ku ti?
Ka ti ni daa nyu bara ti daalahichi zuɣu la, di nyɔri nyɛ dini ti sani?
9Dimbɔŋɔnim’ zaa vuuya kaman shilinshia la,
ka be kaman nir’ ni yi wum binshɛli damli, di nyaaŋa ka tam di yɛla la.
10“Di ŋmanila ŋariŋ titali n-kpe kɔgbana ni chana,
amaa di yi gari naai, so ku tooi nya di bɔbili.
Hal ka so ku tooi baŋ di ni doli luɣ’ shɛli gari kɔgbana maa ni.
11Di lan ŋmanila nooŋa yi yiɣi gari,
ka so ku tooi baŋ o ni doli shɛli polo gari shɛm la.
O yiɣirila yomyom kpe pɔhim falafala ni
o kpiŋkpama kpiɔŋ zuɣu gari,
ka bɔbili ka o ni doli luɣ’ shɛli polo gari maa.
12Di lan bemi kaman bɛ yi to piɛm bahi,
di ni doli luɣ’ shɛli polo bɔbili kpihindimi doli li,
ka di chɛ ka so ku tooi baŋ di soli.
13Lala n-nyɛ ti gba, bɛ yi kul dɔɣi ti, di nyaaŋa ka ti leei bɛn kani,
ka ka biɛrisuŋ shɛli ni ti zaŋ wuhi so,
amaa ka ti ninvuɣ’ biɛtali di ti.”
14Dama ninvuɣ’ biɛɣu tahima ŋmanila taŋkpa’ shɛli pɔhim ni ʒiɛri chana,
ka ŋmani kpatinari’ zana shɛŋa pɔhim ni ʒiɛri chana;
ka lan ŋmani nyɔhi din nyɛ pɔhim ni ʒe n-wurim shɛli
ka di gari kaman saan’ so ŋun gbɛla dahin yini ka chaŋ la.
15Amaa wuntizɔriba bɛn kul ni beni sahakam,
ka bɛ laara be ti Duuma sani,
ka Zallakudura Naa guli ba.
16Dinzuɣu bɛ deei nam zuɣupiligu din mali jilima pam
mini nachiinsi binyara din viɛl’ pam ti Duuma nuu ni;
dama o ni zaŋ o nudirigu pa bɛ zuɣu,
ka zaŋ o bɔɣu din mali yiko pam la taɣi ba.
17 Ti Duuma ni zaŋ nimmoo lo tɔbu,
ka ti o binnamda zaa bidibbina n-zaŋ ba tuhi nyaŋ o dimnim’ zaa.
18O ni zaŋ wuntitali leei nyɔtaɣirigu,
ka zaŋ yɛlimaŋli din bi gaŋda leei tɔbutuhiri’ zuɣupiligu;
19ka zaŋ kasitali leeg’ o nyɔtaɣirigu shɛli bɛ ni ku tooi nyaŋ.
20O ni sah’ o suhuyiɣisi’ titali din kpɛm’ pam la ka di taai kaman takɔbi la,
ka binnamda pah’ o zuɣu ka bɛ tuhi nyaŋ o dimnim’ bɛn ni nyam ka bɛ tum jɛrilim la.
21Saa nyaɣisibu piɛma ni to n-chaŋ ti lu di ni simdi ni di lu luɣ’ shɛli dɛde,
ka di be kaman ti Duuma zaŋla sagbana leei tɔbu n-darigi tɔri piɛma bahirina.
22Ka sakuɣa din pali suhuyiɣisili ni yiɣina
kaman kuɣilɔŋ ni kuɣili la nti lu bɛ zuɣu,
ka teeku kom daana ti kpe ba,
ka mɔɣa kom kɔgbana din mali barina daana ti lim ba.
23Sanʒiɛɣu din mali kpiɔŋ pam ni ʒe ba,
ka pɔhim titali kana ti yɛli ba kaman wurigu la bahi,
ka zaligu zaɣisibu ti saɣim dunia ŋɔ zaa,
ka tuumbiɛri tumbu ti lɛbi nanim’ nama ʒiishɛhi pili.",https://www.bible.com/bible/2264/WIS.5.DBWDB
SUL YƐM 6,"Nanim’ talahi tuma
1Dinzuɣu nanima, wummiya ka baŋ;
yinim’ sariakaritiba bɛn be dunia ŋɔ luɣilikam zaa, baŋmiya.
2Yinim’ bɛn diri nam su ninvuɣ’ gbaliŋ,
ka nyuri bara yi ni su tiŋgbɔna pam la zuɣu, wummiya.
3 Dama ti Duuma n-zaŋ di fukumsi tin ya maa,
ka di fukumsi maa mi yila Zallakudura Naa sanna.
O ni vihi baŋ yi ni niŋ shɛm, ka lan baŋ yi ni lo ni yi niŋ shɛli.
4Dama yi nyɛla o nam ni tumtumdiba
ka bi diri nam n-su niriba viɛnyɛliŋga
bee n-doli zaligu bee n-doli Naawuni yubu,
5o ni lu yi zuɣu ka di ku viɛla,
dama bɛn ʒe zaashe’ kara ni ni nya saria karibu pam.
6Tarimba ni ti nya taali chɛ m-paŋ nambɔzɔbo ni,
amaa bɛn nyɛ zuɣulaannim’ ni ti nya saria karibu pam.
7Dama ti Duuma ku zo so nini
bee n-lihiri so wɔɣirili,
dama ŋuna n-nam wɔɣira mini tarimba,
ka o baɣa be sokam zaa ni.
8Amaa o ni ti kari zuɣulaannim’ saria pam.
9Dinzuɣu yinima nanim’ ka n sabi yɛtɔɣa ŋɔ tir’ a
din ni chɛ ka yi bɔhim baŋ yɛm, ka ku tum zaɣ’ biɛɣu.
10Dama dimbɔŋɔ nyɛla kasitali yɛla,
ka ŋun zaŋ kasitali tumdi di tuma mini bɛ ni zaŋ li wuhi shɛba,
bɛna n-nyɛ bɛn ni tooi tuhi yi saria karibu ni.
11Dinzuɣu zaŋm’ a zaɣa niŋ n yɛtɔɣa ŋɔ ni;
chɛ ka a suhu ye di zuɣu, ka a leei ŋun ni nya wuhibu.
Yɛm Buchi
12Yɛm nyɛla din kul ne viɛnyɛliŋga, ka bi niŋdi liti,
ka o baŋbu bi to,
ka bɛn yur’ o ka bɔr’ o shee ni nya o.
13Yɛm niŋdi yomyom ni o chɛ ka bɛn bɔr’ o baŋd’ o.
14Ŋunkam daŋ yiɣisibu asiba bo o di ku niŋ o muɣisigu,
dama o ni nya o ka o ʒila o dunoli gbini.
15Nir’ yi zaŋ o zaɣa niŋ yɛm ni, o ni nya baŋsim din tuhi,
ka ŋunkam zaŋ o nini kpa o ni nya suhudoo,
16dama o lihiri bɔrila bɛn simdi ni bɛ nya o,
ka o ni yi bɛn bɔr’ o zuɣu bɛ soya ni,
ka paai ba bɛ tɛha kam ni.
17Yɛm piligu nyɛla saha shɛli nir’ yi ti niŋ nimmoo ni o bɔhim,
ka nir’ baɣa yi be bɔhimbu ni, di wuhiri ni o yuri yɛm
18Nir’ yi yɛli ni o yuri yɛm, di simdi ni o dol’ o zaligu,
ka nir’ yi shiri dol’ o zaligu viɛnyɛliŋga, di wuhiri ni o ku kpi.
19Ka nir’ ku kpi ŋɔ nyɛla din vuri nir’ miriti Naawuni.
20Dinzuɣu nir’ yi bɔri yɛm, di tahir’ o la nam dibu ni.
21Dinzuɣu a yi bɔri ni a di nam su niriba ka mi nam ʒiishɛhi mini di fukumsi buchi ni nyɛ shɛli,
dindina nyin’ tim’ yɛm jilima din ni chɛ ka a kul diri nam sahakam.
Sulemaana bɔri ni o pirigi o yɛm ti o taba
22N ni wuhi ya yɛm ni nyɛ so, ka lan wuhi ya di ni niŋ shɛm ka o ti beni,
ka n ku zaŋ shɛli sɔɣi ya.
N ni dol’ o bɔbili dunia nambu piligu ni ha
ka chɛ ka niriba baŋ o yɛla viɛnyɛliŋga,
ka n ku lɔɣi di yɛlimaŋli.
23N mi ku doli nyuli zabbu,
dama nyuli zabbu mini yɛm bi doli taba.
24Yɛnnim’ pam nyɛla bɛn tiri dunia tiliginsim,
ka na’ so ŋun nyɛ yɛndana, niriba bela suhudoo ni.
25Dinzuɣu doli n wuhibu yɛtɔɣa ŋɔ, ka di zuɣu chɛ ka a tɔŋ.",https://www.bible.com/bible/2264/WIS.6.DBWDB
SUL YƐM 7,"Naa bemi kaman sokam ni be shɛm
1N kul nyɛla ninsala kaman sokam.
N nyɛla bɛ ni daa zaŋ taŋkpaɣu tuui nam so la zuliya;
ka n niŋgbuŋ nama daa pilila m ma puli ni.
2Chira awɛi saha zaa, n daa lɔhila ʒim puuni.
N daa yila doo nama bimbirili din yi doo mini paɣa tab’ kpuɣibu nyaɣisim ni na.
3Bɛ ni daa dɔɣi ma ka n piligi vuhiri pɔhim shɛli din kul ʒiɛri ŋɔ,
ka lu tiŋgban’ ni na,
n ni daa tuui yo vu’ shɛli nyɛla n daa kuhimi kaman sokam ni kuhiri shɛm.
4Bɛ daa zaŋla bini pɔb’ ma sɔŋ zuɣutaɣira ni n-gbib’ ma.
5Na’ so kani n-nyɛ ŋun piligu daa be di ko.
6Ti zaa daa dolila so’ yini kpe dunia ŋɔ na,
ka lan yɛn doli so’ yini yi di ni.
Sulemaana wuhi o ni yuri yɛm shɛm
7 Dinzuɣu ka n daa suhi Naawuni ka o ti ma baŋsim;
ka n daa lan suhi Naawuni ka o chɛ ka yɛm shia ka n sanna.
8Ka n daa lihi yɛm ka di gari nam jaaŋgbɛhi mini nam ʒiishɛhi,
ka lihi azichi ka di bi saɣi ni nir’ zaŋ li buɣisi yɛm.
9Mmi daa bi zaŋ yɛm ŋmahindi kuɣ’ viɛla,
dama salima daa ŋmanila taŋkpa’ zim biɛla yɛm sani,
ka anzinfa ŋmani yaɣiri yɛm sani
10N yuri yɛm gari alaafee mini viɛlim.
Yɛm neesim bi niŋdi liti,
dama yɛm nyɛlisibu na ʒi n-naai.
11Binsuŋ kam daa dolila yɛm ka n sanna,
azichi din ka tariga ka o daa ʒina ti ti ma.
12Ka n suhu daa piɛli di zaa zuɣu, dama yɛm n-ʒi di zaa na;
amaa n daa bi mi ni yɛm n-nyɛ di ma.
13N daa bɔhimya pam o sani, ka bi zaŋ li gbibi n ko;
m mali suhupiɛlli ni n zaŋ n ni bɔhim shɛli maa wuhi n taba.
14Ninsal’ ku tooi bɔhim yɛm yɛla zaa naai,
ka ŋunkam nya yɛm nya zɔtali ni Naawuni,
o nyɛla ŋun saɣi ti o ni bɔhim shɛli yɛm sani maa.
Sulemaana suhi Naawuni bɔri yɛm
15N suhiri Naawuni ni o chɛ ka n tɛha nyɛ din doli n ni bɔhim shɛli,
ka chɛ ka n ni tɔɣisiri yɛtɔɣa shɛm dol’ o yubu;
dama ŋuna n-nyɛ ŋun wuhiri yɛm soli,
ka nyɛ ŋun saɣisiri yɛnnima.
16Dama ti mini ti yɛtɔɣa zaŋ tabili ti baŋsim
ni ti tuun’ baŋsim yɛla zaa bela o nuu ni.
17Dama ŋuna n-nyɛ ŋun ti ma biɛhigu ni nyɛ shɛm baŋsim maŋli
ni di chɛ ka m baŋ dunia ni daa nam shɛm
ni binyara din be di ni ni tumdi shɛm;
18ka wuhi ma saha piligu mini di sunsuuni ni di tariga ni nyɛ shɛm
ni wuntaŋ’ ni chani shɛm ni saha taɣibu
19zaŋ tabili yuma ni giligiri shɛm mini saŋmarisi ni pie tab’ shɛm.
20O lan wuhi ma biŋkɔbiri biɛhigu ni nyɛ shɛm
ni mɔɣu ni biŋkɔbiri hala ni nyɛ shɛm
ni pɔhim tuma ni nyɛ shɛm
ni ninsal’ tɛha ni nyɛ shɛm
ni tihi balibu ni nyɛ shɛm
ni bɛ ni mali di nyaɣa niŋdi tim shɛm.
Yɛm biɛhigu ni nyɛ shɛm
21M bɔhim baŋ binshɛŋa niriba ni na bi mi,
ka lan bɔhim baŋ binshɛŋa niriba ni pun mi,
22dama yɛm ŋun niŋdi binshɛɣukam n-wuhi ma li.
Yɛm biɛhigu ni nyɛ shɛm
Yɛm shia mali haŋkali pam, ka be kasi,
ka di biɛhigu nyɛ zaɣ’ yini,
ka kahigi dimaŋ’ soya balibu pam ni,
ka mali fahim, ka nyɛ ŋun chana, ka yi zahira,
ka ka daɣiri, ka nyɛ ŋun gahim,
ka so ku tooi nyaŋ o,
ka o yuri din viɛla, ka mali nimmoo,
ka nyɛ bɛ ni ku tooi zaɣisi so.
23O niŋdi nirilim,
ka nyɛ daadamnim’ zo,
ka ʒe tibi,
ka mali naani niŋbu.
O suhu bi zɔhira,
ka o mali yiko gari binshɛɣukam,
ka nyari binshɛɣukam.
O ni tooi kpe shia kam din mali fahim ni; o ka daɣiri, ka di bi doli bɛ ni zaŋ binshɛli nam o ni nyɛ shɛli.
24Yɛm chani yomyom gari binshɛli kam din guura.
O bela kasi, ka di zuɣu chɛ ka
o tooi kpɛri binshɛɣukam zaa ni.
25Yɛm nyɛla Naawuni yiko vuhim;
o lan nyɛla ti Duuma ŋun nyɛ Kpiɔŋlan’ Naa kasitali neesim din yi o jilima ni na;
dinzuɣu binshɛɣukam din gabisi ku tooi nya soli kpe o ni.
26Dama yɛm nyɛla neesim din ka bahigu ŋmahinli,
ka lan nyɛ Naawuni tuma diɣi din ka liɣisibu min’ o zaɣ’ suntali ŋmahinli.
27Hal yɛm ni kul nyɛ o kɔŋko maa zaa yoli,
o tooi niŋdi binshɛɣukam zaa.
Ka yɛm maŋmaŋ’ ni bi taɣiri maa zuɣu,
o nyɛla ŋun lɛbigiri binshɛɣukam zaa zaɣ’ pala.
Ʒiɛman’ kam ni o nyɛla ŋun be bɛn shihi be kasi ni,
ka di chɛ ka bɛ leeri Naawuni zɔnim’ mini anabinima.
28Dama Naawuni ni bɔri shɛli gari shɛlikam zaa nyɛla nir’ chɛ ka yɛm be o ni.
29Yɛm viɛl’ pam gari wuntaŋa,
ka gari saŋmarisi tusa shɛm.
Nir’ yi zaŋ neesim buɣisi yɛm,
yɛm gari li.
30Dama yuŋ n-doli neesim nyaaŋa,
amaa zaɣ’ biɛɣu bi nyandi yɛm.",https://www.bible.com/bible/2264/WIS.7.DBWDB
SUL YƐM 8,"1Yɛm yiko din galisi maa zaŋ ti paala dunia ŋɔ luɣ’ shɛlikam zaa,
ka o niŋdi binshɛɣukam viɛnyɛliŋga
Sulemaana ni yu yɛm shɛm
2 N yuri yɛm pam, ka daa bo o m bipolitali saha,
ka bɔri ni n zaŋ o leei kaman n daamiliya paɣa.
N daa yu’ o viɛlim pam.
3O daa ti o piligu ni yi shɛli na jilima,
ka nyɛ ŋun be Naawuni ŋun nyɛ binshɛɣukam Duuma ŋun yur’ o sani.
4 N mi Naawuni daalahiziba yɛla,
ka sɔŋdi wuhiri o tuma ni yɛn tumdi shɛm.
5Di nyɛla zaɣ’ viɛlli ni mali azichi dunia ŋɔ ni?
Binshɛli kani din ni chɛ ka nir’ nya azichi n-lan paai yɛm ŋun chɛ ka binshɛlikam niŋdi dɛde ŋɔ.
6Baŋsim nyɛla di ni simdi ni nir’ mali shɛli?
binshɛli kani n-so yɛm ŋun buɣisi binshɛɣukam din beni ŋɔ ni simdi ni di be shɛm.
7So yi yuri wuntitali, yɛm tuma nyɛla din viɛla.
Ninvuɣ’ suntali zaa yirila yɛm tuma ni na.
Dina n-nyɛ: Zaligu soli mini suhukpeeni ni maŋgbibbu ni baŋbu.
Binshɛli ka biɛhigu ni din ni tooi ti ti dimbɔŋɔnima.
8A bɔri ni a mali biɛhigu kpahimbu pam?
Yɛm mi kurimbuni ha yɛla ka ni tooi baŋ din be dahin shɛli ha puuni yɛla,
ka ni lan baŋ niriba ni bɔri ni bɛ yɛli shɛm bɛ suhuri ni;
ka mi o ni yɛn mali yɛlimuɣisira shɛm.
Yɛm mi Naawuni ni yɛn tum alahiziba tuma shɛm,
ka mi kurimbuni ha dunia nama binyara ni tumdi shɛm.
9Dinzuɣu ka n daa yɛli ni n ni zaŋ yɛm kuli n yiŋa ka m min’ o ti laɣim be,
dama m mi ni o ni mali saɣisigu yɛtɔɣa tiri ma,
ka kpaŋsiri ma yɛlimuɣisira ni mini nandahima saha.
10O zuɣu n ni mali jilima salo ni.
Kpamba ni ti ma jilima hal n ni kul nyɛ bipolli maa zaa yoli.
11Bɛ ni nya ka n kariti saria ni yɛlimaŋli,
ka bɛn nyɛ zuɣulaannim’ nini ni tiɣi ma.
12N yi ti fo bɛ guhiri ma mi,
ka n yi tɔɣisiri yɛtɔɣa bɛ gbilisiri tibili wumda.
N yi tɔɣisi yuui gba, bɛ zaŋdila bɛ nuhi tab’ bɛ noya.
13Yɛm zuɣu n leela ŋun ku kpi;
ka n yɛla kul ni be bɛn doli n nyaaŋa na tɛha ni sahakam.
14N ni di nam su shɛba,
ka zuliya pam ni nyɛla n ni su shɛba.
15Dabiɛm ni gbahi na’ biɛri bɛ yi ti wum n yɛla.
N yuli ni du, ka di wuhi ni n nyɛla na’ suŋ ŋun nyɛ tɔbutuhiri’ biiŋa.
16N yi ti kuli n yiŋa, n nyarila suhudoo yɛm sani,
dama nir’ mini yɛm yi be, yɛlimuɣisirili bee yɛlibiɛrili shɛli ka yi sunsuuni,
naɣila suhupiɛlli kɔŋko.
17Dinzuɣu ka n daa tɛhi n suhu ni,
ka yɛli ni yi chɛ ka m mini yɛm laɣim be, n kul ni beni sahakam.
18Nir’ mini yɛm yi mali zɔtali biɛhigu, a ni mali suhupiɛlli,
ka a yi tum o tuma, a nyarila azichi din ka tariga;
ka a min’ o yi laɣim be, a nyarila yɛlikpahimbo ni baŋsim o sani.
ka a mini yɛm yi laɣim di alizama, a nyarila jilima.
dinzuɣu ka n lo nia ni n zaŋ o ka m min’ o ti laɣim be.
19N ni daa nyɛ bia n daa mali fahim,
ka daa lan mali shia din viɛla
20bee m biɛhigu ni daa viɛli maa zuɣu,
n daa bi saɣim mmaŋa.
21Amaa n daa baŋya ni n ku tooi mali yɛm naɣila Naawuni n zaŋ o ti ma —
ka n ni daa baŋ ni Naawuni kɔŋko n ni tooi zaŋ o ti ma maa gba nyɛla baŋsim.
Dinzuɣu ka n daa suhi Naawuni ka balim o ni n suhu zaa yɛli:",https://www.bible.com/bible/2264/WIS.8.DBWDB
SUL YƐM 9,"Sulemaana suhi Naawuni bɔri yɛm
1 Yaa n yaannim’ Naawuni ni n Duuma ŋun nyɛ nambɔzɔra
ni ŋun daa zaŋ a noli ni yɛtɔɣa nam binshɛɣukam ŋɔ,
2a yɛm puuni ka a daa nam daadamnima
ni bɛ su a ni daa pun nam binneen’ shɛb’ la,
3ka su dunia ŋɔ ni kasitali mini wuntitali,
ka doli zaligu soli kari saria din tuhi.
4Tim’ ma yɛm ŋun ʒi m-baɣ’ a nam ʒiishee la,
ka ti ma ʒiishee a daba sunsuuni.
5N nyɛla a dabili kaman m ma ni daa nyɛ a dabili shɛm.
N kul nyɛla daadam ŋun ka yaa ka n nyɛvili saha bi galisi.
M baŋsim pɔra zaŋ chaŋ zaligu polo,
ka m mi bi mi n ni yɛn zaŋ li tum tuma shɛm.
6Hal so yi be dɛde daadamnim’ ni, o yi ka yɛm din yi a sanna,
bɛ ni lih’ o ka o pa shɛli.
7A pii ma ni n leeg’ a niriba naa,
ka kariti a niriba bɛn nyɛ dɔbba mini paɣiba saria.
8A zali ma ni m me jɛmbu duu zali a zoli din be kasi la zuɣu,
ka me sara maligu bimbini zali tin shɛli din nyɛ a biɛhigu shee la ni,
ka di nyɛ tanti suɣili din be kasi ka nyɛ jɛmbu duu din be alizanda ni ŋmahinli piligu ni ha la.
9Yɛm bela a sani, ka mi a tuma.
O daa be a sani saha shɛli a ni daa nam dunia ŋɔ.
O mi din tiɣir’ a nini,
ka mi din tuhi zaŋ chaŋ a zaligunim’ polo.
10Timm’ o ka o yi alizanda kasi la ni na;
timm’ o ka o yi a jilima nam ʒiishee
n-ka n sanna nti baɣi ma tumda,
ka di chɛ ka m bɔhim baŋ din tiɣir’ a nini.
11Dama o mi binshɛɣukam zaa,
ka ni wuhi ma n ni yɛn niŋ shɛm viɛnyɛliŋga,
ka di chɛ ka o jilima gili ma.
12Di saha ka n tooi kari niriba maa saria din tuhi,
ka leei ŋun simdi m ba nam ʒiishee ʒinibu,
ka n tuma leeg’ a ni ni deei shɛli.
13Ŋuni n-lee ni tooi bɔhim baŋ Naawuni saɣisigu?
Bee ŋuni n-ni tooi baŋ ti Duuma yubu?
14Daadamnim’ tɛha nyɛla din ka buchi,
ka ti nianim’ ku di nasara.
15Dama ti niŋgbuna din kpiri ŋɔ vilila shia gbibi,
ka bɛ ni zaŋ taŋkpaɣu me tanti du’ shɛli ŋɔ mi nyɛ din gbarigi tɛhi suma.
16Ti ku tooi buɣisi baŋ din be dunia ŋɔ ni;
di simdi ni ti kpaŋ timaŋa m-bɔhim baŋ binyara din gili ti.
Amaa ŋuni n-na mi n-kul doli ni o baŋ din be alizanda ni?
17Ŋuni n-na mi m-bɔhim ni o baŋ a yubu,
ka pa ni nyini n-chɛ ka a shia din be kasi siɣ’ o zuɣu na?
18Lala zuɣu ka a mali soli din tuhi ti daadamnim’ bɛn be dunia ŋɔ ni
ni di chɛ ka bɛ baŋ din tiɣ’ a nini, ka tiligi yɛm zuɣu.",https://www.bible.com/bible/2264/WIS.9.DBWDB
SUL YƐM 10,"Yɛm daa guli Adam
1 Yɛm daa guli dunia ŋɔ tuuli ba bɛ ni daa nam o kɔŋko la.
O daa tilig’ o omaŋmaŋ’ daalahichi ni,
2ka daa ti o yaa ni o su binshɛɣukam zaa fukumsi.
Keen daa zaɣisi yɛm
3 Amaa ka ninvuɣ’ so ŋun daa pa wuntizɔra daa zaɣisi yɛm,
ka daa ti ku o mabia suhuyiɣisili zuɣu n-saɣim omaŋa.
Yɛm daa guli Nuhu
4 Alahichi maa zuɣu ka kom daa ti kpe m-pali dunia ŋɔ,
amaa ka yɛm daa lan tiligi li.
O daa wuhi wuntizɔra maa ka o zaŋ dapaɣa din ka yaa mali ŋariŋ.
Yɛm daa sɔŋ Ibrahimma
5 Zuliya maa ni daa ti birim ka lo nia biɛri saha shɛli,
ka yɛm daa sɔŋ ŋun nyɛ wuntizɔra n-chɛ
ka o leei ŋun ka taali Naawuni sani.
Yɛm daa ti o yaa ka o doli Naawuni zaligu
hal zaŋ chaŋ o ni daa yur’ o bidibiga la shɛm polo.
Yɛm daa fa Lɔt bahi
6 Yɛm daa fari wuntizɔriba bahira,
amaa ka ninvuɣ’ biɛri bɛn’ kpira.
O nyɛla ŋun daa tiligi buɣim din di tins’ anu ni.
7Bɛ ninvuɣ’ biɛtali shihira na kul beni.
Nimaani tiŋgbani kpimi ka tuɣiri nyɔhi.
Di tihi wandila wala din bi moora,
ka yalim kuɣili ʒe nimaani n-nyɛ ninvuɣ’ so ŋun daa bi niŋ yɛda shihirili.
8Bɛ ni daa baɣisiri yɛm gariti zuɣu,
pa zaɣ’ suŋ baŋbu kɔŋko ka bɛ daa kɔŋ
amaa di daa chɛri ka ninsalinim’ teeri bɛ jɛrilim maa yɛla
ka di zuɣu chɛ ka bɛ baŋ bɛ lubu maa yɛla.
9Amaa ka yɛm daa tiligi o daba bɛn daa be nimaani bɛ wahala ni.
Yɛm daa guli Yaakubu
10 Wuntizɔra so daa ti zɔri ni o tilig’ o mabia suhuyiɣisili ni,
ka yɛm daa wuh’ o ka o doli so’ shɛli din tuhi.
O daa wuh’ o Naawuni nam,
ka o baŋ binshɛŋa din be kasi.
O daa chɛ ka o tuma tɔŋ,
ka chɛ ka o tuma nabi.
11Bɛn daa nahind’ o ni daa ti zabir’ o nyuli
o ni mali shɛli zuɣu,
ka bɔri ni bɛ fa li ka chɛ o,
ka yɛm daa zan’ o nyaaŋa n-chɛ ka o niŋ bundana.
12Yɛm daa taɣ’ o ka chɛ o dimnim’
bɛn daa do’ n-gu o ni bɛ lir’ o fa o,
ka o daa sɔŋ o ka o niŋ nimmoo tuhi di nasara
ni di chɛ ka o baŋ ni wuntitali biɛhigu mali kpiɔŋ gari shɛlikam.
Yɛm daa fa Yisifu bahi
13 Bɛ daa ti gbaai wuntizɔr’ so kɔhi,
amaa ka yɛm daa bi chɛ o bahi.
O daa sɔŋ o ka o bi tum alahichi.
Bɛ ni daa kpɛh’ o sarika, yɛm daa dol’ o mi kpe.
14O daa bi bah’ o hal ti niŋ o yiko ka o deei tiŋgbɔŋ maa zaa fukumsi su,
ka su ninvuɣ’ shɛb’ bɛn daa nahim o gba.
Yɛm daa chɛ ka bɛ baŋ ni ʒiri ka bɛ daa ŋma m-pa o,
ka daa ti o jilima shɛli din ku naai.
Yɛm daa zaŋ Izraɛlnim’ yi Ijipti
15 Yɛm daa fa ninvuɣ’ shɛb’ bɛn be kasi ka ka taali zuliya shɛb’ bɛn daa nahindi ba nuu ni bahi.
16O daa kpɛla Naawuni dab’ so ninsal’ shia ni n-yiɣisi zani tum alahiziba tumtumsa kpɛhi nanim’ dabiɛm.
17O daa ti ninvuɣ’ shɛb’ bɛn be kasi maa bɛ tuma laara,
ka daa zaŋ ba doli alahiziba soli.
Ŋun’ yɛm daa leela mahim bimparigu ti ba wuntaŋ’ ni,
ka nyɛ buɣim zilinli din ne pam ti ba yuŋ.
18O daa zaŋ ba du Teeku Ʒiɛɣu,
o daa zaŋ ba kpɛla kom din zilim pam ni du.
19amaa o daa chɛ ka kom di bɛ dimnima,
ka ʒi ba ti baɣili kokpaŋa.
20Dinzuɣu ka wuntizɔriba daa di ninvuɣ’ biɛri nɛma,
Yaa ti Duuma, bɛ daa yili yila paɣ’ a yuli din be kasi ŋɔ.
Bɛ daa laɣim paɣ’ a a yiko nuu din daa tiligi ba maa zuɣu.
21Dama yɛm daa yaai biriti noya,
ka chɛ ka biliɛri zilima tɔɣisi yɛtɔɣa viɛnyɛliŋga.",https://www.bible.com/bible/2264/WIS.10.DBWDB
SUL YƐM 11,"Yɛm daa zaŋ Izraɛlnim’ doli tiŋgban’ nɛli ni chaŋ
1 Yɛm daa chɛ ka bɛ tuma tɔŋ anabi ŋun be kasi la zuɣu.
2Bɛ daa doli tiŋgban’ nɛli ni luɣ’ shɛli niriba ni kani,
ka daa kpa bɛ tanti suɣa so napɔŋ ni daa na ʒi n-no luɣ’ shɛli.
3Bɛ daa zaŋ bɛ nyɔɣu yo bɛ dimnima n-tuhi kari ba.
4Kɔnyuri ni daa ti gbahi ba, bɛ daa suh’ a,
ka a daa ti ba kom din yi chɛribo tampiŋ ni na.
ka kuɣili din kpɛm’ kom daa ku bɛ kɔnyuri.
5Dama binshɛŋa din daa nahim bɛ dimnim’ la,
daa niŋ bɛmaŋmaŋ’ anfaani.
Ijiptinim’ tibidarigibo
6Din ni chɛ ka kɔbilisirim zɔri kaman mɔɣili kom la,
a daa dam li mi ka chɛ ka ʒim saɣim li.
7Bɛ ni daa zali ni bɛ kum biliɛri la a daa kpahi bɛ zuɣu ni,
ka ti ba kom pam libigi ba,
8ka kɔnyuri ni daa mali ba saha shɛli maa,
a daa wuhi a ni darigi bɛ dimnim’ tibili shɛm.
9Dama a ni daa zahim ba, hal ka di nyɛ tibidarigibo shɛli ni a ni daa zo ba nambɔɣu la,
bɛ daa baŋ a ni nahindi ninvuɣ’ biɛri a suhuyiɣisili saria karibu ni shɛm.
10Dama a buɣisirila a niriba kaman ba ni niŋdi shɛm saɣisir’ o bihi la,
amaa ka zahindi bɛ dimnim’ kaman na’ ninkuunsilana ni kariti saria wuhiri ni nir’ mali taali shɛm.
11Bɛ daa di wahala pam, bɛ daa yi be a niriba sani bee bɛ daa yi ka bɛ sani.
12Bɛ suhugarigu daa niŋla buyi,
ka bɛ teei din pun niŋ ba maa yɛla ka ŋuhira.
13Dama bɛ ni daa wum ni bɛ tibidarigibo zuɣu chɛ ka wuntizɔriba nyari anfaani,
bɛ daa baŋya ni ti Duuma n-niŋ lala maa.
14Hal bɛ ni daa mali so ansarisi, ka zaɣis’ o, ka yih’ o palo ni la zaa yoli,
di bahigu ni o yɛla daa ti niŋ ba lahizibu
kɔnyuri ni mali ba shɛm ni be di ko ka chɛ di ni mali wuntizɔriba shɛm.
Ninvuɣ’ biɛri tibili darigibu
15 Bɛ jɛrilim mini bɛ ninvuɣ’ biɛtali tɛha din birigi ba kpɛhi yɔɣu,
ka bɛ ti jɛmdi tinvura bɛn mali tɛhi’ yoya mini biŋkɔb’ yoya zuɣu,
a daa chɛ ka biŋkɔbiri maa tatabo daa kana ti darigi bɛ tibili
16ni di wuhi ba ni nir’ ni zaŋ binshɛŋa tum alahichi, binyɛra maa ka a zaŋdi darigir’ o tibili.
17Dama a daa zaŋ a nuu din mali yiko pam
nam dunia ŋɔ ka pa ni binshɛli ka a daa zaŋ nam li.
A daa naan tooi zaŋ biŋkɔb’ biɛri mini gbuɣima bɛn nini kpema n-darigi bɛ tibili.
18A daa naan tooi nam biŋkɔb’ biɛri zaɣ’ pala bɛn nyɛ nir’ ni na ʒi n-nya shɛba ka bɛ suhuyiɣisili bie pam,
ka bɛ nyɛ bɛn ni tooi vuhi buɣim niɛm bahina,
bee n-jim ka nyɔhi gbili pam
bee n-chɛ ka buɣim niɛm din mali dabiɛm pam yiri bɛ nina ni na,
19ka di pa bɛ ni tiri niriba biɛrim shɛli kɔŋko n-daa yɛn kuri niriba,
amaa bɛ lihigu kɔŋko naan tooi gbahi niriba dabiɛm ka bɛ kpi.
20Hal dimbɔŋɔnim’ zaa nyaaŋa, a naan tooi zaŋ yɛlimaŋli soli doli ba
ka a nyee ni vuhim yim ŋme n-ku ba,
ka a yiko pɔhim ʒe n-wurim ba.
Amaa a malila binshɛɣukam zali,
ka buɣisi li ka kal’ li ka zahim li.
Naawuni nyɛla yikolana ni nambɔzɔra
21Dama a nyɛla ŋun kul wuhiri a yaa ni nyɛ shɛm a yiko ni,
ka ŋuni n-lee ni tooi gu a nuu kpiɔŋ maa soli?
22A sani, dunia ŋɔ zaa ŋmanila bimburiginli din pa sania zuɣu,
ka ŋmani asiba maligim din lu tiŋgbani zuɣu na.
23Amaa a nyɛla ŋun zɔri sokam nambɔɣu,
dama a mali yiko din ni tooi niŋ shɛlikam.
A lihi yaɣi sokam daalahichi zuɣu,
ka ti ba saha ni bɛ niŋ tuuba.
24Dama a yuri binshɛɣukam din beni,
a mi bi je a ni daa nam binshɛŋa maa.
A yi di daa je li, a daa naan ku nam li.
25Wula ka binshɛli naan tooi beni a yi di bi yu ni di beni?
ka wula ka di naan tooi beni a yi di bi nam li?
26Yaa ti Duuma,
a chɛ ka di zaa beni, dama di nyɛla a dini,
ka a nyɛ ŋun yuri binshɛlikam din be.",https://www.bible.com/bible/2264/WIS.11.DBWDB
SUL YƐM 12,"1Dama a Shia din bi kpiri maa be bɛ zaa ni.
2Dinzuɣu a saɣisirila bɛn tum alahichi balimbalim,
ka teeri ba, ka kpahiri bɛ zuɣuri ni zaŋ chaŋ bɛ ni niŋdi binshɛŋa ka di nyɛ alahichi maa polo.
Yaa ti Duuma, din ni chɛ ka bɛ yi bɛ ni tumdi ninvuɣ’ biɛtali tuun’ shɛŋa maa ni ka niŋ a naani.
Keenannim’ ni tum alahichi shɛŋa
3 Ninvuɣ’ shɛb’ bɛn daa pun be a tiŋgbɔŋ din be kasi ŋɔ ni ka di yuui,
4a daa je ba bɛ ni daa tumdi din chihiri shɛli la
mini bɛ bukpahigu tuma ni binshɛŋa bɛ ni daa niŋdi ka di bi be kasi la zuɣu
5ni bɛ ni daa gbahiri bihi kɔriti ka nambɔɣu kani,
ka daa zaŋdi ninsalinim’ maani maligu ŋ-ŋubiri bɛ nimdi ka nyuri bɛ ʒim la gba zuɣu.
Dimbɔŋɔ daa yila bɛ Chɛfiritali jɛmbu soli ni na.
6Bihilaamba shɛb’ bɛn daa kuri bɛn ka yiko ŋɔ,
a daa yuya ni ti yaannim’ ku ba
7din ni chɛ ka bɛ zaŋ tiŋgbɔŋ viɛlli shɛli din nyɛ a dini ŋɔ
leei nyin’ Naawuni daba bebu shee.
8 Amaa hal bɛ gba, a daa zo ba nambɔɣu bɛ ni nyɛ ninsalinim’ maa zuɣu,
ka daa chɛ ka tabilakpihi n-daŋ a tɔbbihi tooni
ti lu bɛ dimnim’ zuɣu n-kuri ba biɛlabiɛla chana.
9A daa naan tooi chɛ ka wuntizɔriba ŋme ninvuɣ’ biɛri ŋɔ tɔbu ku ba
bee a daa naan tooi chɛ ka mɔɣu ni biŋkɔb’ biɛri ku n-naai ba yim
bee n-zaŋ a noli ni yɛtɔɣ’ kpeen’ yini n-ku n-naai ba.
10A daa kariti ba saria biɛlabiɛla ni a ti ba saha ka bɛ niŋ tuuba,
hal a ni daa kul mi ni bɛ nyɛla tuumbiɛrinima bɛ virili shee,
ka bɛ daa dɔɣi ba mi ni tuumbiɛri,
ka bɛ kul ku taɣi bɛ tɛha maa zaa yoli.
11Dama bɛ nyɛla noli ni di zuliya shɛba piligu ni ha,
ka di mi pala a daa zɔrila so zuɣu,
ka a daa bi darigi bɛ tibili bɛ daalahichi zuɣu maa.
Naawuni nyɛla Yikolana
12Ŋuni n-lee ni tooi bɔhi, “Wula ka a niŋ a ni niŋ shɛm maa?”
Bee ŋuni n-lee ni tooi zaɣis’ a ni kariti saria shɛm?
Ka ŋuni n-ni tooi galim’ a a ni nam zuliya shɛba ka bɛ ti bahi yoli la zuɣu?
Bee ŋuni n-ni tooi leei sandaantimda m-balim a ni a chɛl’ ninvuɣ’ biɛri saria karibu?
13Dama wun’ so kani n-nyɛ ŋun su ninsalinim’ zaa fukumsi pah’ a zuɣu,
ka ni tooi wuhi ni a ni kari saria shɛm bi tuhi.
14Ka na’ so bee zuɣulan’ so kani n-ni tooi yɛli ni a ni darigi niriba tibili shɛm bi tuhi.
15A nyɛla wuntialana ka su binshɛɣukam zaa ni wuntitali,
ka a mi na ʒi n-zaŋ a yiko wuhi ni so mali taali
ka darig’ o tibili ka o mi di bi simdi tibidarigibo.
16Dama a yaa nyɛla wuntia ni yiri shɛli ni na.
A ni nyɛ Yikolana n-gari sokam zuɣu n-chɛ ka a tiligiri sokam zaa.
17A wuhiri a yaa saha shɛli niriba yi ti zilis’ a yiko ni nyɛ shɛm zaa,
ka a darigir’ ninvuɣ’ shɛb’ bɛn mi a yiko maa yɛla,
amaa ka zaŋ li niŋ bɛ baɣaka la tibili.
18Hal a ni kul mali yiko maa zaa yoli,
a nyɛla sariakarita ŋun suhu bi kuui,
a mali yiko din ni tooi niŋ a ni bɔri shɛli,
amaa a zaŋla suɣilo n-su ti.
Wuhibu shɛŋa Naawuni ni zaŋ wuhi Izraɛlnima
19Tuma ŋɔ puuni, a wuhi niriba
ni di simdi ni wuntizɔra niŋdi nirilim,
ka zaŋ tahima suŋ niŋ a bihi ni,
dama a chɛri niriba daalahichi paŋdi ba.
20A nyɛla ŋun gbaar’ amaŋa,
ka mali suɣilo zaŋ chaŋ a ni darigir’ a niriba dimnim’ tibili shɛm polo,
ka hal di yi simdi ni a darigi bɛ tibili ka ku ba,
a tiri ba la dahima ni saha ni bɛ chɛ bɛ tuumbiɛri;
21amaa ka lee mali nimmoo kariti amaŋmaŋ’ niriba saria,
amaa ka bɛ nyɛla a ni daa po pɔri lo shɛb’ yaannim’ alikauli ni a ni niŋ ba zaɣ’ viɛlli la.
22A darigi ti tibili, amaa ka darigi ti dimnim’ tibili gari lala kaman tuhi’ pia zuɣu gba
ni di chɛ ka ti yi kari ti tab’ saria, ti ni tɛhi zaɣ’ viɛlli niŋbu yɛla.
ka a yi ti kari ti saria, ti ni bɔri ni a zo ti nambɔɣu.
Ijiptinim’ tibili darigibu
23Dinzuɣu ninvuɣ’ shɛb’ bɛn daa pa wuntizɔriba ka tum jɛrilim,
a daa nahim ba bɛmaŋmaŋ’ ni tum din chihiri zuɣu.
24Bɛ daa birigiya chaŋ katiŋa ka chɛ din tuhi,
ka jɛmdi binnana mini biŋkɔb’ biɛri.
Bɛ daa yɔhim ba mi kaman biliɛri bɛn ka yɛm la.
25Dinzuɣu bɛ ni daa be kaman bia shɛb’ bɛn ka tɛha zuɣu,
a daa kari ba saria ka mali ba ansarisi.
26Dinzuɣu ninvuɣ’ shɛb’ bɛn zaŋ zuɣu ni kpahibu biɛla niŋ bɛ baɣaka,
Naawuni ni ti kari ba saria din simdi ba.
27Bɛ wahala dibu maa puuni, saha shɛli bɛ suhuri ni daa yiɣisi bahi
biŋkɔb’ shɛb’ bɛ ni daa tɛhi ni bɛ nyɛla wuna la zuɣu
mini bɛ ni daa nya tibidarigibo bɛ zuɣu la.
Bɛ daa nyaya ka baŋ Naawuni maŋli so bɛ ni daa zaɣisi baŋbu la.
Dinzuɣu ka bɛ daa nya tibidarigibo din galisi pam maa.",https://www.bible.com/bible/2264/WIS.12.DBWDB
SUL YƐM 13,"Binnamda jɛmbu din nyɛ jɛrilim
1Ninvuɣ’ shɛb’ bɛn zaa daa bi mi Naawuni daa nyɛla jɛra bɛ biɛhigu ni,
ka daa bi tooi baŋ Naawuni ŋun be ŋɔ bɛ ni nyari bin’ viɛl’ shɛŋa ŋɔ ni,
bɛ mi daa nyari ŋun’ ŋun nyɛ tuumbaŋda ŋɔ tuma,
amaa ka lee bi baŋ ŋun tum li maa.
2Bɛ daa tɛhiya ni binshɛŋa din nyɛ kaman buɣim
bee pɔhim bee sanʒiɛɣu bee saŋmarisi bɛn chani gindi ŋɔ
bee kopaliga bee binshɛŋa din ne zuɣusaa nyɛla wuna bɛn su dunia ŋɔ.
3Niriba yi daa nya binyara ŋɔ viɛlim ka tɛhi ni bɛ nyɛla wuna,
bɛn’ baŋmi ni bɛ Duuma viɛli gari dimbɔŋɔnima,
dama ŋun nam viɛlim n-nyɛ ŋun nam li.
4Binyara maa yiko mini di tuma yi daa niŋ niriba alahiziba,
bɛn lihimi li ka baŋ ŋun nam li maa yiko ni galisi shɛm.
5Dama binnamda galisim mini di viɛlim puuni,
ka ŋun nam ba ni nyɛ so baŋbu yirina.
6Amaa niriba ŋɔ galimi pɔra
dama di pa shɛli saha shɛli bɛ ni bɔri Naawuni ka yu ni bɛ nya o maa puuni,
bɛ kpɛrila yɔɣu.
7Dama bɛ ni kul be o tuma sunsuuni maa,
bɛ nyɛla bɛn kul vihira,
ka niŋ bɛ ni nyari binshɛŋa maa naani, dama bɛ nini ni nyari binshɛŋa maa viɛli pam.
8Amaa dim pahi nyɛla, di bi wuhi ni niriba maa ka galimi.
9Dama bɛ yi mali yiko ni bɛ mi yɛla pam,
hal ka ni tooi vihi baŋ dunia ŋɔ yɛla,
bɔ n-lee niŋ ka bɛ kɔŋ ŋun nyɛ binyara ŋɔ zaa Duuma ŋɔ baŋbu yomyom?
Buɣijɛmbo jɛrilim
10 Amaa ninvuɣ’ shɛb’ bɛn yɛla mali suhusaɣiŋgu ka zaŋ bɛ tahima niŋ binshɛŋa din ka nyɛvili ni la nyɛla
bɛn zaŋ daadamnim’ ni zaŋ bɛ nuhi mali binshɛŋa boli “wuna”
din nyɛ tuumbaŋdiba ni zaŋ salima mini anzinfa m-mali binshɛŋa ŋmahindi biŋkɔbiri
bee kuɣa din ka buchi, ka nyɛ kurimbuni ha niriba nuhi tuma la.
11Tiŋmar’ biiŋa ni tooi ŋmaai tia din yɛla bi to luhi
ka maag’ o ni puɣisi di paɣiri zaa,
ka zaŋ o tuun’ baŋsim maa
mali binshɛli din mali buchi biɛhigu puuni,
12ka zaŋ o ni ŋmahi shɛli bahi la
mali buɣim duɣi bindirigu di n-tiɣi.
13Amaa o ni ŋmahi shɛŋa bahi maa puuni,
o ni tooi pii da’ shɛli din gɔŋ ka mali gbira,
ka be kaman di ku mali buchi la,
ka tooi zaŋ li m-mal’ li viɛnyɛla o dahima nyabu saha.
O ni tooi niŋ lala o tuun’ baŋsim maa ni n-zaŋ li mali binshɛli ŋmahindi ninsala,
14bee ŋ-ŋmahindi biŋkɔb’ so ŋun ka bukaata,
ka niŋ piɛnta ʒee ʒe li, ka lan niŋ binʒee maa pa di zuɣu
ka niŋ piɛnta limsi di luɣ’ shɛlikam din mali dalinli.
15Di nyaaŋa ka o bo di zalibu shee,
ka zaŋ li tabili dukpini n-zaŋ kuriti kpahi li tabili.
16O zaŋ o zaɣa niŋ di ni, din ni chɛ ka di ku luna,
dama o mi ni di ku tooi sɔŋ dimaŋa;
dama di kul nyɛla binnani ka bɔri sɔŋsim.
17O yi ti suhir’ o nyamma min’ o paɣ’ biɛhigu ni o bihi zuɣu,
vi bi mal’ o ni o tɔɣisi yɛtɔɣa ti binshɛli din ka nyɛvili.
18O daalaafee zuɣu, o suhirila binshɛli din ka yaa,
o nyɛvili zuɣu o suhirila binshɛli din kpi;
sɔŋsim zuɣu o suhirila binshɛli din ʒi shɛli;
soli chandi daalaafee zuɣu, o suhirila binshɛli din ku tooi vuui di napɔŋ;
19o laɣibɔbo min’ o tuma ni, o nuhi tuma nasara nyabu zuɣu,
o suhirila yaa binshɛli din nuhi ka yaa sani.",https://www.bible.com/bible/2264/WIS.13.DBWDB
SUL YƐM 14,"Dari wun’ shɛŋa bɛ ni zaŋ ŋmahindi Nuhu ŋariŋ la
1Yaha, ninvuɣ’ so ŋun bɔri ni o kpe ŋariŋ n-kpe kɔgbana ni chaŋ luɣ’ shɛli
ni suhi dapaɣili din yaa bi paai ŋariŋ shɛli din yɛn ʒir’ o maa yaa.
2Nyɔri nyabu zuɣu n-daa chɛ ka bɛ buɣisi ŋariŋ maa malibu,
Yɛm mi n-daa nyɛ tuumbaŋda ŋun mal’ li.
3Yaa ti Ba, a yiko n-wuhiri li soli,
dama nyini n-ti li soli teeku ni,
ka chɛ ka di be kɔgbana ni chani ni alaafee,
4ka di wuhi ni a ni tooi tiligi nira barina kam ni
din ni chɛ ka hal ninvuɣ’ so ŋun ka baŋsim ni tooi kpe teeku ni.
5Di nyɛla a yubu ni a yɛm tuma ku buchi;
dinzuɣu ka niriba zaŋ bɛ nyɛviya dalim hal dapaɣili din pɔra gba,
ka bɛ yi bela ŋariŋ ni m-be kɔbula ni chana, bɛ ni paai duli na ni alaafee,
6Hal kurimbuni ha, tiyaawumyanim’ bɛn daa nyɛ karimbaannim’ ni daa ti kpiri la,
dunia ŋɔ tiliginsim tahima daa sɔɣila ŋariŋ ni,
ka a nuu ni daa wuhi shɛm zuɣu chɛ ka ʒiɛman’ palli birili kpalim dunia ŋɔ ni.
7Dama da’ shɛŋa din tahiri wuntitali na mali alibarika.
8Amaa noli ni di ninsalinim’ ni zaŋ bɛ nuhi mali buɣ’ shɛli;
ka lala mi n-yɛn niŋ ninvuɣ’ so ŋun mal’ li
o ni mal’ li maa zuɣu, ka niŋ di binshɛli din saɣindi maa gba bɛ ni bol’ li wun’ la zuɣu.
9Naawuni ni je Chɛfirinim’ shɛm, lala ka o je bɛ tuma gba.
10Dama o ni darigi bɛ ni niŋ shɛli mini bɛn niŋ li zaa tibili.
11Dinzuɣu bɛ ni ti kari Chɛfirinim’ buɣa gba saria,
dama di ni kul nyɛla binshɛŋa Naawuni ni nam la zaa yoli, di nyɛla din chihira
ka nyɛ ninsalinim’ shihi zana
ni ninvuɣ’ shɛb’ bɛn nyɛ jɛra naba tɔna.
Wuna piligu ni yi shɛli na
12Dama buɣa malibu nia n-daa nyɛ zina niŋbu piligu.
ka di malibu maa nyɛ din saɣim biɛhigu.
13Dama buɣa daa pun kani piligu ni,
ka di mi kul ku beni sahakam.
14Ninsalinim’ karimbaani n-daa tahi buɣa dunia ŋɔ ni na,
dinzuɣu ka bɛ pun niŋ bɛ bahigu yomyom nia.
15Do’ so bia n-daa kpi kpiri kpiɔŋ ka o suhu saɣim pam,
ka o daa mali binnani zal’ o bia so ŋun kpi kpiri kpiɔŋ maa zaani;
ka bɛ daa tiri ŋun kpi maa jilima kaman wuni la,
ka o daa zaŋ di daashili tuma mini nir’ ni yɛn kpe dini shɛm soli wuh’ o niriba.
16Ka di daa kul mali chani hal ka Chɛfiritali kali tuuni ŋɔ ti niŋ yaa pam,
hal ka bɛ ti chɛ ka di leei zaligu.
Ka nanim’ daa zali zaligu ni niriba jɛmmi bɛ ni kpe binnan’ shɛŋa zali maa.
17Niriba daa yi bi tooi ti nanim’ jilima bɛ ninni bɛ ni be katiŋa zuɣu,
bɛ buɣisirila bɛ kɔtomsi ni nyɛ shɛm katiŋ’ maa,
ka mali binnani ŋmahindi na’ so bɛ ni ti jilima maa,
ka niŋ nimmoo m-malisi noli kaman o bela bɛ sani la.
18Di saha ka tuumbaŋda maa nia tuma maa daa vo
hal ninvuɣ’ shɛb’ bɛn daa bi mi naa maa kpɛhi ka bɛ kpaŋs’ o jɛmbu.
19Dama o daa bɔri ni o na’ so nini tiɣ’ o,
ka maag’ omaŋa n-zaŋ o baŋsim mali naa maa kɔtomsi ka di viɛl’ pam.
20Ka niriba pam kɔre kpe tuumbaŋda maa tuma maa ni,
ka di zuɣu chɛ ka bɛ ni pun tiri so jilima kaman ninsal’ la leei bɛ ni jɛmdi so.
21Ka dimbɔŋɔ daa leei tɔn sɔɣirili gbahi ninsalinima,
dama niriba bɛn daa be ashaara dabitim ni bee nam fukumsi ni
daa nyɛla bɛn zaŋ yu’ shɛli di ni bi simdi ni bɛ zaŋ boli binshɛli ti binyara din nyɛ kuɣa bee dari.
Buɣijɛmbo nyɔri
22Bɛ daa bi lihi bɛ ni chirim zaŋ chaŋ Naawuni baŋbu polo la ka di nyɛ shɛli.
Ka hal bɛ ni daa kul be vali titali ni ʒilinsi zuɣu maa zaa yoli,
bɛ daa boonila tuumbiɛ’ kara maa suhudoo.
23Bɛ yi daa kula bihi n-kpe di ni bee n-niŋdi ashilɔni yɛl’ shɛŋa din baŋbu to,
ka doli kaya shɛŋa din nyɛ saani puhiri churi ka niŋdi binshɛŋa din bi niŋ kamaata.
24Bɛ mi daa bi lan gbibi bɛmaŋa bee bɛ daamiliya lɔbu kasi,
amaa ka doli yɛŋkiŋkabina soli ku bɛ kpee bee n-niŋ zina n-ti bɛ kpee suhusaɣiŋgu.
25Binshɛɣukam zaa bɛ ni daa niŋdi daa nyɛla duŋ taabu din yihiri ʒim mini ninvuɣ’ kubo ni tayiɣisigu ni yɔhiŋ ni faɣiri dibu ni yɛda kalinsi ni gadama niŋbu ni ʒiri ŋmabu,
26ka po ni birimbu zaŋ chaŋ din viɛl’ polo ni bɛn ka taali nahimbu ni gutulinsi
ni biɛriyoli ni dɔbba bɛn bɔri bɛ do’ taba ni paɣiba bɛn bɔri bɛ paɣ’ taba
ni dɔbba mini bɛ paɣiba tab’ chɛbu ni zina niŋbu ni vo tab’ kpɛhi alahichi ni.
27Dama buɣa din bi simdi ni ti boli shɛli yuli maa jɛmbu
n-nyɛ zaɣ’ biɛɣu kam mini din tahiri li na piligu ni dinkam niŋdi bahigu.
28Dama ninvuɣ’ shɛb’ bɛn jɛmdi li tɔɣisirila duhimaŋtali ni
bee ʒiri anabitali yɛtɔɣa tɔɣisibu bee m-bi doli wuntitali soli ŋ-ŋmari ʒiri ka pɔri pɔri.
29dama bɛ ni niŋ wun’ shɛŋa din ka nyɛvili naani la zuɣu,
bɛ pɔrila pɔri din bie ka tɛhi ni zaɣ’ biɛ’ shɛli ku tooi niŋ ba.
30Amaa bɛ ni ti nya tibidarigibo din doli yɛlimaŋli soli yɛla ayi zuɣu:
bɛ tɛha zaŋ chaŋ Naawuni polo ni nyɛ din bi tuhi ka bɛ zaŋ bɛmaŋ’ ti buɣa la puuni
ni bɛ ni ŋma ʒiri po ka di bi doli wuntia soli la zuɣu, ka di nyɛla bɛ baɣa ni ka kasitali ni la zuɣu.
31Dama di pala niriba ni pɔri binshɛŋa yiko zuɣu,
amaa tibidarigibo din doli yɛlimaŋli soli zaŋ chaŋ bɛn tum alahichi sani
nyɛla din kul doli ninvuɣ’ shɛb’ bɛn birigi wuntia soli tuma ni.",https://www.bible.com/bible/2264/WIS.14.DBWDB
SUL YƐM 15,"Naawuni ni wuhi niŋgbuŋ din bi kpiri yɛlimaŋli ni nyɛ shɛli
1Amaa nyini ŋun nyɛ ti Naawuni ŋɔ,
a nyɛla nirilimlana ni yɛlimaŋlilana
ni suɣilolana, ka su binshɛɣukam zaa nambɔzɔbo ni.
2Dama hal ti yi tum alahichi gba,
ti nyɛla a ni su shɛba,
ka ti mi a yiko yɛla.
Amaa ti ku tum alahichi,
dama ti mi ni a saɣiya ni nyini n-su ti.
3Nir’ yi mi a, di nyɛla wuntitali ni yɛlimaŋli,
ka nir’ yi baŋ a yiko, di nyɛla niŋgbuŋ din bi kpiri piligu.
4Ninsalinim’ ni zaŋ bɛ baŋsim mali binshɛli
bɛ nia biɛri puuni bi tooi kpɛhi ti yɔɣu,
kapintanim’ ni niŋ wahala n-zaŋ
piɛnta din mali nahiŋgbana balibubalibu
piɛnti binshɛli din ka buchi gba bi tooi niŋ lala.
5Ka di lihibu chɛ ka jɛra kɔre kpe binnani
din ka nyɛvili ka nyɛ din kpi ŋɔ ni.
6Ninvuɣ’ shɛb’ bɛn mali binyɛra ŋɔ
bee bɛn kɔre be di ni bee bɛn jɛmdi li
nyɛla bɛn yuri zaɣ’ biɛɣu, ka ni nya
din simdi ba bɛ ni zaŋ bɛ tahima niŋ di ni zuɣu.
Bɛ ni zaŋ yaɣiri me wun’ shɛŋa jɛmbu ni nyɛ jɛrilim shɛm
7Yaɣimɛra n-yi ŋɔri yaɣiri ka di baligi,
ka o zaŋ me binshɛli din mali ti buchi,
amaa yaɣiri zaɣ’ yini maa ka o zaŋ me
binshɛli ti ni mali tumdi din viɛla
mini ti ni mali shɛli tumdi daɣiri tuma,
ka di zaa nyɛ din ŋmani taba;
amaa yaɣimɛr’ maa n-nyɛ ŋun yɛn wuhi
di zaɣ’ yini kam ni yɛn tum tuun’ shɛli.
8Tumtumdiba ŋɔ n-daa ku saha
n-zaŋ yaɣiri zaɣ’ yini maa me wuni din ka buchi.
Ninsalinim’ shɛb’ bɛ ni daa zaŋ
taŋkpaɣu nam saha biɛla puuni ŋɔ,
di ku lan yuui ka bɛ labi bɛ ni daa zaŋ
taŋkpa’ shɛli nam ninsalinim’ zaa la ni,
di saha yi ti paai.
9Amaa tumtumdiba maa baɣa kani ni ninsal’ nyɛla ŋun ni ti kpi
bee ninsal’ nyɛvili bi wɔɣa,
amaa bɛ bɔrimi ni bɛ chɛ ka bɛ tuma viɛla gari
bɛn tumdi salima mini anzinfa tuma dini,
ka maani bɛ binyara maa maɣisiri dalindooriba binyara;
ka lihi bɛ binyara maa ka di mali jilima
ni bɛ zaŋ li mali wun’ jɛpahi.
10Bɛ suhuri ŋmanila tampiligim,
ka bɛ tahima be alaha gari saɣiri,
ka bɛ nyɛviya dariza bi paai yaɣiri,
11dama bɛ kɔŋ ŋun nam ba ka zaŋ o shia din tumdi tuma
ka nyɛ din mali nyɛvili ŋɔ vuhi niŋ ba la baŋbu.
12Amaa bɛ tɛhiya ni bebu ŋɔ nyɛla diɛma,
ka nyɛvili be kaman bɛ ni puhiri chuɣu shɛli nyɔri zuɣu.
Dama bɛ yɛliya ni di simdi ni nir’ nya liɣiri,
o yi ni tooi niŋ shɛli kam nya li,
hal di nyabu soli yi bi viɛla gba.
13Dama niriba maa mi n-gari sokam zaa ni bɛ tum alahichi,
bɛ ni zaŋdi yaɣiri mɛri binshɛŋa
ka zaŋdi dari kpɛri binnan’ shɛŋa la puuni.
Ijiptinim’ tibidarigibo
14Amaa ninvuɣ’ shɛb’ bɛn jɛrigi gari sokam,
ka bɛ yɛla mali nambɔɣu gari biliɛri
nyɛla dimnim’ zaa bɛn nahim a niriba la.
15Dama bɛ tɛhiya ni bɛ Chɛfir’ buɣa maa nyɛla wuna,
amaa wuna nyɛla bɛn mali nina din bi nyara,
ka mali nyɛhi din bi vuhira,
ka mali tiba din bi wumda,
ka mali nubihi din ku tooi shihi shɛli,
ka mali naba din ku tooi chaŋ.
16Dama ninsal’ m-mal’ li;
shia ni be so ni m-mal’ li;
dama bɛ ku tooi mali wuni ŋmahindi bɛmaŋa.
17Ninsalinim’ nyɛla bɛn kpira,
ka bɛ ni zaŋ bɛ nuhi din bi doli zaligu soli ŋɔ
mali binshɛŋa nyɛla bin’ kpima,
dama bɛmaŋmaŋ’ biɛhigu so bɛ ni jɛmdi binshɛŋa maa,
bɛ ni mali nyɛvili amaa ka buɣa maa ka nyɛvili la zuɣu.
18Din pahi nyɛla bɛ jɛmdila biŋkɔb’ shɛb’ niriba ni je.
Ka nir’ yi lihi bɛ yɛm kalinsi,
bɛ nyɛla bɛn ka yɛm gari binshɛɣukam.
19Hal bɛ ni nyɛ biŋkɔbiri maa,
bɛ niŋgbuna lihibu bi viɛla ka so bi bɔri ba,
dama bɛ zomi ka chɛ Naawuni paɣibu min’ o daalibarika.",https://www.bible.com/bible/2264/WIS.15.DBWDB
SUL YƐM 16,"1Dinzuɣu bɛ daa zaŋ binnɛma ŋɔ ti niriba maa tibidarigibo din simdi ba,
ka biŋkɔbiri bɛn kalinli daa galisi pam nahim ba.
2 Amaa a daa chɛ a niriba tibili darigibu ka naɣi niŋ ba la nirilim,
ka daa ti ba kɔrinsi ni bɛ ŋubi,
din nyɛ bindiri’ shɛli din ni kari bɛ kɔre;
3ni di chɛ ka nyaɣisim naai zaa niriba maa noya ni
sahashɛli bɛ ni daa bɔri bindirigu la,
a ni daa ti ba binneen’ biɛ’ shɛb’ la zuɣu;
amaa ka kum gbaag’ a niriba bɛna
ka bɛ di wahala saha biɛla kɔŋko,
ka nya bindiri’ nyaɣisa di.
4Di daa simdi ni ninvuɣ’ nahindiba kɔŋ
bɛ ni bɔri shɛli ka shɛli ku tooi taɣi li,
ka di chɛ ka niriba bɛn kpalim nya
bɛ dimnim’ ni nyari nahiŋgu shɛm.
5 Mɔɣu ni biŋkɔb’ biɛri ni daa taai lu a niriba zuɣu,
ka waɣ’ biɛri dimdi ba ka bɛ lɔɣu kuri ba la,
ka a suhuyiɣisili maa chaŋ ti paai di tariga;
6saha biɛla kɔŋko ka bɛ daa nya nahiŋgu ni a kpahi bɛ zuɣu ni,
ka a daa ti ba tibbu shihirili ni di teei ba a zaligu ni wuhi shɛm.
7Ka so daa yi ŋmaligi tuhi li o tiligirimi,
ka di pala o ni lihi nya shɛli maa zuɣu,
amaa ka di nyɛla nyin’ ŋun nyɛ sokam zaa tiligira ŋɔ zuɣu.
8Ka a zaŋ dimbɔŋɔ wuhi ti dimnima
ni nyini n-yihiri niriba zaɣ’ biɛɣu kam ni.
9Dama toli mini zɔhi daa dim ku ba,
ka bɛn’ bi nya tibbu,
dama a ni daa zaŋ binyar’ shɛŋa darigi bɛ tibili maa daa simdi ba.
10Amaa hal tinvura bɛn mali lɔɣu nyina daa bi tooi nyaŋ a niriba maa,
dama a nambɔzɔbo daa ti ba sɔŋsim, ka tib’ ba.
11Bɛ daa dim ba ni di chɛ ka bɛ teeg’ a yɛligu yɛla,
ka bɛ daa nya faako yomyom
din ni chɛ ka bɛ ku kpe tamsim ni ti yaɣi
ka bi lihi nya a nirilim niŋbu.
12Pa tilaa bee tiʒiɛrim n-daa tib’ ba,
amaa, yaa ti Duuma, a yɛligu n-nyɛ din tibiri sokam zaa.
13Dama a mali nyɛvili mini kum yiko;
ka zaŋdi bɛn nyɛ bɛn kpiri ŋɔ
ti zali kpiimba biɛhigu shee dunoli ni,
ka lan zaŋ ba labisina yaha.
14Nir’ kur’ o kpee ninvuɣ’ biɛtali puuni,
amaa ka ku tooi lan labisi dilan’ shia na yaha
bee n-yih’ o kpiimba biɛhigu shee sarika ni.
Barina sanʒiɛɣu ʒe Ijiptinima
15Nir’ ku tooi zo n-yi a nuu ni;
16dama bɛn pa wuntizɔriba ni daa zaɣis’ a baŋbu zuɣu,
a daa zaŋ a nuu din mali kpiɔŋ ŋɔ fiɛb’ ba,
ka chɛ ka saa mini sakuɣa din ka ŋmali lu bɛ zuɣu,
ka sanʒiɛ’ biɛɣu ʒe ba,
ka buɣim di n-ku ba zaa.
17Din mali alahiziba gari shɛlikam nyɛla,
buɣim maa daa biɛla kom puuni dira pampam,
ka di mi n-di nyɛ din di naan kpihi li,
dama dunia ŋɔ nyɛla din zabiri wuntizɔriba zuɣu.
18Shɛlini buɣim niɛm maa daa ti baligimi
din ni chɛ ka di ku di n-ku binneen’ shɛb’
bɛn nyɛ bɛn darigi ninvuɣ’ biɛri tibili la,
ni di chɛ ka bɛ nya ka baŋ ni bɛ nyɛla
nyin’ Naawuni saria karibu ni doli shɛba;
19ka saha shɛli mi yaha, hal kom sunsuuni gba,
di daa diri pampam gari buɣim ni tooi diri shɛm
ni di saɣim bɛn pa wuntizɔriba tiŋgbɔŋ bindira.
Izraɛlnim’ deei mana
20 Pa lala ka a daa niŋ a niriba bɛna,
ka naɣ’ ti ba la malaikanim’ bindirigu.
Ka bɛ bi di wahala ka a ti ba bindiri’ shɛli din yi alizanda ni na,
ka nyɛla sokam ni bɔri shɛli, ka nyaɣisi sokam zaa sani.
21Dimbɔŋɔ zaa wuhir’ a ni nyaɣis’ a niriba sani shɛm;
ka bindirigu maa daa ku ŋunkam di li kɔre,
ka taɣi n-nyaɣisi pam sokam sani.
22Sakuɣizim mini sakuɣa daa tuhi buɣim ka di bi nyɛligi li,
ni di chɛ ka bɛ baŋ ni buɣim maa n-daa di
n-saɣim bɛ dimnim’ bindira sa’ kurili ŋun daa miri
ka sakuɣa lurina la ni,
23ka daa baligi di yiko maa ni di chɛ ka
wuntizɔriba nya bindirigu ka tam
di ni daa pun mali tulim shɛli la yɛla.
24Dama a ni nam binshɛɣukam ni di tum nyin’ ŋun nam li ŋɔ tuma,
zaŋdi di yiko darigir’ bɛn pa wuntizɔriba tibili,
amaa ka lee baligir’ zaŋ chaŋ bɛn niŋ a naani sani a nirilim niŋbu zuɣu.
25Dinzuɣu di saha maa yaha,
ka di taɣi soya balibu kam puuni,
n-ti binshɛɣukam din simdi ba viɛnyɛliŋga
kaman bɛnkam bɔri shɛli suhu ni yu li shɛm.
26Yaa ti Duuma, dimbɔŋɔ daa niŋmi ni di chɛ ka a ni yuri a bia shɛb’ la baŋ
ni pa bɛ ni ko bindiri’ shɛŋa n-nyɛ din dihiri daadamnima,
amaa a yɛligu n-nyɛ din gbibi bɛn niŋ a naani.
27Dama bindiri’ shɛŋa buɣim ni daa bi di la,
wuntaŋ’ ni daa ti nyeei kpe li, di daa nyɛligimi
28ni di wuhi ni di simdi ni nir’ yiɣisi
ka wuntaŋ’ na bi puhina m-paɣ’ a,
ka suh’ a biɛkaali saha;
29dama ninvuɣ’ so ŋun nyɛ gutula tahima ni vuui
kaman maasim saha sakuɣili la,
ka zo n-chaŋ kaman kom din bahi yol’ la.",https://www.bible.com/bible/2264/WIS.16.DBWDB
SUL YƐM 17,"Dabiɛm kpe Ijiptinim’ yuŋ
1A saria karibu galisiya pam ka di buɣisibu to;
ka dinzuɣu chɛ ka bɛn bi nya wuhibu kpe yɔɣu.
2Dama ninvuɣ’ shɛb’ bɛn bi doli zaligu ni daa tɛhi
ni bɛ gbibila a niriba bɛn nyɛ zuliya kasi ŋɔ bɛ yiko ni,
bɛmaŋmaŋ’ ti leela zibisim daba
mini yuŋ din waɣ’ dansarikanima
bɛn kpari doya bɛ yinsi puuni n-nyɛ daba
kaman di ni buɣisi zali ba shɛm saha din ka bahigu puuni.
3Dama bɛ ni daa tɛhi ni so bi nya ba
bɛ daashilɔni alahichi din be tamsim
zibisim pateesa nyaaŋa la,
dabiɛm daa kpe ba pam ka bɛ wurim,
ka alizinnim’ saɣim bɛ suhuri.
4Dama hal bɛ ni daa be du’ shɛli din be puuni la
daa bi tooi taɣi ba ka chɛ dabiɛm zɔbu,
ka vuri din fuŋdi suhu n-kul gili ba,
ka bɛ nya ka alizinnim’ bɛn nina ni kul daɣidaɣi yi palo.
5Ka buɣim shɛli yiko daa bi tooi ti neesim,
ka saŋmarisi bɛn ne pam neesim gba
daa bɛ tooi yihi yuŋ shɛli bɛ ni je ŋɔ.
6Neesim shɛli daa bi neei kpe ba
n-naɣ’ pahila dabiɛm buɣim shɛli
din daa mali di toli la,
ka bɛ dabiɛm puuni bɛ daa lihi
bɛ nini ni nyari binshɛŋa ŋɔ
ka di bie n-gari bɛ nini ni bi nyari shɛli ŋɔ.
7Yɔhiŋgu tabibi tuma la daa di vi,
ka bɛ ni daa mali bɛ yɛm shɛli
nyuri bara la daa leei din ka buchi.
8Dama bɛn daa yɛli ni bɛ ni tooi kari
dabiɛm mini dɔro ŋun ka alaafee ni la
maŋmaŋ’ daa ti biɛrila dabiɛm chɔɣima zuɣu.
9Dama hal binshɛli din ni muɣisi ba yi daa bi varisi ba,
mɔɣu ni biŋkɔbiri bɛn garita mini tinvura fuhibu zuɣu
10dabiɛm din chɛ ka bɛ ni sɔhira daa ku ba,
ka bɛ zaɣisi ni bɛ kul lihi pɔhim gba
hal di ni daa kul nyɛ din ku tooi niŋ shɛli maa zaa yoli.
11Ninvuɣ’ biɛtali nyɛla dabiɛm zɔbu tuuni,
ka di shɛhira galim dimaŋa;
ka dimaŋmaŋ’ tɛha galimi suhusaɣiŋgu zuɣu
nyɛla din wuhiri ni yɛla kpɛm’ gari di ni nyɛ shɛm.
12Dama dabiɛm pala shɛli pahila nir’
chɛ sɔŋsim shɛli din yir’ o tɛha ni na tibu;
13ka nir’ suhukpeeni kɔŋbu yi chɛ ka o tahima naai,
di chɛrimi ka o yu ni o be ʒilinsi ni
zaŋ chaŋ din tahiri fitiina na polo.
14Amaa yuŋ shɛli din daa nyɛ din ka yiko
ka nyɛ din yi kpiimba biɛhigu shee
din zilim pam ka ka yiko la puuni,
bɛ zaa daa gbihi gom zaɣ’ yini,
15ka pumpɔŋɔ binyara bɛn mali dabiɛm pam daa kari doli ba,
ka bɛ tarigi zaŋ bɛmaŋ’ ti;
dama dabiɛm libigirili shɛli yɛla bɛ ni daa bi mi gbahi ba.
16Ka ŋunkam daa be nimaani lɛb’ lu,
ka bɛ zaŋ ba niŋ sarika shɛli din pa bɛ ni zaŋ kuriti me ni.
17Bɛ yi daa nyɛla pukpariba bee piɛguliba
bee tumtumdiba bɛn be mɔɣu ni tumdi tuma,
bɛ ni ku tooi zo n-yi yɛl’ shɛli ni daa gbahi ba;
dama zibisim zoligo zaɣ’ yini n-daa lo ba.
18Di yi daa nyɛla pɔhim vubu
bee noonsi bɛn tam tiwul’ kara zuɣu kumsi
bee kɔzɔrim kɔpaliga vubu,
19bee tampiŋ kuɣa din bilindi lurina vuri,
bee biŋkɔb’ shɛb’ bɛn yiɣiri jɛmdi zɔrina ka nir’ bi nyari ba
bee mɔɣu ni biŋkɔb’ biɛri ŋumbu din mali dabiɛm
bee vuri din yiri zolɔŋ ni na,
dabiɛm daa chɔɣisi bɛ kɔba ni ka bɛ tarigi.
20Dama neesim din ne pam daa nee gili dunia zaa,
ka sokam tumd’ o tuma ka shɛli bi chirim ba,
21naɣila niriba ŋɔ n-daa be yuŋ puuni,
ka di mi nyɛla bɛ ni zali ba
ni bɛ ti be zibisim shɛli ni shihirili.
Amaa bɛ bɛmaŋ’ tibisim daa gari zibisim maa.",https://www.bible.com/bible/2264/WIS.17.DBWDB
SUL YƐM 18,"Neesim neei niŋ Izraɛlnima
1 Amaa neesim titali daa neei niŋ a niriba bɛn be kasi maa.
Bɛ dimnim’ daa wum bɛ kukoya vuri,
amaa ka lee bi nyari ba ni nini,
ka nya ka bɛ nyɛla bɛn mali zuɣusuŋ,
bɛ ni daa bi nya wahala zuɣu,
2ka daa paɣi bɛ ni daa tum
a niriba bɛn be kasi maa taali,
amaa ka bɛ bi bɔhi ba biɛri,
ka daa lee balim ba mi ni bɛ yim’ chaŋ maa zuɣu.
3Dinzuɣu ka a daa niŋ buɣim din ne pam
ti a niriba maa ni a wuhi ba soli,
bɛ ni daa chani chandi shɛli ka ʒi di soli maa zuɣu.
Buɣim maa daa ŋmanila wuntaŋa din ku tum ba barina shɛli
bɛ chandi din mali jilima maa ni.
4Dama bɛ dimnim’ la daa simdi ni a mɔŋ ba neesim
ka zaŋ ba niŋ sarika ni zibisim ni,
bɛ ni daa zaŋ a niriba leei sarikanim’ la zuɣu,
ka di daa nyɛla a niriba maa zuɣu
ka bɛ yɛn zaŋ zaligu din kul ni beni sahakam neesim ti dunia ŋɔ nim’ la.
Ijiptinim’ bidib’ kpamba kpibu
5Bɛ ni daa ti zali ni bɛ kum’ a niriba bɛn be kasi maa bilɛri la,
ka daa zaŋ biliɛ’ so ti bahi, amaa ka bɛ nya o pih’ o la,
A daa darig’ a dimnim’ maa tibili n-ku bɛ bihi bɛn kalinli galisi pam,
ka daa chɛ ka kokpɛɣu din galisi di bɛ zaa.
6Bɛ daa pun daŋ yɛli ti yaannim’ dindali yuŋ maa yɛla,
ni di chɛ ka bɛ suhuri piɛl’ bɛ ni mi a daalikaulinim’ din nyɛ bɛ ni niŋ shɛli naani la zuɣu.
7A niriba maa daa lihir’ a ni yɛn tiligi bɛn nyɛ wuntizɔriba ka ku bɛ dimnim’ shɛm soli.
8A ni daa niŋ shɛm darigi ti dimnim’ maa tibili maa,
lala ka a daa boli ti ti amaŋa ka ti ti jilima din galisi.
9Dama bi’ kasinim’ bɛn nyɛ ninvuɣ’ suma bihi maa daa maanila sara ashilɔni,
ka niŋ naŋgban’ yini yɛli ni bɛ ni gbibi zaligu kasi la,
ni di chɛ ka ninvuɣ’ kasinim’ la laɣim n-nya tab’
daalibarika nyɔri mini tab’ wahala.
Di saha maa bɛ daa pun daŋ piligi yiinila kurimbuni ha wumpaɣibo yila.
10Amaa ka bɛ dimnim’ maa daa kuhi ni kukoli biɛri bahi ba,
ka bɛ nambɔɣu fabila bɛ bihi zuɣu daa chaŋ katiŋa.
11Dabili min’ o lana daa deela tibidarigibo yini,
ka tarim kɔŋ o ni mali shɛli kaman naa gba ni kul kɔŋ shɛm;
12ka bɛ zaa leei kpiimba ka bɛ kalinli galisi pam hal ka so ti ku tooi kali ba.
Nyɛvilinim’ bɛn daa yɛn sɔɣi ba kalinli daa bi yaɣi lala,
dama saha yini puuni ka bɛ biyurisi daa zani kpi yim.
13Dama bɛ daa zaɣisi binshɛɣukam yɛda niŋbu
bɛ tabibi soli tuma la zuɣu,
amaa bɛ ni daa ti ku bɛ bidib’ kpamba la saha shɛli,
bɛ daa baŋya ni a niriba maa nyɛla Naawuni bia.
14Dama binshɛlikam ni daa ti fo baalim,
ka yuŋ zibi pirigi sunsuuni,
15a yɛligu din mali yiko zaa daa yiɣi yi nam ʒiishee din be alizanda ni n-kana ti lu mbusim ni paai tiŋgbɔn shɛli maa ni kaman tɔbbi’ hallilan’ la,
16ka gbibi a ni zal’ o ni o tum shɛm maa takɔb’ dirili,
ka ʒe tiŋa ka o zuɣu chaŋ ti tɔri sagbana,
ka zaŋ kum kpɛhi binshɛɣukam ni.
17Ka saha yim puuni niriba daa pili zahindi zahima
n-nyari binyara din yɛla mali dabiɛm pam,
ka dabiɛm daa kpe ba;
18ka niriba lu n-dɔndo luɣ’ kɔŋkɔba
m-bi kpi ka mi bi ne,
ka bɛ baŋ din chɛ ka bɛ kpiri maa.
19dama bɛ ni daa pun zahim zahin’ biɛ’ shɛŋa la daa kpahi bɛ zuɣuri ni
ni di chɛ ka bɛ ku kpi ka bi mi din tahi li.
Aduna wunsuhigu tiligi Izraɛlnim’ kum ni
20 Kum daa lu wuntizɔriba gba zuɣu,
ka alɔbo lu salo gbaliŋ maa zuɣu tiŋgban’ nɛli maa ni,
amaa alɔbo maa daa bi yuui.
21Dama do’ so ŋun ka galimi daa beni
ka daa niŋ yomyom tum zuɣulan’ tuma.
O daa zaŋla o tuma nyɔtaɣirigu kana tooni,
ka tuɣili tulaale zim suhi Naawuni ka tim sandaani.
O daa gooi suhuyiɣisili maa, ka alɔbo maa zani tariga,
ka di wuhi ni o nyɛla a dabili.
22O daa nyaŋ suhuyiɣisili maa,
amaa ka di pala o niŋgbuŋ yaa zuɣu
bee tɔbbihi yaa zuɣu,
amaa o yɛligu ka o daa zaŋ nyaŋ ŋun bɔhiri biɛri maa
n-teeri Naawuni ni daa po pɔri shɛli mini alikauli shɛli ti bɛ yaannim’ la.
23Dama niriba ni daa pun kpi m-pampa tab’ zuɣu doya la,
o daa yi n-zani gooi suhuyiɣisili maa,
ka ŋmaai di soli din chani nyɛvilinim’ sani.
24Dama o zabba zuɣu bɛ daa wuɣila dunia ŋɔ kɔtomsi pa.
Ka bɛ daa wuɣi ti yaannim’ jilima binyara kulisi anahi pa di zuɣu.
Ka a jilima daa pa o ni pili zuɣupil’ shɛli zuɣu.
25Ŋun daa kuri niriba maa daa saɣi ti dimbɔŋɔ ka zo li dabiɛm;
dama a suhuyiɣisili buɣisibu tuma biɛla ŋɔ daa saɣiya.",https://www.bible.com/bible/2264/WIS.18.DBWDB
SUL YƐM 19,"Ijiptinim’ tum jɛrilim bo kum ti bɛmaŋa
1Amaa a suhuyiɣisili din ka nambɔzɔbo la daa kul lurila Chɛfirinim’ zuɣu hal ti paai tariga,
dama Naawuni daa pun mi bɛ ni lo ni bɛ niŋ shɛli ka di na bi niŋ,
2ka di nyɛla bɛmaŋmaŋ’ n-daa bahi a niriba maa noli ni bɛ chama,
ka daa kari ba ka bɛ yi yomyom chaŋ,
ashee bɛ daa mi ni bɛ ni taɣi bɛ tɛha ka yi n-kari bɛ naba.
3Dama saha shɛli bɛ ni daa na kumdi bɛ niriba kuya,
ka fabindi bɛ kum zuɣu bɛ gbala gbini la,
bɛ daa lan pii jɛrilim so’ shɛli,
ka daa yiɣisi kari bɛ ni daa balim
ka muɣisi ninvuɣ’ shɛb’ ni
bɛ yim’ chaŋ bɛ chandi la naba.
4Yɛl’ shɛli din daa doli ba n-daa vɔri ba chani di bahigu ni maa,
ka di chɛ ka bɛ tam din daa pun niŋ la yɛla,
din ni chɛ ka bɛ tibidarigibo shɛli
din pooi bɛ nahiŋgu maa ni paai ba,
5ka di chɛ ka a niriba maa tooi chaŋ
bɛ soli chandi ka di mali alahiziba;
amaa ka bɛn’ lee chaŋ ti kpi alahiziba kum.
Naawuni wuhir’ o niriba soli, ka taɣiri ba ka chɛri barina
6A binnamda zaa biɛhigu daa taɣimi leei zaɣ’ palli,
n-dol’ a zaligu ni wuhi shɛm
din ni chɛ ka barina shɛli ku paag’ a bihi.
7Bɛ daa nya sagbani ka di mahim luri bɛ sansan’ ni,
ka tiŋgban’ kuŋ dɔni kom ni daa be luɣ’ shɛli,
ka binshɛli ni ku tooi kari so shɛli dɔni Teeku Ʒiɛɣu puuni,
ka mɔri bɔpiɛligu dɔni kɔgbana ni daa doli luɣ’ shɛli,
8ka a ni daa zaŋ a nuu taɣi ninvuɣ’ shɛb’
bɛn nyɛ zuliya yini maa daa doli nimaani gari du,
bɛ ni daa nya a daalahiziba tuma la nyaaŋa.
9Dama bɛ daa zɔri doli tab’ kaman yuri la,
ka yiɣiri jɛmdi kaman piɛbihi la,
yaa ti Duuma, ka paɣiri nyin’ ŋun tiligi ba maa.
10Dama bɛ daa teei yɛl’ shɛŋa din daa niŋ bɛ chandi maa ni,
tiŋgbani maa daa wɔɣirila nanviri ka pa ni biŋkɔbiri,
ka mɔɣili wɔɣi lɔna pam ka pa ni zahim.
11Di nyaaŋa ka bɛ daa nya noombihi shɛb’ bɛ ni ʒi
saha shɛli bindiri’ nyaɣisa kɔre
ni daa mali ba ka bɛ suhi li la;
12ka bɛ kɔre maa karibu zuɣu,
a daa chɛ ka kɔrinsi yi teeku ni na.
Ijiptinim’ nya tibidarigibo
13Tibidarigibo maa daa bi lu alahichinim’ maa zuɣu
ka pa ni saa tahibu din mali dabiɛm pam
n-daa daŋ tooni na n-nyɛ di shihirili,
dama bɛ ninvuɣ’ biɛtali zuɣu ka bɛ daa nya tibidarigibo din simdi ba maa;
dama bɛ daa nyɛla bɛn je saamba hal ti yaɣi.
14Ninvuɣ’ shɛb’ mi gba daa beni n-zaɣisiri saamba deebu,
amaa niriba ŋɔ bɛn’ daa zaŋla saan’ shɛb’
bɛn be bɛ sani m-mali ba anfaani leei bɛ daba.
15Amaa pa di kɔŋko; bɛn’ bɛn daa daŋ tooni ka bi niŋ saamba din viɛl’ ŋɔ daa nya tibidarigibo,
16ka bɛn doli nyaaŋa la mi, bɛ daa daŋmi deei saamba ŋɔ ni suhupiɛlli chuɣu puhibu,
ka biɛɣu bi neei ka bɛ ti bɛ ni daa wuhi ni bɛ mini ninvuɣ’ shɛb’ nyɛla yim la wahala biɛri,
17Bɛ daa zomiya
kaman bɛn daa kana ti zani wuntizɔra la dunoli ni
ka zibisim din galisi lu bɛ zuɣu,
ka bɛ zaa chani bɔbindi ginda m-bɔr’ bɛmaŋmaŋ’ dunoya shee la.
Naawuni daalahiziba yiko
18Mɔɣilo mia kam bela di ko, ka mia kam kumsi chaŋ ti pahi di kpee zuɣu ka di vubu niŋ nyaɣisim. Lala ka di daa be di saha maa, ka binyara ŋɔ zaa daa be tuɣibu palli ŋɔ ni. Nyam’ din daa niŋ shɛm!
19Dama kukɔɣu biŋkɔbiri daa leela kom ni binnɛma,
ka binnɛma bɛn duɣiri kom mi du duli na.
20Hal buɣim din be kom puuni daa kul malila di kpiɔŋ,
ka kom tam di buɣim kpihibu yiko yɛla.
21Amaa buɣim niɛm daa kɔŋla binneen’ shɛb’
bɛn be di ni chana ka nyɛ bɛn ni tooi kpi maa niŋgbuna dibu,
ka mi daa bi tooi nyɛligi zuɣusaa bindiri’ shɛli
din kpɛm’ pam ka nyɛ din nyɛligiri yomyom la.
Naabu
22Yaa ti Duuma, a tibigi a niriba ka ti ba jilima binshɛlikam ni,
ka na ʒi n-chɛ ba sɔŋbu saha shɛlikam ni luɣ’ shɛlikam zaa.",https://www.bible.com/bible/2264/WIS.19.DBWDB
SIRAKI PILIGU,"PILIGU
Yisa ŋun nyɛ Siraki bia la yɛm yɛtɔɣa m-bɔŋɔ. Bɛ lan booni li la Ɛkilɛziasticus. Di gbinni nyɛla waazuyihira. Do’ so ŋun yuli daa booni Jɔshua bee (Yisa) la n-daa sabi li Hiburuli ni, ka o yaaŋa mi daa ti lɛbigi li sabi Giriikili ni. Litaafi maa puuni malila Yɛhudianim’ kali soli yɛm yɛtɔɣa yɛla ka zani Yɛhudia adiini nyaaŋa n-wuhi ni Naawuni n-daa zaŋ yɛm ti o niriba maa. Ka adiini yɛla pam mini biɛrisuŋ ni bɛ ni niŋdi shɛm yɛla be di ni. Shɛlini di nyɛla din wɔɣa, shɛlini mi ka di nyɛla ŋaha yɛtɔɣ’ jihi.
Din be litaafi ŋɔ puuni
Yɛm paɣibu (Din daŋ tooni) 1.1—23.27 a. Tuma mini laara ni saɣisigu din mali buchi 1.1—16.23 b. Naawuni yɛm ni ninsal’ ni deeri li shɛm
Yɛm paɣibu (Din pahi ayi) 24.1—50.21
a. Yɛm mini biɛrisuntali 24.1—32.13
b. Naawuni yɛm mini ninsal’ jɛma ni tuma 32.14—42.14
c. Naawuni jilima din be o ni nam binshɛŋa ni 42.15—43.33
d. Ti yaannim’ paɣibu 44.1—50.21
Naabu mini din pahi 50.22—51.30
YƐTƆƔ’ SHƐŊA DIN DAŊ TOONI
Wuhibu kara pam din yi zaligu ni mini anabinim’ ni bɛn doli bɛ nyaaŋa yɛtɔɣa ka bɛ zaŋ ti ti, ka di simdi ni ti paɣi Izraɛl zuliya wuhibu mini yɛm yɛtɔɣa ŋɔ zuɣu. Dinzuɣu di bi simdi ni ninvuɣ’ shɛb’ bɛn karindi Naawuni Kundi yɛligu kɔŋko m-baŋ di gbinni, amaa bɛ ni nyɛ ninvuɣ’ shɛb’ bɛn yuri bɔhimbu zuɣu di simdi ni bɛ tooi zaŋ Naawuni yɛligu din sab’ doya maa wuhi bɛn be kpaŋa. Dinzuɣu n yab’ Yisa ŋun daa zaŋ o zaɣa zaa niŋ zaligu mini anabinim’ yɛtɔɣa ni ni ti yaannim’ litaafi shɛŋa karimbu ni, ka nya yɛm pam di puuni la gba nya sɔŋsim pam zaŋ chaŋ wuhibu mini yɛm polo. Ka ninvuɣ’ shɛb’ bɛn suhu yu bɔhimbu yi baŋ o litaafi ŋɔ viɛnyɛliŋga, bɛ nyɛla bɛn ni chaŋ tooni pam zaligu gbibbu ni. Dinzuɣu karimmiya li ni nia viɛlli, ka zaŋ yi zaɣa niŋ di ni, ka wuhi yi suhu ni yu li shɛm, hal ti ni kul kpaŋ timaŋ’ lɛbigi li maa zaa yoli di pa shɛli luɣ’ shɛli beni ka ti bi tooi lɛbigi li viɛnyɛliŋga. Dama bɛ ni daa tuui yɛl’ li Hiburuli ni shɛm, nir’ yi yɛn lɛbigi li niŋ zuliya shɛli yɛtɔɣa ni, di dii ku nyɛ yim. Pa litaafi ŋɔ kɔŋko, amaa hal Zaligu litaafinim’ mini Anabinim’ sabbunima ni litaafi shɛŋa din pahi nyɛla din be kɔŋkɔba, hal pa biɛla gba, a yi karim bɛ ni daa tuui sabi li shɛm. N ni daa ka Ijipti na Yurigɛtis nam dibu yuun’ pihinahi ayika saha la ni, n daa be nimaani niŋ daba ayi ka daa nya saha bɔhim pam. Di daa nyɛla din niŋ talahi pam ni n zaŋ n dahima niŋ nimmoo n-tum litaafi ŋɔ lɛbigibu tuma. Di saha maa n daa zaŋ m baŋsim tum tuma wuntaŋ’ ni mini yuŋ zaa ni n naai litaafi ŋɔ ka sabi di zaɣ’ bɔbili ti ninvuɣ’ shɛb’ bɛn be tinduya ni ka bɔri bɔhimbu, ka yi n-zani ni bɛ be kaman zaligu ni wuhi shɛm la.",https://www.bible.com/bible/2264/SIR.INTRO1.DBWDB
SIRAKI 1,"Ti paɣimi yɛm
1 Yɛm zaa yila Yawe sanna,
di mi kul yɛn kpalim bela o sani sahakam.
2Ŋuni n-lee ni tooi kali teeku noli bihigu mini saa tɔɣibu
ni saha din ka bahigu kalinli ni nyɛ shɛm?
3Ŋuni n-lee ni tooi vihi baŋ zuɣusaa ni du shɛm mini tiŋgbani yɛliŋ ni tiŋgbani ziliŋ,
ni yɛm ni nyɛ shɛm?
4Yɛm ka bɛ daa daŋ nam ka naanyi nam binshɛɣukam din kpalim
ka biɛribaalimtali baŋsim din’ nyɛla din daa pun beni.
5Yɛm yirila Naawuni yɛligu din be zuɣusaa katiŋ’ ŋɔ na, ka o soya nyɛ saha din ka bahigu zaligunima.
6Ŋuni ka bɛ lee kahigi yɛm piligu wuhi?
7Ŋuni ka bɛ kahigi yɛm baŋsim wuhi?
Ka ŋuni n-lee baŋ o kpahimbu baŋsim din galisi pam la?
8Ninvuɣ’ yino kɔŋko n-nyɛ yɛndana, ka di simdi ni nir’ zo o;
ŋuna n-nyɛ ti Duuma ŋun ʒi o nam ʒiishee la.
9 Ti Duuma maŋmaŋa n-daa nam yɛm;
o daa nya o ka baŋ o buchi ni nyɛ shɛli,
dinzuɣu ka o daa zaŋ yɛm niŋ o ni daa nam binshɛlikam ni.
10O buɣisila yɛm maa shɛli ti sokam,
amaa ka zaŋ li pam ti bɛn yur’ o.
11Ti Duuma zɔbu nyɛla jilima mini tibiginsim
ni pupiɛlim ni suhupiɛlli nam zuɣupiligu.
12Ti Duuma zɔbu nyɛla din tiri suhu nyaɣisim,
ka tiri pupiɛlim mini suhupiɛlli ni nyɛvili wɔɣinli.
13Ninvuɣ’ shɛb’ bɛn zɔri Yawe ni ti bahi ni suhupiɛlli,
ka bɛ ni ti mali alibarika bɛ kum dali.
14Ti Duuma zɔbu n-nyɛ yɛm piligu.
Bɛ zaŋdi yɛm tiri bɛn ʒe yim la saha shɛli bɛ ni na be bɛ manim’ puya ni la.
15Kurimbuni ha ka yɛm pun be ti sani,
ka ʒiɛman’ shɛŋa din kanna nim’ ni ti zaŋ bɛmaŋ’ dalim yɛm.
16Ti Duuma zɔbu nyɛla yɛm malibu zaa,
ka o chɛ ka o pina tiɣiri ti nini.
17 O zaŋdi ti suhuri ni bɔri binsun’ shɛŋa zaa niŋdi ti yinsi,
ka zaŋd’ o daatam niŋdi ti kambɔna ni.
18Ti Duuma zɔbu nyɛla yɛm nam zuɣupiligu,
ka tiri suhudoo, ka chɛ ka alaafee maŋli beni.
19Yɛm chɛ ka baŋsim mini baŋbu din be kaman sa’ so ŋun daŋ mibu la kani ti sanna,
ka pahiri ninvuɣ’ shɛb’ bɛn gbib’ o viɛnyɛliŋga jilima.
20 Ti Duuma zɔbu nyɛla yɛm nyaɣa,
ka o wula nyɛ nyɛvili wɔɣinli.
21Ti Duuma zɔbu kariti alahichi,
ka di ni be luɣ’ shɛli, di ni kari suhuyiɣisili zaa.
Maŋ’ gbaabu
22Suhuyiɣisili din ka daliri ku tooi nyɛ din tuhi,
dama suhuyiɣisili nyɛla din ni chɛ ka nir’ bahi yoli.
23Ninvuɣ’ shɛb’ bɛn mali suɣilo kul ʒimi hal ka saha maŋli ti paai,
ka suhupiɛlli labi bɛ sanna.
24Bɛ nyɛla bɛn gbibi bɛ zilima hal ti paai saha maŋli,
di nyaaŋa niriba pam ni yɛli bɛ yɛm din galisi yɛla.
Yɛm mini Naawuni jilima tibu
25Yɛm malila di yɛtɔɣa duu,
amaa wuntitali biɛhigu nyɛla zaɣ’ biɛɣu alahichinim’ sani.
26A yi bɔri yɛm, nyin’ doli zaligunima,
ka ti Duuma zaŋ o ti a pam.
27Dama Yawe zɔbu nyɛla yɛm mini biɛrimaŋtali,
ka ʒiɛyimtali mini siɣisimaŋtali nyɛla o ni yuri shɛli.
28Di zaɣisi ti Duuma zɔbu,
a mi di zaŋ tɛha ayi jɛm o.
29Miri ka a nyɛ bilikɔɣino a tab’ sani,
ka gbib’ a noli.
30Miri ka a duhi amaŋa, di yi pa lala a ni lu,
ka dih’ amaŋ’ vi.
Ti Duuma ni viig’ a daashili,
ka lɛb’ a luhi salo tooni,
dama a bi zaŋ Yawe zɔbu kana,
ka yɔhiŋgu be a suhu ni.",https://www.bible.com/bible/2264/SIR.1.DBWDB
SIRAKI 2,"Ʒiɛyimtali zaŋ chaŋ Naawuni sani
1M bia, a yi yɛn jɛm ti Duuma,
nyin’ malimi shili gu zahimbu.
2Malim’ a suhu zali dɛde ni ʒiɛyimtali,
ka be baalim saha shɛli wahala yi ti kana.
3Kul kpalimmi be ti Duuma sani,
ka a ni ti tɔŋ di bahigu ni.
4Deem’ binshɛlikam din niŋ a,
ka a filiŋ nyabu saha gba,
nyin’ kul mali suɣilo.
5 Buɣim ka bɛ mali buɣisiri salima,
ka bɛn biɛhigu mali ninitiɣibo, filiŋ ka bɛ mali buɣisiri ba,
6Niŋm’ o naani, ka o sɔŋ a;
Malimi a soya ka di tuhi, ka mali tahima o sani.
7Yinim’ bɛn zaa zɔri ti Duuma, guhimiy’ o nambɔzɔbo.
Miri ka a birigi ka chɛ o, di yi niŋ lala yi ni lu.
8Yinim’ bɛn zɔri ti Duuma, niŋmiy’ o naani,
ka yi ku kɔŋ yi laara.
9Yinim’ bɛn zɔri ti Duuma, maliya binsuma nyabu
mini suhupiɛlli din ka bahigu ni nambɔzɔbo tahima.
10Kpahimmiya ʒiɛman’ shɛŋa din gari la ha niriba biɛhigu nya,
so daa mi n-niŋ ti Duuma naani ka o ti bi niŋ o yubu?
Bee so daa mi n-zɔri ti Duuma ka o ti chɛ o bahi?
Bee so daa mi n-ka o sanna ka o baɣa ti ka o ni?
11Dama ti Duuma nyɛla nambɔzɔra ni ŋun niŋdi nirilim;
o chɛri alahichi paŋda, ka tiligiri nandahima ni mali shɛba.
12Mbusim be bɛn zɔri dabiɛm bɛ suhuri ni mini gbinnyaɣinima
ni alahichinim’ bɛn bɔri ni bɛ doli soya ayiyi la zuɣu.
13Mbusim be bɛn ka suhukpeeni, ka ka yɛda la zuɣu.
Lala niriba ku nya kpɛhili shee.
14Mbusim be yinim’ bɛn nyɛ suhuyiɣisilinim’ zuɣu!
Wula ka yi lee ti yɛn niŋ ti Duuma yi ti kana ni o ti kari ya saria?
15Ninvuɣ’ shɛb’ bɛn zɔri ti Duuma bi zaɣisir’ o zaligunima,
ka ninvuɣ’ shɛb’ bɛn yur’ o dolila o soya.
16Ninvuɣ’ shɛb’ bɛn zɔri Yawe niŋdila din tiɣir’ o nini,
ka ninvuɣ’ shɛb’ bɛn yur’ o, o zaligunim’ bela bɛ ni.
17Ninvuɣ’ shɛb’ bɛn zɔri ti Duuma maanila bɛ suhuri
ka siɣisiri bɛmaŋ’ o sani.
Chɛliya ka ti zaŋ timaŋ’ niŋla ti Duuma nuu ni,
ka pa ni ninsal’ nuu ni,
dama o jilima ni galisi shɛm, lala ka o nambɔzɔbo gba galisi,
ka o yuli ni galisi shɛm, lala ka o tuma gba galisi.",https://www.bible.com/bible/2264/SIR.2.DBWDB
SIRAKI 3,"Bihi talahi tuma zaŋ chaŋ bɛ laamba sani
1Bihi, wummiya man’ ŋun nyɛ yi ba ŋɔ yɛligu,
ka niŋmiya kaman n ni yɛliya shɛm din ni chɛ ka yi beni ni alaafee.
2Dama Yawe ti bihi ba jilima gar’ o bihi,
ka zali bihi ma ni mali fukumsi shɛm zaŋ chaŋ o bihi sani.
3Bɛn ti bɛ ba jilima, di ni kpihim bɛ daalahichi,
4ka bɛn ti bɛ ma jilima ŋmanila bɛn zali azichi pam.
5Bɛn ti bɛ ba jilima ni nya suhupiɛlli pam bɛmaŋmaŋ’ bihi sani,
ka bɛ yi suhi Naawuni, o ni deei bɛ suhigu maa.
6Bɛn ti bɛ ba jilima, bɛ ni nya nyɛvili wɔɣinli,
ka bɛn ti bɛ ma jilima deela Yawe noli;
7ka bɛ ni jɛm bɛ laamba kaman bɛ nyɛla bɛ daba la.
8 Deem’ a ba noli a yɛtɔɣa ni min’ a tuma ni,
ka o daalibarika ni be a ni.
9Dama bia ba daalibarika kpaŋsirila bihi yinsi,
amaa bia ma yi yɛli noli, di wurindila bihi yinsi tanzaa.
10Miri ka a filim a ba amaŋmaŋ’ jilima nyabu zuɣu,
dama ba filimbu pala jilima ti a.
11Nir’ ba jilima nyɛla omaŋmaŋ’ jilima,
ka bihi yi bi ti bɛ ma jilima di nyɛla vi.
12M bia sɔŋm’ a ba o kuriginsim saha,
ka miri ka a chɛ ka suhubɔhibo mal’ o o biɛhigu ni zaa.
13Hal o tɛha yi ti bi lan ne, nyin’ mali suɣilo zaŋ chaŋ o sani,
dama nyin’ binshɛɣukam na kul malila yaa,
dinzuɣu di ʒiɛm o.
14Dama bia yi niŋ o ba din viɛla, ti Duuma ku tam li,
ka di ni sɔŋ kpihim o daalahichi.
15Ka o yi ti be nandahima ni dahin shɛli, ti Duuma ni teeg’ o yɛla;
ka o daalahichi ni nyɛligi kaman wuntaŋa n-nyeei kpe sakuɣa la.
16Ŋunkam zaɣis’ o ba ŋmanila ŋun turi ti Duuma,
ka ŋunkam chɛ ka o ma suhu miligi, ti Duuma noli ni di o.
Siɣisimaŋtali
17M bia tumm’ a tuma ni siɣisimaŋtali,
ka Naawuni nini ni tiɣi shɛb’ ni yu a.
18 A yi nyari duhibu, di simdi ni a kul siɣisir’ amaŋa,
ka di chɛ ka a nya sɔŋsim ti Duuma sani.
19Niriba pam duhi bɛmaŋ’ ti yaɣi,
amaa Naawuni kahigir’ o daashili wuhiri tarimba.
20Ti Duuma yiko galisiya pam,
ka o nyari paɣibu bɛn siɣisiri bɛmaŋ’ sani.
21Miri ka a bɔri ni a baŋ binshɛli din baŋbu to a sani
bee m bɔri ni a vihi baŋ yɛli shɛli din yaɣ’ a yiko zuɣu.
22 Chɛ ka a tɛha be bɛ ni zaŋ zaligu shɛli ti a ni,
amaa di chɛ ka yɛli sɔɣirili yɛla muɣis’ a.
23Di zaŋ a nuu kpɛhi yɛl’ shɛŋa din galisi yaɣ’ a zuɣu ni,
dama bɛ ni zaŋ shɛli wuh’ a ni a baŋ li galisiya pam.
24Dama niriba pam maŋmaŋ’ tɛha nyɛla din chɛ ka bɛ birigi,
ka bɛ tɛha ni din bi tuhi nyɛla din bo saria karibu ti ba.
25Nina yi kani, neesim gba kani;
ka baŋsim yi kani, yɛm gba kani.
26Tipawumli biɛhigu ti ku dɔɣi bi’ viɛlli di bahigu ni,
ka ŋunkam yuri barina ni bahi yoli di ni.
27Tipawumlilana ni nya yɛlimuɣisira,
ka alahichilana mi chɛ ka alahichi pahir’ o daalahichi ni.
28Yɛlimuɣisira yi paai karimbaannima, di ka tim,
dama zaɣ’ biɛɣu pun ba jila bɛ ni.
29Ninvuɣ’ shɛb’ bɛn mali yɛm nyɛla bɛn bɔri ni bɛ bɔhim baŋ din be yɛtɔɣ’ ŋaha puuni.
Bɛ nyɛla bɛn gbilisiri tibili wumdi viɛnyɛliŋga ni bɛ bɔhim gbaai yɛm.
Nandaamba pini tibu
30Kom ni kpihiri buɣim din diri pam shɛm,
lala ka nandaamba pini tibu gba kpihiri nir’ daalahichi.
31Ninvuɣ’ shɛb’ bɛn zaŋdi zaɣ’ viɛlli yɔri zaɣ’ viɛlli samli nyɛla bɛn tɛhiri biɛɣuni yɛla,
ka bɛ yi ti lu bɛ ni nya sɔŋbu.",https://www.bible.com/bible/2264/SIR.3.DBWDB
SIRAKI 4,"1M bia, miri ka a ŋari faralana o ni yɛn tum shɛli di puuni,
a mi di chɛ ka nandana lih’ o ni bɔri shɛli soli je.
2Miri ka a chɛ ka suhugarigu gbaai kum ni mali so,
bee n-chɛ ka nandana suhu yiɣisi.
3Miri ka a pahi yɛli shɛli ŋun ka tahima wahala ni
bee n-chɛ ka a ni yɛn zaŋ shɛli ti nandana yuug’ a sani.
4Miri ka a zaɣisi ŋun maani bara ni suhugarigu shɛli tibu
bee ŋ-ŋmalig’ a nini bahi kpaŋa ka chɛ faralana.
5Miri ka a ŋmalig’ a nini bahi kpaŋ’ ka chɛ ŋun ka
bee n-niŋ din ni chɛ ka so tu a.
6Dama o suhu yi shiri saɣim pam ka o yɛla yɛtɔɣ’ biɛɣu,
o namda ni deeg’ o suhigu maa.
7Chɛ ka a biɛhigu mali buchi Naawuni jɛmdiba laɣiŋgu ni,
ka siɣisir’ amaŋ’ ninvuɣ’ zuɣuri sani.
8Wummi faranim’ ni mali shɛli ni bɛ yɛli,
ka saɣi bɛ puhigu ni jilima.
9Fam’ bɛ ni nahindi so ŋun nahind’ o nuu ni bahi,
ka di chɛ saria din tuhi karibu.
10Be kaman kpibisi ba,
ka be kaman yidana bɛ ma sani;
di ni chɛ ka a be kaman Zallakudura Naa bia,
ka o ni yur’ a gar’ amaŋmaŋ’ ma ni yɛn yur’ a shɛm.
Yɛm laara ni nyɛ shɛli
11Yɛm wuhir’ o bihi,
ka tiri bɛn bɔr’ o sɔŋsim.
12Ŋunkam yuri yɛm nyɛla ŋun yuri nyɛvili,
ka ŋun daŋ o bɔbu asibaasi ni mali suhupiɛlli pam.
13Ŋunkam nya yɛm ni mali jilima pam,
ka o yi chaŋ luɣ’ shɛlikam,
ti Duuma ni niŋ alibarika niŋ o ni.
14Yɛm daba nyɛla Zallakudura Naa daba,
ka ti Duuma ni yuri ŋunkam yuri yɛm.
15Ka ŋunkam deeg’ o noli ni kari zuliya pam saria,
ka ŋunkam wum o yɛligu ni be ni alaafee.
16Bɛ yi niŋ yɛm naani, bɛ ni nya o,
ka ni tom zaŋ o ti bɛ yaansi.
17Din daŋ tooni, yɛm ni zaŋ ba doli soli din dolibu to;
o ni chɛ ka dabiɛm mini suhufuŋbo gbahi ba,
ka ni zaŋ o saɣisigu nahim ba,
ka buɣisi ba nya bɛ ni niŋ o ni bɔri shɛm pɔi
hal ti naanyi niŋ ba naani zaa.
18Di saha o ni lab’ bɛ sanna yaha nti ti ba suhupiɛlli,
ka kahig’ o daashiya wuhi ba.
19Bɛ yi birigi, o ni chɛ ba bahi,
ka bɛ bahi yoli.
Nir’ maŋ’ naani niŋbu
20A yi nya so’ viɛlli, nyin’ dol’ li,
amaa ka lee miri zaɣ’ biɛɣu.
a mi di zo vi ni a niŋ di ni simdi ni a niŋ shɛm.
21Vi shɛli nyɛla din tiri nir’ tibiginsim ni jilima,
ka vi shɛli mi nyɛla din kpɛhiri nir’ alahichi ni.
22Miri ka a gaŋ so ka di kpɛh’ a yɛla ni,
bee n-zo so ka di ti luh’ a.
23Miri ka a chɛ di ni simdi ni a yɛli shɛm di yɛlibu saha,
ka di zaŋ a yɛm sɔɣi.
24Dama bɛ baŋd’ a yɛm la a yɛtɔɣa puuni,
ka baŋd’ a baŋsim yɛla a ni yɛli shɛm ni.
25Miri ka a yɛli shɛli galim yɛlimaŋli,
ka wuhibu mi yirila zilinli ni yɛli shɛli ni na.
26Miri ka a zɔri vi ni a kahig’ a daalahichi wuhi palɔni,
a mi miri ka a gu mɔɣili kopaliga soli.
27Miri ka a zaŋ amaŋ’ ti jɛrigu
bee n-zo naa nini niŋ o nirilim.
28Zabimi yɛlimaŋli zuɣu hal ti paai kum,
ka ti Duuma Naawuni ni deei zabili maa zabi ti a.
29Miri ka a bɔri yomyom ni a tɔɣisi yɛtɔɣa,
bee m-mali vinnyaɣili bee n-chɛ ka a baɣa ka a tuma ni.
30Miri ka a be kaman gbuɣinli la a yiŋa
bee n-zilisir’ a tumtumdiba.
31 Miri ka a teeg’ a nuu deei
ka tibu saha ti lee paai ka a kpibir’ a nuu.",https://www.bible.com/bible/2264/SIR.4.DBWDB
SIRAKI 5,"Di nyɛnya karimbaannima
1Di zaŋya yimaŋ’ dalim yi daazichi
bee n-yɛra, “Ti ni mali shɛm maa saɣiya.”
2Miri ka a dol’ a suhuyubu min’ a kpiɔŋ
ni a bo n-nya a suhu ni bɔri shɛli.
3Miri ka a yɛli, “Ŋuni n-lee mali n yiko?”
dama ti Duuma shiri ni darigi a tibili.
4 Miri ka a yɛli, “N tum alahichi, ka bɔ n-niŋ ma?”
Ti Duuma suhu bi yiɣisiri yomyom.
5Di niŋ taali chɛ m-paŋ naani ti yaɣi,
ka kul tumdi alahichi pari taba.
6Miri ka a yɛli, “O nambɔzɔbo galisiya pam,
o ni chɛ ti daalahichi gbaliŋ taali.”
O nambɔzɔbo min’ o suhuyiɣisili zaa bela o sani,
ka o suhuyiɣisili maa ni lu alahichinim’ zuɣu.
7Di niŋ zinchili zaŋ chaŋ ti Duuma sani labbu polo,
ka miri ka a tirisi li zali biɛɣuni bee dali;
dama ti Duuma suhuyiɣisili ni tooi lu a zuɣu libig’ a,
ka tibidarigibo saha yi ti paai, a ni bahi yoli.
8Di doli bilikɔnsi soli azichi nyabu ni,
dama di ku sɔŋ a zaɣ’ biɛɣu dali.
9Miri ka a yeen’ a chi pɔhim kam ni
bee n-doli soli kam.
10Ʒe a ni mi shɛli nyaaŋa viɛnyɛliŋga,
ka chɛ ka a yɛtɔɣa doli soli viɛnyɛliŋga.
11Wummi yomyom,
amaa niŋmi siɣa ka naanyi garigi.
12A yi mi a ni yɛn yɛli shɛm, nyin’ garigim’ a ʒiʒiinikpee;
amaa a yi bi mi a ni yɛn yɛli shɛm nyin’ zaŋm’ a nuu pɔb’ a noli.
13Yɛtɔɣa puuni ka jilima bee filiŋ yirina,
ka daadamnim’ zilima mi n-nyɛ din ti yɛn luhi ba.
14Miri ka a nyɛ nyaanzura,
ka di zaŋ a zilinli leei tɔŋ din gbahiri niriba.
Tayiɣisi ni yɛn di vi shɛm,
lala ka nyaanzuriba ti yɛn nya saria karibu din bie.
15Miri ka a niŋ shɛli yɛl’ titali mini yɛl’ bil’ ni n-tum barina,",https://www.bible.com/bible/2264/SIR.5.DBWDB
SIRAKI 6,"1a mi miri ka a leei dima ka pa ni zɔsimo;
dama yu’ biɛɣu tahirila vidibo na;
lala n-nyɛ alahichilan’ ŋun yɛri buyiyi gba.
2Di chɛ ka a kɔre ʒi a kpe yɔɣu,
di yi pa lala di ni dari tɔh’ a kaman naɣilaa n-ʒe a la.
3Di ni chɛ ka a be kaman ti’ shɛli din vari suui ka di wala zaa bahi yoli,
ka a be kaman ti’ kuŋ la.
4Kɔr’ biɛri saɣindila bɛn mal’ li,
ka chɛ ka bɛ dimnim’ mali ba ansarisi.
Yɛlimaŋli zɔtali mini ʒiri zɔtali
5Yɛtɔɣ’ suma chɛ ka zɔnim’ nabira,
ka zilim balli nyari zɔnim’ pam.
6Chɛ ka bɛn mali zɔtali biɛhigu be a sani galisi,
amaa chɛ ka ninvuɣ’ tuhili puuni yino n-nyɛ a saawaralana.
7A yi yɛn bo zɔnima, nyin buɣisim’ ba nya pɔi,
ka miri ka a bo yomyom niŋ ba naani.
8Ninvuɣ’ shɛb’ beni n-nyɛ a zɔnim’ la shɛli kam yi be viɛnyɛliŋga,
amaa a yi ti be muɣisigu ni saha shɛli, bɛ ku zan’ a nyaaŋa.
9Zo shɛb’ beni nti taɣi leei niriba dimnima,
ka zaŋ zabili kpe a mini ba sunsuuni dih’ a vi.
10Zo shɛb’ beni ka a mini ba laɣindi dira,
amaa a yi ti be muɣisigu ni, bɛ ku zani a nyaaŋa.
11A yi tɔŋda bɛ ni deeg’ a tuma tumda,
ka wuhir’ a tumtumdiba tuma;
12amaa bɛ yi ti nya ka a labiri nyaaŋa, bɛ zɔrimi ka chɛ a,
ka yi pa kpalim kaɣir’ a mi.
13kaɣim’ a dimnima
ka baŋ biɛhigu zaŋ chaŋ a zɔnim’ sani.
14Zɔsim’ ŋmanila kpɛhili shee,
ka ŋunkam nya bɛ ni yino, o nya azichi.
15Zɔsuma mali shaara pam, ka nir’ ku tooi zaŋ binshɛli buɣisi ba,
so ku tooi zaŋ liɣiri maɣisi ba.
16zɔsuma ŋmanila tim din tiri alaafee,
ka ninvuɣ’ shɛb’ bɛn zɔri ti Duuma ni nya lala zɔnim’ maa.
17Ninvuɣ’ shɛb’ bɛn zɔri ti Duuma nyarila zɔsuma,
dama bɛ ni be shɛm, lala ka bɛ ʒiʒiinitab’ gba be.
Yɛm daalibarika
18M bia, piimi saɣisigu a bipalitali saha,
ka a zuɣu yi ti paligi, a na kul ni mali yɛm.
19 Kam’ o sanna kaman ŋun kɔra ka birita,
ka guhir’ o daatam din viɛl’ kpuɣibu.
Dama a yi ko m-bir’ o, a ni tum di tuma, ka di bi yaɣi lala,
ka di ku yuui ka a di di bindirigu.
20O bi chɛri nini tiri bɛn bi deeri saɣisigu;
lala zuɣu jɛra min’ o bi tooi kpɛra.
21O yɛn bemi kaman kuritimsili n-zahim ba,
ka ku yuui ka bɛ zo ka chɛ o.
22Yɛm ŋmanila o yuli;
ka niriba pam bi tooi baŋd’ o naara.
23M bia, wumma, ka deei n yɛligu,
ka di zaɣisi n saɣisigu.
24Zaŋm’ a naba niŋ yɛm bandi ni,
ka zaŋ o naɣikɔra dapua ye a nyiŋgoli ni.
25Silim’ amaŋa n-zaŋ o pa a bɔɣusapima zuɣu,
ka di chɛ ka a suhu zɔhir’ o bandi zuɣu.
26Doli yɛm ni a suhu zaa,
ka dol’ o soya ni a yaa zaa.
27Vihimi bo yɛm din ni chɛ ka a baŋ o,
ka a yi bo n-gbaag’ o, nyin miri ka a chɛ ka o faai.
28Dama a ni nya yɛm ni tiri suhudo’ shɛli,
di nyaaŋa ka o leeg’ a suhupiɛlli.
29Di saha o bandi maa ni leei gooni din mali yaa taɣ’ a,
ka o nyiŋgokɔrigu yaɣu leeg’ a jilima kparibu.
30O dapua nyɛla salimanima,
ka o nyiŋgoli dolibi nyɛ zaɣ’ ʒiɛkpeein,
31ka a zaŋ o ye kaman kparibu din mali jilima,
ka zaŋ o kaman nam zuɣupil’ shɛli din mali jilima pili.
32M bia, a yi saɣi, a ni tooi nya saɣisigu,
ka a yi zaŋ amaŋ’ ti li a ni leei yɛndana.
33A yi yu ni a wum, a ni nya baŋsim,
ka a yi chɛ ka a baɣa be di ni, a ni leei yɛndana.
34Ʒinimi kpamba sani n-kpahim ba nya;
bɛ ni ŋuni n-lee mali yɛm?
Zaŋm’ amaŋ’ tabil’ o.
35Niŋmi nia wum adiini yɛtɔɣili kam,
ka di chɛ ka yɛm ŋaha poog’ a.
36A yi nya ninvuɣ’ so ŋun nyɛ yɛndana,
nyin’ daŋmi yibu cham’ ti puhim’ o,
ka chɛ ka a naba di o dunɔbia.
37 Tɛhimi ti Duuma zaligunim’ yɛla,
ka kul be di bɔhimbu maa puuni sahakam.
Ŋuna n-nyɛ ŋun wuhiri ti din tuhi ti tɛha ni,
ka chɛ ka yɛm bɔbu nia niŋ pali.",https://www.bible.com/bible/2264/SIR.6.DBWDB
SIRAKI 7,"Saɣisigu din pahi
1Miri ka a niŋ zaɣ’ biɛɣu, ka zaɣ’ biɛɣu gba ku tooi paag’ a.
2Zom’ ka chɛ din bi tuhi, ka di gba zo ka chɛ a.
3Miri ka a zaŋ a bimbira biri din bi tuhi vuɣisi zuɣu,
din ni chɛ ka a ku kpuɣi din bi tuhi atam ʒii buyopɔin zuɣu.
4Miri ka bɔri zaashe’ titali ni zanibu ti Duuma sani,
bee m bɔri jilima ʒiishee naa sani.
5Miri ka a ŋme nyɔɣu wuhi a wuntitali ni nyɛ shɛm ti Duuma sani
bee n-wuhi a yɛm ni nyɛ shɛm naa sani.
6Miri ka a bɔri ni a leei sariakarita,
di pa shɛli ka a ti bi tooi vihi gbaai din nyɛ yɛlimaŋli,
di ni tooi ti niŋ ka a zo bɛn nyɛ yikolaannim’ nini,
ka di boog’ a jilima.
7Miri ka a tum tuun’ biɛɣu jɛndi a niriba,
a mi miri ka a dih’ amaŋ’ vi amaŋmaŋ’ niriba sani.
8Miri ka a tum alahichi yini pahi buyi,
hal zaɣ’ yini tumbu gba ni chɛ ka a nya tibidarigibo.
9Miri ka a yɛli, “O ni lihi n ni ti pina pam shɛm la
mini n ni tɔhiri laɣ’ shɛli Naawuni Zallakudura Naa zuɣu la, o ni deei li.”
10Di chɛ ka a nyee nyɔni Naawuni suhibu,
a mi di chɛ sara pina tibu.
11Miri ka a mali ninvuɣ’ so ŋun nya filiŋ ansarisi,
dama kulla yino m-beni n-nyɛ ŋun filindi niriba, ka lan duhiri niriba.
12Miri ka a ŋma ʒiri pa a mabia bee n-niŋ a zo lala.
13Miri ka a kul ŋma ʒiri, dama di bi tahiri zaɣ’ viɛlli na.
14Miri ka a yiɣisi zani kpamba laɣiŋgu ni n-tɔɣisi yɛtɔɣ’ shɛli din ka buchi,
a mi miri ka a kul yɛri yɛtɔɣ’ yini a suhigu ni.
15Miri ka a je tuun’ kpɛma
bee pukparilim tuma din nyɛ Zallakudura Naa ni zali shɛl’ la.
16Miri ka a chɛ ka bɛ sabi a yuli pahi alahichinim’ ni;
teemi ni bɛ tibidarigibo kandina pala din ni yuui.
17Siɣisim’ amaŋ’ viɛnyɛliŋga,
dama Chɛfirinim’ tibidarigibo nyɛla buɣim mini zunzuya dibu.
Nira min’ o tab’ biɛhigu
18Miri ka a zaŋ a zo taɣi liɣiri
bee n-zaŋ a ma puuni mabia taɣi dunia zaa salima.
19Miri ka a mɔŋ amaŋ’ paɣ’ yɛndana ni paɣ’ suŋ kpuɣibu,
dama o daanfaani gari salima.
20Miri ka a tu dab’ shɛb’ bɛn tumdi tuma ni yɛlimaŋli
bee padiriba bɛn tumdi bɛ tuma ni yɛlimaŋli.
21 Yum’ dab’ shɛb’ bɛn nyɛ yɛnnima,
ka miri ka a mɔŋ ba yolisim.
22A mali niɣi? Guli ba viɛnyɛliŋga;
bɛ yi mal’ a anfaani nyin’ gbib’ ba.
23A mali bihi? Saɣisim’ ba,
ka chɛ ka bɛ bɔhim noli deebu bɛ bipolitali saha.
24A mali bipuɣinsi? Chɛ ka a zaɣa be bɛmaŋ’ gbibbu viɛnyɛla ni,
ka di zaŋ a suhu yubu kpa ba.
25Zaŋm’ a bipuɣiŋga ti doo, a yi niŋ lala, a naai tuun’ karili.
Amaa lee zaŋm’ o tila do’ so ŋun mali haŋkali.
26A mali paɣ’ ŋun nyɛ a nini ni tiɣi so? Di yih’ o;
amaa miri ka a niŋ a ni bi yu so naani.
27 Tim’ a ba jilima ni a suhu zaa,
ka miri ka a tam a ma ni daa nya biɛrim shɛli a dɔɣibu ni yɛla.
28Teemi ni bɛ zuɣu ka a nyɛ bɛ ni daa dɔɣi so maa,
ka bɔ ka a ni tooi zaŋ yo ba bɛ ni ti a shɛli maa samli?
29Zom’ ti Duuma ni a suhu zaa,
ka tim’ o maligumaaniba jilima
30Yum’ a namda ni a yaa zaa,
ka miri ka niŋ o tumtumdiba a baɣa ka.
31Zom’ ti Duuma, ka tim’ maligumaaniba jilima.
Timiy’ o o tarili ni nyɛ shɛm kaman di ni pun zali ni yi tim’ shɛm.
Dina n-nyɛ: Tiwala din daŋ moobu mini alahichi sanyoo sara ni sara maligu biŋkɔbiri bɔɣiri
ni sara maligu shɛŋa din yihiri niriba daɣiri ni.
32Tim’ nandaamba sɔŋsim,
ka a daalibarika nyabu niŋ pali.
33Tim’ sokam pini ni suhupiɛlli,
ka miri ka a mɔŋ so nirilim niŋbu hal ni ŋun kpi gba.
34Di gbaag’ amaŋ’ ka chɛ bɛn kumdi kuli.
Amaa fabilim’ sɔŋ bɛn fabinda.
35Miri ka a zaɣisi barinim’ kaabu,
lala niŋbu zuɣu ni chɛ ka bɛ yu a.
36A yi niŋdi shɛlikam, nyin’ teem’ a nyɛvili naabu yɛla,
ka di chɛ ka a ku tum alahichi.",https://www.bible.com/bible/2264/SIR.7.DBWDB
SIRAKI 8,"Zaŋmiya yɛm tummi tuma
1Miri ka a mo bɛn mali yiko,
di pa shɛli ka a ti lu bɛ nuu ni.
2Miri ka a chɛ ka zabili kpe a mini bundan’ sunsuuni,
di pa shɛli o ni mali shɛli gari a dini.
Dama salima nyɛla din saɣim niriba pam,
ka taɣiri nanim’ tɛha.
3Miri ka a chɛ ka naŋgbankpeeni kpe a mini naŋgbammalisimnim’ sunsuuni,
ka di bɔ dari niŋ bɛ buɣim ni.
4Miri ka a mali ninvuɣ’ so ŋun bi nya wumsibu ansarisi,
di yi niŋ lala o ni tu ayaannima.
5Miri ka a galim ninvuɣ’ so ŋun ŋmaligi ka chɛ alahichi,
teemi ni ti zaa simdi tibidarigibo.
6Miri ka a lihi ʒiɛm ninkurigu,
dama ti ni shɛb’ gba nyɛla bɛn niŋdi ninkura.
7Miri ka a chɛ ka a suhu piɛla ninvuɣ’ so kum zuɣu,
teemi ni di nyɛla talahi ni ti zaa kpi.
8Miri ka a lihi ʒiɛm yɛnnim’ yɛtɔɣa,
amaa kpaŋmiya yimaŋ’ bɔhim bɛ yɛtɔɣ’ ŋaha,
dama yi ni tooi bɔhim baŋ biɛhigu bɛ sani,
ka di chɛ ka yi tooi jɛm ninvuɣ’ kara.
9Miri ka a zaɣisi ninkura yɛligu,
dama bɛmaŋmaŋ’ gba bɔhim li la bɛ yaannim’ sani,
ka yi ni tooi bɔhim baŋ bɛ sani,
ka di chɛ ka yi baŋ yi ni yɛn niŋ shɛm yɛlli kam ni.
10Miri ka a niŋ buɣim dabi alahichinim’ sala,
di pa shɛli ka di buɣim zilinli ti dinya.
11Di chɛliya ka ŋun turi niriba lihi ʒiɛm ya,
di yi niŋ lala, o ni sɔɣi zaŋ yi yɛtɔɣa gbahi ya.
12Miri ka yi zaŋ binshɛli paŋ ŋun mali yaa gari ya,
amaa a yi bahi zaŋ a binshɛli paŋ o, nyin baŋmi ni di bɔrigimi maa.
13Miri ka a zani so nyaaŋa ka o paŋ binshɛli din gari a ni mali shɛli,
a yi niŋ lala, nyin’ malimi shili gu di yɔbu.
14Miri ka a duhi sariakarita kootu,
dama o ni ʒe zaashe’ shɛli ni maa zuɣu, bɛ ni zan’ o nyaaŋa.
15Miri ka a chɛ ka a mini ninvuɣ’ galima gɔra,
a yi niŋ lala bɛ ni bo yɛla bahi ya,
dama bɛ yɛn niŋdila bɛ suhu ni bɔri shɛm,
ka bɛ jɛrilim tuma ni bo yɛla ti a mini ba.
16Miri ka a chɛ ka zabili kpe a mini ninvuɣ’ shɛb’ bɛn suhuri yiɣisiri yomyom sunsuuni
ka di chɛ ka a mini ba doli yɔɣu ni soli,
dama nir’ ʒim yihibu pa yɛlimuɣisirili bɛ sani,
ka bɛ ni tooi liri nira ŋ-ŋme n-ku o luɣ’ shɛli bɛ ni mi ni o ku nya ŋun ni fa o bahi.
17Miri ka a mali jɛra saawara,
dama bɛ ku tooi gbibi ashili.
18Miri ka a niŋ binshɛli din simdi ashilɔni saamba sani,
dama a bi mi di ni yɛn tahi yɛl’ shɛli na.
19Miri ka a kahigi din be a tɛha ni wuhi so,
a yi niŋ lala, di ni kari a suhupiɛlli bahi.",https://www.bible.com/bible/2264/SIR.8.DBWDB
SIRAKI 9,"Saɣisigu zaŋ chaŋ paɣiba polo
1 Di zabiri nyuli a paɣ’ yurigu zuɣu,
a yi niŋ lala a ni wuh’ o binshɛli din nyɛ zaɣ’ biɛɣu ka di ti di a.
2Miri ka a zaŋ amaŋ’ ti paɣa n-chɛ ka o no n-taag’ a kpiɔŋ.
3Miri ka a miri pagɔrili,
a yi niŋ lala, a ni lu o zana ni.
4Miri ka a zaŋ amaŋ’ tabili paɣisari’ yiliyiina dabisili kam,
di yi pa lala, o ni doli yɛmbimbiɛri soli gbaag’ a.
5Miri ka a lihi paɣ’ piɛliga hal ti yaɣi,
a yi niŋ lala, a ni tuui lu m-bo samli ti amaŋa.
6Miri ka a zaŋ amaŋ’ ti pagɔrili,
a yi niŋ lala, a ni ti kɔŋ a ni mali shɛlikam.
7Miri ka a chani gindi fɔŋ ni
bee m-be di luɣ’ shɛŋa so ni kani n-dari ginda.
8Ŋmaligim’ a nini bahi kpaŋa ka chɛ paɣ’ viɛlli,
ka di lihiri viɛlim shɛli din nyɛ so dini.
Paɣ’ viɛlim gbahi niriba pam,
di taarila kɔre kaman buɣim la.
9Miri ka a chɛ ka a mini so paɣ’ laɣim ʒin’ di
bee n-chɛ ka a min’ o laɣim mali suhupiɛlli wain nyubu shee;
di pa shɛli ka a suhu ti ŋmaligi lu o ni,
ka a kɔre saɣim a.
Zɔnim’ piibu
10Miri ka a bahi a zo kura,
dama zo pala mini ba pala yim.
Zo palo ŋmanila wain palli,
di yi ti niŋ zaɣ’ kurili ka a ni tooi nyu li wum nyaɣisim.
11Di chɛ ka alahichinim’ nasara dibu mal’ a nyuli,
dama a bi mi bɛ bahigu ni ti yɛn nyɛ shɛm.
12Di yuri din tiri Chɛfirinim’ suhupiɛlli,
teemi ni bɛ ku yi taali ni bɛ biɛhigu ni zaa.
13Kaɣimi ka chɛ ninvuɣ’ shɛb’ bɛn mali niriba kubu yiko la
din ni chɛ ka kum dabiɛm ku kariti dol’ a.
Amaa a yi yɛn miri ba, nyin niŋmi siɣa,
di yi pa lala bɛ ni tooi sɔɣi yih’ a nyɛvili.
Baŋmi ni a siɣirila zana ni,
ka chani gindi fɔntiŋ’ ni barina shee.
14Kpaŋm’ amaŋa m-baŋ a ʒiʒiinitaba,
ka deei bɛn nyɛ yɛnnim’ saɣisigu.
15Chɛ ka a daalizama dibu bela ninvuɣ’ shɛb’ bɛn mali yɛm sani,
ka chɛ ka a yɛtɔɣa zaa dolila Zallakudura Naa zaligu soli.
16Chɛ ka a mini bɛn nyɛ wuntizɔriba laɣindi dira,
ka chɛ ka a jilima bela ti Duuma zɔbu ni.
Zuɣulaannima
17Bɛ paɣirila tuumbaŋda tuma o ni zaŋ baŋsim shɛli tum li zuɣu,
dinzuɣu bɛ baŋdi niriba zuɣulan’ yɛla la o yɛtɔɣa ni.
18Ninvuɣ’ shɛb’ bɛn yɛri pam nyɛla bɛ ni zɔri shɛb’ tiŋ’ ni,
ka ninvuɣ’ shɛb’ bɛn tɔɣisiri yɛtɔɣ’ yoya mi nyɛ bɛ ni je shɛba.",https://www.bible.com/bible/2264/SIR.9.DBWDB
SIRAKI 10,"1Sariakariti yɛndana baŋsirila o niriba,
ka yɛndan’ mi nam sulinsi doli soli viɛnyɛliŋga.
2Niriba sariakarita ni be shɛm, lala ka o kpambaliba gba be,
ka ŋun su tiŋ’ ni be shɛm, lala ka tiŋ’ maa niriba zaa be.
3Na’ so ŋun bi nya wumsiri suŋ saɣindila niriba,
amaa tiŋ’ leeri niriba ni ni tooi be luɣ’ shɛli la di nanim’ baŋsim puuni.
4Dunia ŋɔ nam fukumsi bela ti Duuma nuu ni,
ka o kul bɔri na’ shɛb’ bɛn simdi ni bɛ su li ʒiini di ni sahasaha.
5Ninsal’ nasara dibu bela ti Duuma nuu ni,
ŋuna n-nyɛ ŋun tiri zaliguzaana jilima.
Karimbaani
6Miri ka a yiɣisir’ a suhu bahir’ a ʒiʒiinikpee zuɣu o ni tumd’ a taali shɛlikam zuɣu,
ka miri ka a niŋ shɛlikam karimbaani puuni.
7Karimbaani nyɛla ti Duuma mini ninsalinim’ ni je shɛli,
ka yɛlimaŋli mɔŋbu nyɛ din yiɣisiri bɛ zaa suhuri.
8Yɛlimaŋli mɔŋbu mini karimbaani ni azichi nyɛla din luhi tiŋgbana zuɣulaannima,
ka shɛb’ kana ti zani bɛ zaashee.
9Bɔzuɣu ka taŋkpaɣu mini tampiligim ni mali karimbaani?
Hal ninsal’ biɛhigu ni, o niŋgbuŋ nyɛla din poora.
10Dɔro din yuuri yɛla nyɛla din muɣisiri dɔɣite.
Naa ni tooi beni zuŋɔ ka leei ŋun kpi biɛɣuni.
11Ninsal’ yi kpi,
o ni diri fali shɛli nyɛla zunzuya.
12Ti Duuma zaɣisibu n-nyɛ karimbaani piligu,
dina n-nyɛ ninsal’ ti yih’ o suhu ŋun nam o ni.
13Karimbaani piligu nyɛla alahichi,
ka bɛnkam doli di soli nyɛla bɛn bɔri mbusim tiri bɛmaŋa.
Dinzuɣu ka ti Duuma chɛ ka so ni na ʒi n-wum yɛlibiɛ’ shɛŋa yɛla paai ba
m-bahi ba yoli zaa.
14 Ti Duuma yihi nanim’ bɛ nam ni,
ka zaŋ bɛn siɣisi bɛmaŋa n-leei nanim’ zali bɛ zaashee.
15Ti Duuma vuɣiri zuliya shɛba,
ka zaŋdi bɛn siɣisiri bɛmaŋa n-zaani bɛ zaashee.
16Ti Duuma wurindi zuliya shɛb’ tiŋgbɔna,
ka chɛ ka di luri dahindi zaa.
17O vuuri di shɛŋa ka saɣindi li,
ka chɛ ka so bi lan teeri di yɛla dunia ŋɔ ni yaha.
18Namda maa daa bi nam karimbaani ti ninsalinima
bee n-nam suhuyiɣisili din tahiri saɣiŋgu na ti paɣa ni dɔɣi sokam zaa.
Ninvuɣ’ shɛb’ bɛn simdi jilima nyabu
19Ŋun’ zuliya n-lee simdi jilima nyabu?
Ninsal’ zuliya.
Ŋun’ zuliya n-lee simdi jilima nyabu?
Ninvuɣ’ shɛb’ bɛn zɔri ti Duuma.
Ŋun’ zuliya n-lee bi simdi jilima nyabu?
Ninsal’ zuliya.
Ŋun’ zuliya n-lee bi simdi jilima nyabu?
Ninvuɣ’ shɛb’ bɛn saɣim zaligu.
20Daŋ puuni niriba toondaannim’ simdi jilima nyabu,
amaa bɛn zɔri ti Duuma n-simdi jilima nyabu o sani.
21Ti Duuma zɔbu n-nyɛ a ni yɛn deeg’ o shɛm piligu,
ka lubu mi yiri halikpiɔŋ mini karimbaani ni na.
22Bundana mini yulilana ni tarimba—
bɛ jilima nyɛla ti Duuma zɔbu.
23Di bi simdi ni ti lihi ʒiɛm ninvuɣ’ so ŋun nyɛ yɛndana ka nyɛ faralana,
di mi bi tuhi ni ti ti ninvuɣ’ so ŋun nyɛ alahichilana jilima.
24Nabia mini sariakarita ni naa nyɛla bɛ ni tiri shɛb’ jilima,
amaa bɛ ni so bi gari ninvuɣ’ so ŋun zɔri ti Duuma.
25Tiŋbihi bɛn nyɛ bilichinnim’ ni jɛm dabili ŋun nyɛ yɛndana,
ka ŋun nyɛ yɛndana ku ŋum o kparima ni.
Siɣisimaŋtali mini maŋ’ jilima tibu
26Miri ka a mali a yɛm nyuri bara a ni tum shɛli zuɣu,
a mi di nyuri bara a yi ti ka shɛli.
27Tumtumdi so ŋun tum tuma nya m-mali pam so
ŋun nyuri bara ka ka bindirigu dira.
28M bia, tim’ amaŋ’ jilima siɣisimaŋtali puuni,
ka ti amaŋ’ jilima din simd’ a.
29Ŋuni n-lee ni yɛli ni ninvuɣ’ shɛb’ bɛn saɣi bɛ taali nyɛla bɛn ka galimi?
Ka ŋuni n-lee ni ti ninvuɣ’ shɛb’ bɛn filim bɛmaŋ’ jilima?
30Faranim’ nyari jilima bɛ baŋsim zuɣu,
ka bundaannim’ mi nyari jilima bɛ buni zuɣu.
31Nir’ yi nyɛ faralana ka bɛ ti o jilima,
wula n-lee yɛn nyɛ li o yi leei bundana?
Bɛ yi ʒiɛm ninvuɣ’ so ŋun nyɛ bundana,
wula n-lee yɛn nyɛ li o yi leei faralana?",https://www.bible.com/bible/2264/SIR.10.DBWDB
SIRAKI 11,"1Tarim ŋun nyɛ yɛndana nyɛla ŋun kpuɣir’ o zuɣu zuɣusaa,
ka ʒiini wɔɣira sani.
Niŋgbuŋ kama ni be shɛm palɔni
2Miri ka a paɣi nir’ o viɛlim zuɣu,
bee n-lihi ʒiɛm so o ni be shɛm zuɣu.
3Shia nyɛla zaɣ’ bila binyiɣira ni,
amaa o ni tumdi yihiri bindiri’ shɛli na nyɛla bindiri’ nyaɣisa ni zaɣ’ nyaɣisili.
4Miri ka a nyu bara a ni ye situr’ viɛl’ shɛŋa zuɣu,
a mi miri ka a duhi amaŋa bɛ yi ti ti a jilima.
Dama ti Duuma tuma mali lahizibu pam,
ka o tuma mi nyɛla din sɔɣi ninsalinim’ sani.
5Nanim’ pam daa beni n-nyɛla bɛn ʒiini tiŋa,
amaa ninvuɣ’ so ŋun na ʒi n-tɛhi di yɛla nyɛla ŋun pili nam zuɣupiligu.
6Nanim’ pam nyɛla bɛ ni dihi shɛb’ vi, ka zaŋ bɛ jilima ti shɛba.
Siɣa niŋbu
7Miri ka a nya so taali ka na bi vihi baŋ o yɛla ni nyɛ shɛm;
vihimi pɔi ka naanyi baŋ a ni yɛn yɛli shɛm.
8Miri ka a garigi yɛlli pɔi ka pa ni a wum li mi pɔi,
a mi di chɛ ka so tɔɣisiri yɛtɔɣa ka na bi naai ka a kpe di ni chirim’ o.
9Miri ka a zaŋ a nuu kpɛhi yɛl’ shɛli din bi nya a ni,
a mi miri ka a ʒini pahi alahichinim’ ni ni bɛ kari bɛ yɛla saria.
10M bia, miri ka a zaŋ a nuu kpɛhi yɛla pam ni.
A yi niŋdi yɛla pam, a ku yi taali ni.
A yi doli li, a ku tooi kari gbaai li,
ka a yi zɔrimi, a ku zo n-tiligi.
11Ninvuɣ’ shɛb’ beni n-tumdi tuma pam ka bi vuhira,
amaa ka kul be namo ni.
12Ninvuɣ’ shɛb’ beni m-mahi pam ka bɔri sɔŋsim,
ka kɔŋ yaa ka be fara pam ni;
amaa ti Duuma nini kul kpa ba mi ni nirilim niŋbu,
ka o yihiri ba bɛ yɛli biɛri ni,
13ka chɛ ka bɛ zuɣuri ʒe ya,
ka di niŋdi niriba pam alahiziba.
14Binsuma mini bimbiɛri ni nyɛvili ni kum
ni fara ni azichi zaa yirila ti Duuma sanna.
15Yɛm mini yɛla baŋbu ni zaligu milinsi
ni yurilim ni tuun’ suma zaa yirila ti Duuma sanna.
16Chirimbu mini zibisim pun bela alahichinim’ sani piligu ni ha,
ka ninvuɣ’ shɛb’ bɛn yu tuumbiɛri kul ni niŋdi li hal ni bɛ kuriginsim saha.
17Ti Duuma pini nyɛla din kul ni be wuntizɔriba sani,
ka o yi niŋ so nirilim, dilan’ kul dirila nasara sahakam.
18 So ni tooi nya buni o kpaŋmaŋ’ min’ omaŋ’ gbaabu zuɣu,
ka nya nyɔ’ shɛli m-bɔŋɔ:
19o yi yɛli, “N nya vuhim,
ka pumpɔŋɔ n ni ʒini ka di n tuma nyɔri!”
O bi mi di saha yuusim tariga
hal ka ti chɛ li ti shɛb’ ka kpi.
20Gbib’ a daalikauli ka pal’ li,
ka be di ni hal ti kurigi.
21Di chɛ ka alahichilan’ tuma mal’ a alahiziba,
amaa niŋmi Naawuni naani ka kul be a tuma ni;
dama di bi to ti Duuma sani
ni o chɛ ka faralan’ leei bundana nini pɔbbu ni neebu ni.
22Ti Duuma daalibarika nyɛla wuntizɔriba laara,
ka Naawuni ni tooi chɛ ka o daalibarika maa kana ka di bi to.
23Miri ka a yɛli, “Bɔ ka m bɔra,
ka nyɔ’ bɔ n-yɛn nyɛ n dini?”
24Miri ka a yɛli, “N ni mali shɛli saɣiya
ka yɛl’ biɛ’ bɔ n-yɛn paai ma pumpɔŋɔ?”
25Tɔŋbu saha, niriba tamdila miisim saha yɛla,
ka miisim saha yi ti paai niriba, bɛ bi teeri tɔŋbu saha yɛla.
26Dama di nyɛla asama ti Duuma sani
ni o ti sokam laara o kum dali kaman o tuma ni simdi shɛm.
27Saha biɛla nandahima chɛ ka nir’ tamdi nyaɣisim saha yɛla,
ka ninsal’ tuma yiri zahira o nyɛvili tariga saha.
28Miri ka a boli nir’ suhupiɛllilana ka o na bi kpi;
o bahigu ni nyɛ shɛm n-yɛn chɛ ka bɛ baŋ o.
Siɣa niŋbu zaŋ chaŋ zɔnim’ piibu polo
29Miri ka a zaŋdi niriba na ti niŋd’ a yiŋa,
dama lala niriba pam nyɛla yɛŋkiŋkabinanima ni barina niriba.
30Kaman bɛ ni mali kɔriŋga kɔtomsi niŋ keeji ni ka o biɛhigu mali kɔre la, lala n-nyɛ karimbaannim’ tɛha;
bɛ ŋmanila puɣisiriba bɛn bɔri nir’ gbariginsim nyabu;
31dama bɛ sɔɣimi doya gu, ka zaŋdi zaɣ’ viɛlli leeri zaɣ’ biɛɣu,
ka galindi tuun’ shɛŋa din niŋ kamaata.
32Buɣimsal’ yini n-chɛ ka sala buɣim wuhigira,
ka alahichilan’ nyɛla ŋun doya gu ni o yihi niriba nyɛviya.
33Miriya ninvuɣ’ yoya, dama bɛ nyɛla bɛn bɔri zaɣ’ biɛɣu,
ka nyɛ bɛn ni tooi saɣim nir’ biɛhigu zaa.
34Deemi saamba niŋ a yiŋa, ka bɛ bo yɛla ti a,
ka chɛ ka a leei sana amaŋmaŋ’ malibu sani.",https://www.bible.com/bible/2264/SIR.11.DBWDB
SIRAKI 12,"1 A yi yɛn niŋ din viɛla, baŋm’ a ni yɛn niŋ li ti so,
ka bɛ puh’ a a ni niŋ din viɛli shɛli maa zuɣu.
2Niŋmi din viɛli ti wuntizɔriba ka nya di laara,
bɛ yi bi ti a di laara, Zallakudura Naa ŋun’ ni ti a di laara.
3Ninvuɣ’ so ŋun yuri zaɣ’ biɛɣu tumbu ku nya zaɣ’ viɛlli niŋbu,
ka ninvuɣ’ so ŋun je ni o ti nandan’ shɛli gba ku nya zaɣ’ viɛlli niŋbu.
4Tim’ wuntizɔriba, amaa di sɔŋ alahichinima.
5Niŋmi tarimba din viɛla; amaa di ti ninvuɣ’ biɛri shɛli;
mɔŋmi ba bɛ bindirigu, ka di zaŋ li ti ba,
dama a yi zaŋ li ti ba, bɛ ni du m-ba a,
ka a deei din bie buyi zuɣu,
a ni niŋ ba din viɛli shɛli maa zuɣu.
6Dama Zallakudura Naa gba je alahichinima,
ka ni darigi ninvuɣ’ biɛri tibili.
7Tim’ ninvuɣ’ suma sɔŋsim, amaa di sɔŋ alahichinima.
8Tɔŋbu saha, nir’ bi baŋd’ o zɔnima,
ka nir’ dimnim’ pala bɛn sɔɣ’ o zaɣ’ biɛɣu nyabu saha.
9Nir’ dimnim’ leer’ o zɔnim’ la o tɔŋbu saha,
amaa zaɣ’ biɛɣu nyabu saha, nir’ zɔnim’ bi lan mirit’ o.
10Miri ka a niŋ a dim’ naani,
dama o ninvuɣ’ biɛtali ŋmanila binshɛli din chɛ ka kurugu zahindi la.
11Hal o yi siɣis’ omaŋ’ damdir’ tiŋ’ chana,
nyin’ niŋmi siɣa ka kpahind’ o.
Be kaman ŋun kul nyahiri diɣi sahakam
ni di chɛ ka di ku niŋ liti la zaŋ chaŋ o polo.
12Miri ka a zaŋ a dim’ baɣil’ amaŋa,
a yi niŋ lala, o ni daag’ a bahi ka deeg’ a zaashee.
Miri ka a chɛ ka o ʒin’ a nudirigu polo,
a yi niŋ lala, o ni bɔri ni o deeg’ a ʒiishee.
Di nyaaŋa a ni baŋ n yɛtɔɣa maa yɛlimaŋli ni nyɛ shɛli,
ka n ni yɛli shɛm maa dim’ a.
13Wahu yi dim ŋun mali tim gbahiri tinvura,
ŋuni n-lee ni chɛ ka dilan’ yɛla mal’ o nambɔɣu?
ka so yi vari kpɛri mɔɣu ni biŋkɔbiri, ka bɛ ti gbaag’ o,
ŋuni n-lee ni chɛ ka dilan’ yɛla mal’ o nambɔɣu?
14Dinzuɣu so bi zɔri ninvuɣ’ so ŋun zaŋ omaŋ’ tabili alahichilana
n-tumd’ o ni tumd’ alahichi shɛŋa maa nambɔɣu
15Dim’ ni be a sani yuui biɛla,
amaa a yi ti kul tuui, a ku lan nya o a sani.
16Dim’ zaŋdila o naŋgbampiba tɔɣisiri yɛtɔɣ’ nyaɣisa,
amaa ka lo nia o suhu ni ni o daag’ a luhi bɔɣili ni.
Dim’ ni tooi chɛ ka nintam yir’ o ninni,
amaa ka o yi nya soli, o ni yih’ a ʒim ka di bi saɣ’ o.
17Zaɣ’ biɛɣu yi paag’ a, a ni nya o ka o be a tooni
n-niŋ kaman o yɛn sɔŋ a mi la,
ka nyɛla ŋun yɛn gab’ a naba ni.
18Di saha o ni gbaɣis’ o zuɣu ka kpah’ o nuhi,
ka mooni li ginda, ka di chɛ ka a baŋ o ni nyɛ ninvuɣ’ so.",https://www.bible.com/bible/2264/SIR.12.DBWDB
SIRAKI 13,"1Ŋunkam shihi kootaali, daɣiri ni tabil’ a,
ka ŋunkam zaŋ omaŋ’ tabili karimbaandana ni be kaman o ni be shɛm.
2Miri ka a kpuɣi binshɛli din tibisi nyaŋ a
bee n-zaŋ amaŋ’ tabili ŋun gar’ a kpiɔŋ mini buni.
Wula ka yaɣiri duɣu mini kurugu duɣu ni tooi ʒe m-baɣi taba?
Yaɣiri duɣu maa yi to kurugu duɣu maa, yaɣiri duɣu maa ni wurisiwurisi.
3Bundana yi tum so taali, hal o lan tur’ o mi pahi,
amaa so yi tum faralan’ taali
faashee ka faralan’ maa suhi gaafara di zuɣu.
4Bundan’ yi mi ni a ni mal’ o bukaata,
o ni zaŋ a bo omaŋa,
amaa nyin’ yi bɔri shɛli o sani, o ni zaɣisi.
5A yi mali shɛli, o ni be a sani
n-lo nia naag’ a ni mali shɛli ka chɛ a nuzaŋa.
6O yi bɔri ni o zaŋ a ku bukaata, o ni yɔhim’ a;
ka tɔɣisi’ a nirilim yɛtɔɣa, ka bɔh’ a, “Bɔ ka a lee bɔra?”
7O ni zaŋ bindiri’ nyaɣisa dih’ a kpɛh’ a vi.
O ni niŋ a lala hal ti naag’ a zaa kaman buyi bee buta zuɣu,
ka din bahindi nyaaŋa nyɛla o ti la a.
Di nyaaŋa o yi ti nya a, o ŋmɛr’ a mi gari
ka vil’ o zuɣu niŋ a.
8Niŋmi siɣa, ka di chɛ ka so birig’ a
ka a nya filiŋ saha shɛli a ni diri nyaɣisim.
9Ninvuɣ’ titali yi bol’ a ni a ka o yiŋ’ na ti di bindirigu, nyin’ gbaam’ amaŋa,
ka o kul ni boon’ a waawaayili.
10Miri ka a vari shɛlikam ʒira,
a yi niŋ lala o nyee ni nyɔn’ a.
Amaa a mi yi gbaag’ amaŋ’ ti yaɣi, o ni tam a yɛla.
11Miri ka a tɛhi ni a min’ o nyɛla yim
bee n-niŋ o yɛtɔɣ’ gbaliŋ naani,
dama o ni tooi zaŋ yɛtɔɣ’ wɔɣila buɣis’ a ni o nya.
Ka o yi lara, o bɔrimi ni o buɣis’ a nya maa.
12Ninvuɣ’ shɛb’ bɛn ku tooi gbib’ ashili nyɛla ninkuunsinima,
bɛ nyɛla bɛn ku yih’ a barina ni bee sarika ni.
13Niŋmi siɣa, ka guli viɛnyɛliŋga,
dama barina shee ka a be maa.
14A yi ti wum dimbɔŋɔnim’ a gom puuni, nyin’ neema!
A bebu puuni zaa, yum’ ti Duuma, ka kuhi bol’ o ka o tiliga’ a.
15Binnɛɔŋ kam yurila o ŋmali,
ka ninsal’ kam gba yur’ o ninsal’ kpee.
16Binnɛɔŋ kam min’ o ŋmali m-be,
ka niriba gba zaŋdi bɛmaŋ’ tabindila bɛ mini bɛn ŋmani taba.
17Jina bɔ n-lee be yɔbaa mini piɛbila sunsuuni?
Lala ka jin’ shɛli ka wuntizɔra mini alahichilana sunsuuni.
18Jina bɔ n-lee be yɔbaa mini baa sunsuuni?
Ka bɔ jina n-lee be bundan’ mini faralan’ sunsuuni?
19Mɔɣuni bunsi nyɛla gbuɣima bindirigu,
lala ka faranim’ nyɛ bundaannim’ gba bindirigu.
20Siɣisimaŋtali nyɛla din chihiri karimbaandan’ sani,
lala n-nyɛ faralan’ gba bundan’ sani.
21Bundan’ yi tuui, o zɔnim’ taɣir’ o mi zali,
amaa faralan’ ŋun’ yi tuui, o zɔnim’ daar’ o mi bahi ha.
22Bundan’ yi sarigi, niriba pam taɣir’ o mi zali;
o yi tɔɣisi yɛtɔɣa din bi luhi, bɛ maani li mi ti o.
Amaa tarim ŋun yi sarigi, niriba galind’ o mi,
ka o yi tɔɣisi yɛtɔɣa din niŋ kamaata, so bi wumdi li.
23Bundana yi tɔɣisiri yɛtɔɣa, sokam fɔrimi,
ka duh’ o yɛligu maa hal ni sagbana ni.
Amaa faralana ŋun’ yi tɔɣisi yɛtɔɣa,
bɛ bɔhirimi, “Ŋuni mi n-lee bala?”
Ka di yi niŋ ka o tuui, bɛ daar’ o mi luhi tiŋa gba.
24Azichi viɛla, alahichi yi ka di nyabu ni.
Chɛfirinim’ lihi fara ka di nyɛla din bie.
25Din be nir’ suhu ni n-chɛ ka o ninni lihigu taɣira
n-nyɛ din viɛl’ bee din bie.
26Suhu din piɛl’ shihirili nyɛla lihibu din viɛla,
amaa yɛtɔɣ’ ŋaha ŋahibu yirila tɛhi zilima ni na.",https://www.bible.com/bible/2264/SIR.13.DBWDB
SIRAKI 14,"1Ninvuɣ’ shɛb’ bɛn bi tɔɣisiri yɛtɔɣ’ yoya mal’ alibarika,
ka bɛ ku mali galimi bɛ suhuri ni zaŋ chaŋ alahichi tumbu polo.
2Ninvuɣ’ shɛb’ bɛn suhuri bi galim ba,
ka bɛ bi yihi tahima mal’ alibarika.
Azichi zaŋ tum din niŋ kamaata
3Azichi bi simdi ninvuɣ’ so ŋun tɛha bi zilima;
ka azichi buchi nyɛ dini shimilan’ sani?
4O ni mɔŋ omaŋ’ shɛli, o laɣisiri li sɔŋdila o taba,
ka shɛb’ n-ni di o binsuma nyaɣisim.
5Nir’ yi niŋ omaŋ’ biɛm, wula ka o ni niŋ o tab’ nirilim?
O ku di omaŋmaŋ’ azichi nyaɣisim.
6Ninvuɣ’ biɛɣu kani n-lan paai ninvuɣ’ so ŋun niŋ omaŋ’ biɛm;
ka dimbɔŋɔ nyɛla o biɛm maa tibidarigibo.
7O yi niŋ din viɛla, chiriŋ n-nyɛ li;
ka di ku yuui ka o putɔɣu tuma yi palo.
8Shimlan’ nyɛla ninvuɣ’ biɛɣu;
o karitila niriba ka bi lihi nya so.
9Diribarilimlan’ nini bi tiɣir’ o tarili.
Diribarilim mini din bi doli yɛlimaŋli soli nyɛla din bahiri nir’ yoli.
10Shimilan’ mɔŋdila omaŋ’ bindirigu,
ka bindirigu ka o yiŋa.
11M bia, niŋm’ amaŋ’ viɛnyɛliŋga kaman a ni mali shɛm,
ka tiri ti Duuma pin’ shɛŋa din niŋ kamaata.
12Teemi ni kum ka daribu,
ka so mi bi wuh’ a kpiimba biɛhigu shee zaligu ni nyɛ shɛm.
13Niŋm’ a zɔnim’ din viɛla pɔi ka naanyi kpi,
ka teeg’ a nuu n-ti ba a ni ni tooi ti ba shɛm tariga.
14Miri ka a mɔŋ amaŋ’ nyaɣisim dabisil’ yini gba,
ka di chɛ ka a ni bo n-nya shɛli ti leeg’ a mini shɛb’ dini.
15A bi yɛn chɛla a tuma nyɔri ti shɛba,
ka bɛ zaŋ a ni tum tuma nya shɛli pirigi ti shɛba maa?
16Tim’ pini, ka gba saɣi deeri pini shɛb’ sani. Dim’ nyaɣisim,
dama nyaɣisim shɛli ka kpiimba biɛhigu shee.
17Ninsalinim’ zaa kurigirimi kaman situra la,
dama kurimbuni ha zaligu nyɛla “Di kpala talahi ni a kpi”.
18Di ŋmanila tia vari din galisi pam la,
vari maa shɛŋa tɔhirimi lura, ka shɛŋa puhira,
lala n-nyɛ ninsalinima,
so kpirimi ka bɛ dɔɣir’ so.
19Binshɛɣukam poora ka leei din ku lan beni,
ka ŋun mal’ li maa gba dol’ gari.
20 Ninvuɣ’ so ŋun kul tɛhiri yɛm yɛla mal’ alibarika,
ka mal’ fahim,
21ka kpahindi baŋdi yɛm soya
m-baŋ o daashiya,
22ka doli yɛm kaman tɔha la,
ka dooni gur’ o soli;
23ka lihir’ o takɔriti ni,
ka be o dunoya ni gbilisiri tibili;
24ka chaŋ ti dɔni mir’ o yiŋa,
ka kpa o kpaa tabil’ o dukpina
25n-kpa o tanti suɣili mir’ o
n-nya kpɛhili shee din viɛli zaa.
26Zaŋm’ a bihi niŋ o yiŋa,
ka be o duri ni,
27Ka o taɣ’ a ka chɛ tulim,
ka a kul be o jilima ni.",https://www.bible.com/bible/2264/SIR.14.DBWDB
SIRAKI 15,"1Ŋunkam zɔri ti Duuma ni niŋ dimbɔŋɔ,
ka ŋunkam gbibi zaligu ni nya yɛm.
2O ni kana ti tuh’ a soli kaman o ma la,
ka be kaman amiliya palo la n-niŋ a maraaba.
3O ni zaŋ bɔhimbu bindirigu dih’ a,
ka zaŋ yɛm kom ti a ka a nyu.
4A ni tooi zaŋ amaŋ’ dalim o ka ku lu,
ka niŋ o naani ka ku di vi.
5O ni duh’ a gar’ a ʒiʒiinitab’ zaa,
ka ni ti a yɛtɔɣa din tuhi ka a zaŋ tɔɣisi salo laɣiŋgu ni.
6A ni nya suhupiɛlli din nyɛ suhupiɛl’ maŋli,
ka zali yuli din ku kpi.
7Amaa ninvuɣ’ shɛb’ bɛn nyɛ jɛra ku nya yɛm,
ka alahichinim’ gba ku nya yɛm.
8Yɛm mini karimbaannim’ shee wɔɣ’ ni taba,
ka ʒiŋmariba bɛn kul ku tɛhi yɛm yɛla dahin shɛli kam.
9Di bi tuhi ni alahichilan’ paɣi Naawuni,
dama di bi yi ti Duuma sanna.
10Dama yɛm puuni ka nir’ ni tooi paɣi Naawuni,
ka ti Duuma chɛ ka di niŋ dɛde.
Suhupiɛlli piibu yolisim
11 Miri ka a yɛli, “Ti Duuma n-chɛ ka n lu maa”;
dama o bi niŋd’ o ni je shɛli.
12Miri ka a yɛli, “Ŋuna m-birigi ma”;
dama o bi bɔri alahichilan’ sɔŋsim.
13Ti Duuma je binshɛlikam zaa din chihira;
binyara lala nyɛla bɛn zɔri ti Duuma ni bi bɔra.
14Ŋuna n-daa nam ninsalinima piligu ni,
ka chɛ bɛ suhuyubu piibu yiko ti ba.
15A yi pii ni a ni gbib’ o zaligunima,
din pahi nyɛla di bela amaŋmaŋ’ sani ni a pii ni a ʒe o yim.
16O zaŋla buɣim mini kom zal’ a tooni;
teem’ a nuu zaŋ a ni pii shɛli.
17Nyɛvili mini kum n-ʒe nir’ kam tooni,
ka dilan’ ni pii shɛli, dina ka o deei.
18Dama ti Duuma yɛm galisiya pam;
o mali yaa ni yiko, ka nyari binshɛɣukam zaa.
19O nina kul kpala bɛn zɔr’ o,
ka o mi daadam kam tuma.
20O bi zali ni so nyɛ ninvuɣ’ biɛɣu,
o mi bi zali ni so tumm’ alahichi.",https://www.bible.com/bible/2264/SIR.15.DBWDB
SIRAKI 16,"Naawuni darigi alahichinim’ tibili
1Di bɔri bihi pam bɛn ka bukaata,
a mi di chɛ ka a suhu piɛl’ bi’ shɛb’ bɛn ka wuntia zuɣu.
2Bɛ yi nabi, nyin’ di mali suhupiɛlli bɛ zuɣu,
naɣila Naawuni zɔbo m-be bɛ ni.
3Di niŋ bɛ nyɛviya benibu naani
bee n-niŋ bɛ kalinli galisim naani,
dama bi’ yino ŋun mali wuntia biɛhigu so bihi tuhili,
ka nir’ mi yi kpi ka ka bia,
di so ni o mali bi’ shɛb’ bɛn ka wuntia biɛhigu.
4Dama yɛndan’ yino zuɣu ni tooi chɛ ka niriba galisi pali tiŋa,
amaa dan’ shɛli din niriba bi doli zaligu chɛ ka tiŋ’ zaanila dabari.
5N nini pun nya yɛla ŋ-ŋɔ tatabo,
ka n tiba pun wum yɛl’ shɛŋa din kpɛm’ gari dimbɔŋɔnima.
6Buɣim taai alahichinim’ laɣiŋgu ni,
ka suhuyiɣisili buɣim taai nɔzaɣisiriba zuliya ni.
7 O daa bi chɛ kurimbuni ha tiyaawumyanim’ bɛn daa niŋ bɛ kpiɔŋ naani
ka taai duŋ la taali.
8O daa bi chɛ Lɔt ʒiʒiinitab’ la
bɛ ni daa niŋ karimbaan’ shɛl’ la zuɣu.
9O daa bi zo zuliya shɛb’ o ni daa zali
ni o ti bahi ba yol’ la nambɔɣu bɛ daalahichi zuɣu.
10O mi daa bi chɛ tɔbbi’ tinchandiba tuhi’ kɔbisiyɔbu shɛb’
bɛn daa niŋ tipawumli n-laɣim taai duŋ la.
11Hal di yi daa kul nyɛla ninvuɣ’ yino kɔŋko gba n-yi daa niŋ tipawumli maa,
o yi daa bi nya tibidarigibo,
di daa naan nyɛla alahiziba.
Dama nambɔzɔbo mini suhuyiɣisili be ti Duuma sani.
O mali yiko ni o chɛ taali, amaa o lan nyɛla ŋun mali suhuyiɣisili.
12O nambɔzɔbo ni zooi shɛm, lala ka o tibidarigibo gba galisi.
O karitila nir’ saria kaman dilan’ tuma ni simdi shɛm.
13Alahichilan’ ku tooi zaŋ o ni fa binshɛli zo n-tiligi,
ka ninvuɣ’ so ŋun mali wuntia biɛhigu ku kɔŋ laara o suɣilo zuɣu.
14O ni mali soli ti nambɔzɔbo tuuni kam;
ka sokam ni ti deeg’ o tuma ni simdi shɛm.
15Ti Duuma daa chɛ ka Firawuna suhu kpaŋ
ni di chɛ ka o ku baŋ ŋun’ ti Duuma
din ni chɛ ka bɛ baŋ o tuma ni nyɛ shɛm dunia ŋɔ ni.
16O nambɔzɔbo nyɛla din kahigi wuhi binnamda zaa,
ka o zaŋ bimbuɣisirigu n-wolig’ o neesim mini zibisim.
17Miri ka a yɛli, “N sɔɣimi ka n Duuma ku nya ma,
ka ŋuni n-lee be zuɣusaa m-mi n yɛla?
Niriba pam puuni, n nyɛla bɛ ni bi mi so yɛla,
dama bɔ n-lee nyɛ ma ninvuɣ’ gbaliŋ ŋɔ puuni?
18Nyama, ti Duuma yi ti kana, zuɣusaa mi zuɣusaa ha
mini tiŋgbani puuni ni ti sɔhigi.
19Ka zoya ŋɔ mini dunia tanzahi
sɔhigi ka dam o yi ti lihi li.
20Amaa ninsal tɛha ku tooi baŋ dimbɔŋɔ,
ka ŋuni n-lee ni tooi baŋ o tɛha?
21Kaman nir’ nini ni ku tooi nya sanʒiɛɣu shɛm la,
lala ka o tuma pam nyɛ din sɔɣi.
22Ŋuni n-lee ni tooi zaŋ o yɛlimaŋli tuma moli?
Bee ŋuni n-lee ni tooi guhi li?
Dama o ni zali shɛm nyɛla din be katiŋ’ pam.”
23Lala n-nyɛ ninvuɣ’ so ŋun bi baŋdi yɛla gbinni;
o ka yɛm ka bi mi din tuhi, ka o tɛha nyɛ jɛrilim.
Naawuni yɛm tuma dunia nambu ni
24M bia, wumma, ka bɔhim baŋsim di ni,
ka gbilisi tibili wum n yɛtɔɣa viɛnyɛliŋga.
25N ni ti a saɣisigu din niŋ kamaata,
ka wuhi baŋsim kaman di ni kul nyɛ shɛm.
26Piligu ni, Naawuni ni daa pilig’ o nambu tuma,
o daa nam binshɛlikam zalila di zaashee,
27ka tum o tuma zali ni di kul be lala sahakam,
ka di binshɛlikam be ʒiɛmani kam ni,
ka kum bee gbariginsim bi gbaari li,
ka di mi na ʒi n-chɛ di tuma.
28Di bi muɣiri taba,
di mi bi zaɣisir’ o noli.
29Di saha ka ti Duuma daa lihi dunia ŋɔ,
ka zaŋ o binsuma niŋ di ni.
30Ka o daa zaŋ binnɛma balibu kam pali di ni,
ka bɛ mi zaa ni ti labi tiŋgban’ ni.",https://www.bible.com/bible/2264/SIR.16.DBWDB
SIRAKI 17,"1 Ti Duuma Naawuni daa zaŋla taŋkpaɣu nam ninsalinima,
ka chɛ ka bɛ labiri di ni yaha.
2O ti ba la bɛ dabisa kalinli ni nyɛ shɛm tariga,
amaa ka lee ti ba yiko ni bɛ su binshɛɣukam din be dunia ŋɔ ni fukumsi.
3O daa nam ba ŋmahindila omaŋa,
ka daa ti ba yaa din be kaman omaŋmaŋ’ dini.
4O daa chɛ ka binnamda zaa zɔri ba,
ka chɛ ka bɛ su biŋkɔbiri mini noonsi zaa fukumsi.
5Ti Duuma daa ti ba o yɛm diba anu;
ka tɛha nyɛ din pahi ayɔbu,
ka daliri din nyɛ din pah’ ayopɔin la mi nyɛ
din ni chɛ ka bɛ tooi kahigi yɛla gbinni wuhi bɛ yɛm puuni.
6O daa ti ba sumaŋtali zilima mini nina
ni tiba ni tɛha din ni chɛ ka bɛ tooi tɛhira.
7 O daa ti ba baŋsim mini tɛhizilima,
ka wuhi ba zaɣ’ suŋ ni zaɣ’ biɛɣu.
8O daa zaŋ bɛ ni yɛn zɔr’ o shɛm niŋ bɛ suhuri ni
ni o wuhi ba o tuma dariza ni nyɛ shɛm.
10Bɛ ni paɣ’ o yuli din be kasi ŋɔ,
9ka mol’ o tuun’ kara zaa yɛla molo.
11O daa ti ba baŋsim,
ka ti ba zaligu din tiri nyɛvili.
12O daa lo ba alikauli din kul ni ʒiɛya sahakam,
ka kahig’ o zaligunim’ wuhi ba.
13Bɛ nina daa nya o dariza din mali jilima,
ka bɛ tiba daa wum o kukoli din mali jilima la.
14O daa yɛli ba, “Miriya din kam nyɛ zaɣ’ biɛɣu zaa.”
O daa ti bɛ zaɣ’ yino kam zaligu zaŋ chaŋ o ʒiʒiinikpee polo.
15O mi bɛ soya zaa sahakam,
ka bɛ ku tooi sɔɣi ka o nini ku nya ba.
17O zali toondana ti zuliya kam,
amaa Izraɛlnim’ bɛn’ nyɛla ti Duuma maŋmaŋ’ niriba.
19Bɛ tuma zaa kul nɛmi kaman wuntaŋ’ la o sani,
ka o nina kul kpa bɛ soya.
20Bɛ tuumbiɛri bi sɔɣ’ o sani,
ka bɛ daalahichi zaa dola ti Duuma tooni.
22Nir’ yi ti nandaamba pini, di ŋmanila nintu’ shɛli bɛ ni mali dihiri binyara zuɣu la ti Duuma sani,
ka o ni gbibi nir’ nirilim tuma kaman o nimbiɛlim la;
23Dimbɔŋɔ nyaaŋa o ni ti yiɣisi yo ba bɛ tuma yɔri,
ka zaŋ sokam tuma ni simdi shɛm ʒil’ o.
24Amaa o ni chɛ ka bɛn niŋ tuuba lab’ o sanna.
O nyɛla ŋun kul kpaŋsiri bɛn yihiri tahima suhiri.
25 Labimi ti Duuma sani ka chɛ a daalahichi,
Suhim’ o o tooni din ni chɛ ka a taali filim.
26Ŋmaligim’ ka chɛ a tuumbiɛri, ka labi Zallakudura Naa sani,
ka zaɣis’ o ni je shɛli zaa.
27 Ŋuni n-lee yɛn yili yila paɣi Zallakudura Naa kpiimba biɛhigu shee
ka di zani bɛn ne ni paɣir’ o shɛm zaani?
28Kpim’ ŋun lan ka o nyɛvili ni ŋun’ ku lan tooi paɣi Naawuni;
amaa ninvuɣ’ shɛb’ bɛn ne ka mal’ alaafee n-yiini ti Duuma paɣibu yila.
29Ti Duuma nambɔzɔbo galisiya pam,
ka o chɛ m-paŋ gba galisi zaŋ chaŋ ninvuɣ’ shɛb’ bɛn lab’ o sani polo!
30Dama ninsal’ ku tooi mali binshɛɣukam yiko,
ninsalinim’ ni nyɛ bɛn kpiri la zuɣu.
31Bimbɔ n-lee beni ne n-tooi n-gari wuntaŋa? Amaa wuntaŋ’ ni tooi niŋ zim.
Dinzuɣu ʒim mini niŋgbuŋ tɛhiri zaɣ’ biɛɣu.
32Ti Duuma Naawuni n-su saŋmarisi bɛn zaa be sagbana ni fukumsi.
Amaa ninsalinim’ zaa nyɛla taŋkpaɣu mini tampiligim.",https://www.bible.com/bible/2264/SIR.17.DBWDB
SIRAKI 18,"Naawuni ŋun galisi
1Ŋun’ nyɛ ŋun kul be sahakam ŋɔ n-daa nam binshɛɣukam zaa;
2ti Duuma kɔŋko n-nyɛ ŋun gbibi yɛlimaŋli soli,
ka so kani m-pah’ o zuɣu;
3o nuu ka o zaŋ wuhiri dunia ŋɔ di ni yɛn be shɛm,
ka binshɛɣukam deer’ o noli;
dama o nyɛla binshɛɣukam naa o yiko zuɣu,
ka woligi binshɛŋa din be kasi ka chɛ din bi be kasi.
4O bi ti so yiko ni o wuh’ o tuma ni chani shɛm,
ka ŋuni n-lee ni tooi vihi baŋ o yiko tuma ni nyɛ shɛm?
5Ŋuni n-lee ni tooi buɣis’ o nam yiko tuma din galisi maa ni nyɛ shɛm?
Ka ŋuni n-lee ni tooi baŋ o nambɔzɔbo tuma ni nyɛ shɛm?
6So ku tooi filim li bee m-pahi li,
bee so ti buɣisi baŋ alahiziba binshɛŋa Yawe ni niŋ.
7Ninsalinim’ yi ti yɛli ni bɛ naai bɛ tuma, bɛ na piligirimi maa,
ka bɛ yi ti chɛ tumbu, bɛ na kul yɛn nyɛla bɛn birimda.
Ninsalinim’ pa shɛli
8Ninsalinim’ nyɛla bɔ, ka bɛ bukaata lee nyɛ dini?
Zaɣ’ viɛl’ bɔ m-be bɛ ni, ka zaɣ’ biɛɣu nyɛ dini?
9Bɛ nyɛviya dabisa kalinli nyɛla din galisi bɛ yi paai yuun’ kɔbiga.
10Kaman teeku kom tɔɣibu yim bee bihigu biɛlim yini la,
lala ka yuma biɛla gba kalinli pɔra saha din ka bahigu puuni.
11Di zuɣu n-chɛ ka Yawe diri ba suɣilo,
ka zɔri ba nambɔɣu.
12O nyaya ka mi ni bɛ bahigu mali nambɔɣu,
dinzuɣu ka o kul chɛri bɛ taali.
13Ninsalinim’ zɔrila bɛ ʒiʒiinitab’ kɔŋko nambɔɣu,
amaa ti Duuma ŋun’ zɔrila o binnamda zaa nambɔɣu.
O kpahiri bɛ zuɣu ni, ka maani ba zaana, ka wuhiri ba,
ka ŋmaligir’ ba labisir’ o sanna kaman piɛgul’ ni niŋd’ o piɛri shɛm la.
14O zɔri ninvuɣ’ shɛb’ bɛn deer’ o saɣisigu
ka yu ni bɛ dol’ o zaligunim’ nambɔɣu.
Maŋ’ kpahimbu
15M bia, miri ka a zaŋ vidihibo yɛtɔɣa pahi a tuun’ suma ni
bee n-zaŋ zilinli yɛlibu saɣim pini tibu.
16Maligim bi maarila tulim din galisi?
Dinzuɣu yɛtɔɣili so pin’ suŋ.
17Yɛlimaŋli, yɛtɔɣili bi gari pin’ suŋ?
Di bina ayi maa zaa bela ninvuɣ’ so ŋun niŋdi nirilim sani. 18Jɛrigu nyɛla ŋun bi niŋdi nirilim ni ninvuɣ’ tura,
ka ŋun ŋumd’ o kparima ni ka tiri pini mihirila o ninni.
19Bɔhimmi pɔi ka naanyi tɔɣisi yɛtɔɣa.
Lihim’ a daalaafee zuɣu pɔi ka dɔro na bi gbaag’ a.
20Zahimm’ amaŋ’ pɔi ka saria karibu naanyi ti kana,
ka bɛ yi ti yɛn vih’ a saha shɛli, a ni nya taali chɛ m-paŋ.
21Siɣisim’ amaŋ’ pɔi ka naanyi ti biɛra;
ka a yi tum alahichi, nyin’ niŋmi tuuba.
22Miri ka a chɛ ka binshɛli gu a soli ka a bi pali a ni po pɔri lo alikauli shɛli yomyom,
a mi di guhi hal ni kum ti kana ti yih’ a di ni.
23Malimi shili pɔi ka naanyi po pɔri lo alikauli;
a mi di be kaman ninvuɣ’ so ŋun bɔri ni o zahim ti Duuma Naawuni.
24Tɛhim’ o suhuyiɣisili yɛla a kum dali
mini a saria karibu dali o yi ti lɛb’ o nyaaŋa bir’ a.
25Bindira pam malibu saha, tɛhimi kum saha yɛla;
azichi malibu saha, tɛhimi fara mini namo yɛla.
26Asiba zaŋ ti paai zaawuni, yɛla taɣira;
binshɛlikam zaa niŋdi yomyom ti Duuma sani.
27Ninvuɣ’ so ŋun nyɛ yɛndana malila siɣa shɛlikam ni,
alahichi tumbu yi be luɣ’ shɛlikam zaa, di simdi ni nir’ gbaag’ omaŋ’ ka chɛ zaɣ’ biɛɣu tumbu.
28Ŋunkam mali fahim nyɛla ŋun mi yɛm,
ka paɣiri ŋun nya yɛm.
29Ninvuɣ’ shɛb’ bɛn mali baŋsim yɛtɔɣa tɔɣisibu ni maŋmaŋ’ leerila yɛnnima,
ka tooi ŋahiri yɛtɔɣ’ ŋaha viɛnyɛliŋga.
Maŋ’ gbaabu
30Di dol’ a kɔre biɛri biɛhigu,
amaa gbaam’ amaŋ’ ka chɛ kukolimahim.
31A yi chɛ ka a kɔre biɛri nyaŋ a,
di ni chɛ ka a dimnim’ mal’ a ansarisi.
32Di bɔri ni a mali binshɛɣukam nyaɣinyaɣi ti yaɣi,
di yi pa lala di laɣidibo ni kpɛh’ a fara ni.
33Miri ka a paŋ liɣiri diri varavara ka ka shɛli
a daaliziifu ni ka ti leei barimaana.",https://www.bible.com/bible/2264/SIR.18.DBWDB
SIRAKI 19,"1Ninvuɣ’ so ŋun niŋdi dimbɔŋɔ ku leei bundana;
ninvuɣ’ so ŋun ʒiɛm binshɛŋa din pɔra kul yɛn kɔŋdila biɛlabiɛla chana.
2Wain mini paɣiba nyɛla din birigi ninvuɣ’ shɛb’ bɛn mali fahim,
ka do’ so ŋun doli pagɔra ni leei ŋun baɣa ka shɛli ni.
3Baɣakalinsi maa ni ʒi o kpe yɔɣu,
ka o ti pooi ka zunzuya di o.
Yɛtɔɣ’ chɔɣima tɔɣisibu
4Ninvuɣ’ so ŋun niŋd’ o tab’ naani yomyom tɛha bi zilima,
ka ninvuɣ’ so ŋun tum alahichi tum omaŋ’ zaɣ’ biɛɣu.
5Ninvuɣ’ so ŋun mali suhupiɛlli ninvuɣ’ biɛtali ni ni mali taali.
6amaa ninvuɣ’ so ŋun je nyaanzum zaɣ’ biɛɣu nyabu pɔra.
7Miri ka a teeri alizam’ kura,
ka di ku mɔŋ a shɛli.
8Di zaŋ li yɛl’ a zo bee a dima,
ka di yi pala alahichi a sani, nyin’ di yɛl’ li;
9dama di pa shɛli ka so pun wum li ka kpahind’ a,
ka di ku yuui ka o je a di zuɣu.
10A wumla shɛli? Chɛ ka di kpi a sani.
Mali suhukpeeni, di ku chɛ ka a piri tahi!
11Jɛrigu yi wum shɛli, di kpuɣisir’ o mi ni o yɛl’ li
kaman paɣ’ ni wɔlisir’ ni o dɔɣi ka di be o shɛm la.
12Piɛm ni yi nyɔɣi nir’ gbalipini ka di be o shɛm la,
lala ka nyaanzubo be jɛrigu suhu ni.
13Bɔhim a zo nya; di pa shɛli ka o bi niŋ li;
ka o yi niŋ li mi, di ni chɛ ka o ku lan niŋ lala yaha.
14Bɔhim’ a ʒiʒiinikpee nya, di pa shɛli ka o bi yɛl’ li,
ka o yi yɛl’ li mi, di ni chɛ ka o ku lan yɛl’ lala yaha.
15Bɔhim’ a zo nya, dama shɛlini, di nyɛla ʒiri ka bɛ ŋma m-pa o.
Dinzuɣu miri ka a niŋ a ni wum shɛlikam yɛda.
16So noli ni tooi faai, ka di pala o pun lola lala.
Ka ŋuni n-lee bi zaŋ o zilinli tum alahichi?
17Bɔhim’ a ʒiʒiinikpee nya pɔi ka naanyi kpɛh’ o dabiɛm,
ka chɛ ka Zallakudura Naa zaligu tum di tuma.
Yɛm maŋli baŋbu
20Ti Duuma zɔbu n-nyɛ yɛm biɛhigu zaa,
ka yɛm zaa puuni zaligu gbibbu beni
22Ninvuɣ’ biɛtali baŋsim pala yɛm,
ka yɛm ka alahichinim’ saɣisigu ni.
23Baŋsim shɛli beni n-simdi zaɣisibu,
ka jɛr’ so beni ka yɛm kul poog’ o.
24Ninvuɣ’ shɛb’ bɛn zɔri Naawuni ka yɛm pooi ba,
bɛ so alahichinim’ bɛn mali fahim pam ka birigi zaligu.
25Baŋsim shɛli beni n-nyɛ din lu n-zahim, amaa ka bi doli yɛlimaŋli soli,
ka ninvuɣ’ shɛb’ mi beni m-bi doli yɛlimaŋli soli ni bɛ ŋmaai bɛ yɛtɔɣa n-ti ba nasara.
26Ninvuɣ’ biɛɣu mi n-fabili hal ti damdi tiŋa,
amaa ka yɔhiŋgu pal’ o suhu ni.
27O ni ŋmalig’ o nini bahi kpaŋa n-niŋ kaman o bi wummi la,
amaa so yi bi nya o, o ni tum a barina.
28Hal yaa kalinsi yi chɛ ka o bi tum alahichi,
o yi ti nya daliri, o ni bahi tum zaɣ’ biɛɣu.
29Nir’ ninni ka bɛ lihiri baŋd’ o ni nyɛ ninvuɣ’ so,
amaa yɛndan’ ŋuna, a yi kul tuui nya o nini ni nini, a baŋd’ o mi.
30Nir’ situra yɛbu ni min’ o ni lari shɛm
ni o ni chani shɛm n-wuhir’ o ni nyɛ ninvuɣ’ so.",https://www.bible.com/bible/2264/SIR.19.DBWDB
SIRAKI 20,"Fɔbu mini yɛtɔɣa tɔɣisibu
1Zuɣu ni kpahibu shɛli beni ka di saha na bi paai,
ka ninvuɣ’ so beni ka o ni mali yɛm zuɣu chɛ ka o shini.
2Nir’ yi kpahi so zuɣu ni, di so ni o yiɣis’ o suhu!
3Ka ninvuɣ’ so ŋun saɣi deeg’ o galimi ku lu.
4Nir’ yi zaŋ kpiɔŋ ni o wuhi ni o ni niŋ shɛli tuhiya,
lala n-nyɛ namɔɣili so ŋun niŋ paɣisarili kɔre.
5Bɛ lihi ninvuɣ’ shɛb’ ka bɛ nyɛla yɛnnima bɛ ni bi yɛri pam zuɣu,
ka ninvuɣ’ shɛb’ mi ni yɛri pam zuɣu chɛ ka niriba je ba.
6Ninvuɣ’ shɛb’ beni n-kul shini bɛ noli, dama bɛ ka shɛli ni bɛ yɛli,
ka shɛb’ mi shini, dama bɛ mi saha shɛli di ni simdi ni bɛ yɛli shɛli.
7Yɛndana bi yɛri shɛli faashee di saha ti paai,
amaa jɛrigu ŋun nyuri bara ŋun’ bi baŋdi di saha maa.
8Niriba je ninvuɣ’ so ŋun tɔɣisiri yɛtɔɣa pam ti yaɣi,
ka ŋunkam zaŋ omaŋ’ zali fukumsinim’ zaashee nyɛla bɛ ni je so.
Yɛla ni nyɛ kɔŋkɔba shɛm
9So mi n-di nasara zuɣubiɛɣu yɛlli ni,
ka zuɣusuŋ shɛli mi tahiri lubu na shɛlini.
10Pin’ shɛli beni n-ka nyɔri,
ka nyɛ pin’ shɛli nir’ ni yɛn labisi li yo siɣimsiɣim buyi zuɣu.
11Shɛb’ mi n-kɔŋ binshɛŋa jilima nyabu zuɣu,
ka shɛb’ beni n-yiri tariŋ zaashee zaani zaashe’ tital’ ni.
12Shɛb’ mi n-zaŋ liɣiri biɛla da bin’ titali,
ka shɛb’ mi zaŋ di siɣimsiɣim buyopɔin n-yo di zuɣu.
13Yɛnnim’ yi zaŋ yɛtɔɣa biɛla tɔɣisi, niriba yuri ba mi,
amaa jɛra bɛn’ yɛtɔɣ’ gbaliŋ bi kuri buchi,
14Jɛrigu yi ti pini, di ka anfaani,
dama o yɛn bɔrimi ni a labisi li siɣimsiɣim buyopɔin zuɣu ti o.
15O zaŋdila biɛla paŋ niriba, ka bɔri ni o deei pam labisi;
o yaarila o noli kuhiri yɛri kaman molomoona la.
O yi zaŋ shɛli paŋ so zuŋɔ, o bɔrimi ni o sa deei li biɛɣuni;
Nir’ lala nyɛla Naawuni mini niriba ni je so.
16Jɛrigu yɛrimi, “N ka zɔnima,
ka so bi puhiri ma n ni tum tuun’ viɛlli zuɣu.
Ninvuɣ’ shɛb’ bɛn diri n nuu ni yɛri ma la zilim’ biɛri.”
17Niriba pam kul maan’ o la ansarisi waawaayili.
18Zilinli faabu bie n-gari soli zuɣu sarigibu,
ka ninvuɣ’ biɛɣu ni tooi lu yomyom.
19Ninvuɣ’ so ŋun ka jilima ŋmanila lahibal’ shɛli din bi luhi,
ka kul be ninvuɣ’ shɛb’ bɛn be ʒilinsi ni noya ni.
20Ŋahili din yi jɛrigu noli ni na nyɛla niriba ni zaɣisiri shɛli,
dama o bi ŋahi li di ŋahibu saha.
21Fara ni tooi chɛ ka nir’ bi tum alahichi,
dinzuɣu o yi doya vuhira shɛli bi muɣisir’ o.
22Di ni tooi niŋ ka nir’ kɔŋ o nyɛvili vi zuɣu
bee n-kɔŋ li daadam jilima zuɣu.
23Ka so mi ni tooi zo vi lo o zo alikauli,
ka di bo dimdi ti o.
24Ʒiŋmabo nyɛla dalinli din saɣindi nir’ biɛhigu,
ka di mi kul bela ninvuɣ’ shɛb’ bɛn be ʒilinsi ni noya ni sahakam.
25Tayiɣ’ so ninvuɣ’ so ŋun chɛ ka ʒiri ŋmabu mil’ o,
amaa di ni kpɛhi bɛ niriba ayi maa zaa bahi yoli ni.
26Ʒiŋmar’ ka jilima,
o kul bela vidibo ni sahakam.
27Yɛndan’ yɛtɔɣa tahir’ o la tooni,
ka ŋun mali fahim, ninvuɣ’ kara nini ni tiɣ’ o.
28Bɛn kɔra, bɛna n-laɣisiri bɛ puri atam sɔŋda,
ka bɛn tumdi wɔɣira yubu n-timdi yɛlimaŋli kalinsi sandaani.
29Sɔŋsim tuma mini pina zomdila yɛndan’ nina,
di ŋmanila naŋgban’ pɔbirigu ka bɛ zaŋ pɔb’ o noli ka o ku tooi yɛli yɛlimaŋli.
30Yɛm sɔɣirili mini azichi sɔɣirili zaa buchi lee nyɛla dini?
31Ninvuɣ’ shɛb’ bɛn zaŋ bɛ jɛrilim sɔɣi
so bɛn zaŋ bɛ yɛm sɔɣi.",https://www.bible.com/bible/2264/SIR.20.DBWDB
SIRAKI 21,"Alahichi balibu
1M bia, a tum alahichi? Di lan niŋ lala yaha,
amaa suhimi taali chɛ m-paŋ a ni pun tum alahichi shɛŋa maa zuɣu.
2Zom’ ka chɛ alahichi tumbu kaman a ni zɔri ka chɛri wahu shɛm la;
dama a yi miri alahichi di ni dim’ a.
Di nyina ŋmanila gbuɣinli nyina,
ka nyɛ din ni tooi di daadam nyɛvili.
3Zaligu zaɣisibu tuuni kam ŋmanila takɔbi din mali noya ayi,
ka di ni tiri daŋ’ shɛli ka tibbu.
4Suhu fuŋbu mini karimbaani bahirila azichi yoli;
lala zuɣu chɛ ka karimbaandan’ yili zaani dabɔɣu.
5 Tarimba suhigu yirila bɛ noya ni chani ti luri Naawuni tibili ni,
ka o kariti saria yomyom.
6Ninvuɣ’ shɛb’ bɛn je saɣisigu dolila alahichilan’ naba,
amaa ninvuɣ’ shɛb’ bɛn zɔri ti Duuma nyɛla bɛn niŋdi tuuba bɛ suhuri ni.
7Ninvuɣ’ shɛb’ beni m-mi yɛtɔɣa tɔɣisibu pam ka niriba mi ba;
bɛ yi ti chirim, bɛn nyɛ yɛnnima m-baŋdi li.
8Ŋunkam zaŋ niriba liɣiri mɛr’ o yili
ŋmanila ninvuɣ’ so ŋun laɣisir’ omaŋmaŋ’ gballi mɛbu kuɣa sɔŋda.
9Ninvuɣ’ biɛri laɣiŋgu ŋmanila mɔbɔbili,
ka bɛ bahigu ti yɛn nyɛla buɣim n-yɛn di ba.
10Kuɣa din be polipoli ka bɛ zaŋ mali alahichinim’ soli,
amaa di bahigu shee ti nyɛla kpiimba biɛhigu shee bɔɣ’ zilinli ni,
Yɛm mini Jɛrilim
11Ŋunkam doli zaligu nyɛla ŋun gbib’ omaŋ’ o tɛha ni,
ka ti Duuma zɔbu din niŋ dɛde zaa nyɛla yɛm.
12Ŋun ka fahim ku tooi deei wuhibu,
amaa fahim shɛli beni n-nyɛla din kpaŋsiri putɔɣu.
13Yɛnnim’ fahim ni yɛligi kaman kokpɛɣu la,
ka bɛ saɣisigu yɛtɔɣa ni be kaman kɔbil’ nini kom din tiri nyɛvili la.
14Jɛrigu tɛha ŋmanila duɣuŋmaŋ;
di ku tooi gbibi baŋsim.
15Ŋun nyɛ baŋda yi wum yɛm yɛtɔɣa,
o paɣiri li mi ka pahi shɛli di zuɣu;
amaa jɛrigu ŋun’ yi wum li, o lari li mi,
ka vil’ li bah’ o nyaaŋa.
16Jɛrigu yɛtɔɣa ŋmanila ʒi’ tibisili soli chandi ni,
amaa ŋun mali fahim ŋun’ yɛtɔɣa nyaɣisimi.
17Yɛndana yɛtɔɣa nyɛla laɣiŋgu niriba ni bɔri shɛli,
ka bɛ zaŋd’ o yɛtɔɣa niŋdi bɛ suhuri ni.
18Yɛm ŋmanila yili shɛli din lu n-dahim jɛrigu ŋun’ sani,
ka baŋsim yɛtɔɣa nyɛ din ka gbinni ŋun be ʒilinsi ni sani.
19Ŋun ka yɛm sani, karimbaŋsim ŋmanila bandi be o naba ni,
ka lan ŋmani zoligo be o nudirigu ni.
20Jɛrigu duhirila o yee lara,
amaa yɛndan’ ŋun’ larila baalim.
21Yɛndana sani, karimbaŋsim ŋmanila salima nachintɛri,
ka ŋmani bansi be o nudirigu ni.
22Jɛrigu kabirimi kpɛri yili ni,
amaa ŋun mali yɛm ŋun zaŋdila jilima kpalim ʒe samban’ ni guhira.
23Ŋun bi nya wumsibu nyɛla ŋun zaani yili dunoli ni n-vɔbisiri lihiri di puuni,
amaa ŋun mi biɛhigu ŋun’ kpalindimi ʒe samban’ ni.
24Nir’ yi kpalim ʒe dunoli ni ni o wum bɛ ni yɛri shɛli di bi viɛla;
di nyɛla suhusaɣiŋgu mini vi ŋun mali yɛm sani.
25Yɛtɔɣ’ shɛŋa din yiri yɛtɔɣ’ gbaliŋnim’ noya ni na nyɛla din bi kpa ba,
amaa yɛndana ŋun zahindila o yɛtɔɣa pɔi ka naanyi tɔɣisi li.
26Jɛra tɛha bela bɛ noya ni,
amaa yɛnnim’ bɛn’ noya bela bɛ tɛha ni.
27Ninvuɣ’ so ŋun pa wuntizɔra yi yɛli noli ti o dima,
omaŋ’ ka o yɛl’ li ti maa.
28Munaafichilan’ filindila omaŋa,
ka o ʒiʒiinitab’ je o.",https://www.bible.com/bible/2264/SIR.21.DBWDB
SIRAKI 22,"Vinnyaɣilana
1Vinnyaɣilana ŋmanila kuɣili din daɣi,
ka sokam sabisir’ o vidibo.
2Vinnyaɣilana ŋmanila tampuli din mali daɣiri;
ka ŋunkam kpuɣi binshɛli di zuɣu ni zaŋ li bahi.
Bi’ fina
3Di nyɛla vi ni nir’ nyɛ bi’ so ŋun bi nya wumsibu ba,
ka bipuɣiŋga ŋun be lala dɔɣibu nyɛla kɔŋsim.
4Bipuɣiŋga ŋun mali yɛm nyarila o dintoli yidana,
amaa bipuɣin’ so ŋun tumdi vi tuma tirila o ba nandahima.
5Bipuɣin’ so ŋun nyɛ jɛrigu dihirila o ba min’ o yidana vi,
ka bɛ niriba ayi maa lihi ʒiɛm’ o.
6A yi yɛri a bihi yɛtɔɣa, shɛlini di ŋmanila yila ka a yiini niŋdi bɛn kumdi kuli,
amaa fiɛbiga n-kul nyɛ yɛm saɣisigu jaaŋgbɛ’ kpeeni sahakam.
Yɛm mini jɛrilim
9A yi yɛn wuhi jɛrigu binshɛli, di ŋmanila duɣu ŋmaŋ ka a zaŋdi tuɣiri tab’ yaha,
ka ŋmani ŋun neeri ninvuɣ’ so ŋun gbihi tabili gom ni.
10Nir’ yi zaŋ yɛtɔɣ’ shɛli tɔɣisiri jɛrigu, di ŋmanila a tɔɣisiri li tirila goyuunsilana,
ka a yi tɔɣisi naai, o ni bɔh’ a, “Wula ka a yɛli maa?”
11Kummi ninvuɣ’ so ŋun kpi zuɣu, dama o chɛ neesim bahi,
ka kum jɛrigu zuɣu, dama o ŋmaligiya ka chɛ yɛm bahi.
Miri ka a kum kpim’ zuɣu ti yaɣi, dama o vuhimi;
amaa jɛrigu ŋun’ biɛhigu bie n-gari kum.
12 Daba ayopɔin ka bɛ zaŋdi kumdi kuli,
amaa jɛrigu bee ŋun pa wuntizɔra ni tiri nandahima shɛli kul ni be bɛ biɛhigu ni sahakam.
13Miri ka a di jɛrigu alizama ti yaɣi
bee n-kaai ninvuɣ’ so ŋun ka yɛm.
Laligim’ ka chɛ o, di yi pa lala o ni ti a yɛlli,
ka dam omaŋa ka tuh’ a nintɔri.
Laligim’ o ka nya vuhim,
ka o yɛm kalinsi maa ku ti a nandahima.
14Bɔ n-lee tibisi gari dalima?
Ka di yuli lee nyɛla bɔ m-pahila “Jɛrigu”?
15Bihigu mini yalim ni kuriti ʒibu
be asama gari nir’ mini jɛrigu yɛla kpe tab’ ni.
16Bɛ yi zaŋ dapu’ titali kpɛhi dikili ni me viɛnyɛliŋga,
tiŋgbani dambu ku tooi yihi li di ni;
dinzuɣu nir’ yi mali nia shɛli ka tɛhi di zuɣu viɛnyɛliŋga,
yɛla yi ti paag’ o dabiɛm ku mal’ o.
17Tɛha din zaŋdi yɛm tɛhiri yɛla zuɣu
ŋmanila dikili shɛli bɛ ni zaŋ simiti ta n-dihi li nachiinsi ka di be polipoli.
18Gariche shɛŋa bɛ ni sa kunkuna zuɣu
ku tooi ʒiɛya pɔhim yi ti ʒe;
dinzuɣu dabiɛmlana ŋun mali jɛrilim tɛha
ku tooi ʒe dɛde dabiɛm yɛlli yi ti kanna.
Zɔtali tooni chandi kpaŋsibu
19Nir’ yi zaŋ bini tim nimbil’ ni, nintam ni yina,
ka nir’ yi zaŋ bini kuhi suhu, o baŋdila din be di ni.
20Nir’ yi zaŋ kuɣili labi noonsi, bɛ yiɣirimi,
ka ninvuɣ’ so ŋun tu o zo ni saɣim bɛ zɔtali maa.
21Hal a yi ŋooi takɔbi ni a ti a zo daŋa,
nyin’ di yihi tahima, yi na ni tooi mali yi biɛhigu.
22A yi yaag’ a noli yɛl’ a zo zilinli,
nyin’ di chɛ ka di muɣis’ a, dama a na ni tooi tim sandaani niŋ o.
Amaa di yi nyɛla turi mini karimbaani ni ashili zaŋ wuhi niriba bee liribu,
zo so n-ku saɣi deei lala.
23Chɛ ka a ʒiʒiinikpee niŋ a naani o fara ni;
dina n-ni chɛ ka o ti tɔŋ ka a min’ o laɣim di di nyaɣisim.
Nandahima yi ti paag’ o, nyin’ kul tab’ o;
dina n-ni chɛ ka a min’ o ti laɣim di o ni di fali shɛli. 24Gulisigu mini nyɔhi n-daŋdi buɣim niɛm tooni;
dinzuɣu turi n-daŋdi ʒim yibu tooni.
25N ku zo vi ni n sɔŋ n zo,
m mi ku sɔɣi ni o di nya ma.
26Amaa zaɣ’ biɛɣu yi niŋ ma o zuɣu,
ŋunkam wum li ni kaɣi ka chɛ o.
Suhigu din ni sɔŋ taɣi nira alahichi tumbu
27Ŋuni n-lee yɛn bo gula ti n noli,
ka zaŋ bintabinda tabili n naŋgbampiba,
ka di chɛ ka n ku kpe yɛla ni di zuɣu,
ka n zilinli bi bo saɣiŋgu ti ma?",https://www.bible.com/bible/2264/SIR.22.DBWDB
SIRAKI 23,"1Yaa n Duuma ŋun nyɛ m Ba ni n Dan’ ŋun su n nyɛvili ŋɔ,
di chɛ ma bahi mmaŋmaŋ’ yɛtɔɣa zuɣu,
a mi di chɛ ka di zuɣu luhi ma.
2Ŋuni n-lee yɛn bo fiɛbisi gu n tɛha,
ka zaŋ saɣisigu din ni ti yɛm niŋ n tɛha ni,
din ni chɛ ka n nya saɣisigu n yi ti tum chirim
ka bi lihi yaɣi n ni tum alahichi shɛli zuɣu?
3Di yi pa lala n chirimbu ni nabi,
ka n daalahichi galisi
ka di chɛ ka n lu n dimnim’ tooni,
ka n dimnim’ maa di dari n zuɣu.
4Yaa n Duuma ŋun nyɛ m Ba mini Naawuni ŋun su n nyɛvili ŋɔ,
di chɛ ka m mali karimbaani,
5ka yihi ma kɔr’ biɛri ni.
6Di chɛ ka diribarilim bee kɔr’ biɛri nyaŋ ma,
ka di chɛ ma ti vi kalinsi kɔr’ yoya maa.
Zilinli gbaabu
7M bihi, wummiya n ni yɛn wuhi ya shɛli zaŋ chaŋ yi noli polo;
ŋun dol’ li zana ku gbaag’ o.
8Alahichinima kpɛri yɛla ni la bɛ noya yɛtɔɣa zuɣu,
ka di chɛ ka bɛn nyɛ ninvuɣ’ turiba mini karimbaannim’ lura.
9 Di chɛ ka a noli mili pɔri pɔbu,
ka miri ka a booni Naawuni ŋun be kasi ŋɔ yuli yiriŋyiriŋ;
10dama dabili ŋun nyari nahiŋgu waawaayili
ni bi kɔŋdi dansi shɛm,
lala n-nyɛ ninvuɣ’ so ŋun pɔri ka booni Naawuni yuli yiriŋyiriŋ sahakam gba;
o ku yi alahichi ni.
11Ninvuɣ’ so ŋun pɔri po’ gbaliŋ sahakam nyɛla alahichilaan’ titali,
ka fiɛbiga kul ku yi o yiŋa.
O yi chirimmi po, di daalahichi ʒi o zuɣu,
ka o yi lihi ʒiɛm li, o tum alahichi ʒii buyi zuɣu.
Ka o yi ŋma ʒiri po, o ku yi taali ni,
ka yɛli biɛri kul ni be o yiŋa.
Yɛtɔɣ’ daɣiri tɔɣisibu
12Yɛtɔɣ’ shɛŋa tɔɣisibu ŋmanila kum,
Naawuni di chɛ ka di be Yaakubu zuliya ni!
Lala biɛhigu maa simdi ni di be katiŋa ka chɛ wuntizɔriba,
ka bɛ ku be alahichi tumbu bulli ni.
13Di chɛ ka a noli mili jilima kalinsi yɛtɔɣa mini yɛtɔɣa kaha tɔɣisibu,
dama alahichi yɛtɔɣa be di ni.
14Teem’ a ba min’ a ma yɛla,
a yi ti ʒi asanza niriba sani
bee di pa shɛli ka a ti tam ni bɛ sani ka a ʒiya maa,
ka miligu biɛɣu maa chɛ ka a be ka jɛrigu la;
di saha a ni bɔri ni a yɛli ni bɛ yi daa bi dɔɣ’ a gba di so,
ka tu bɛ ni daa dɔɣ’ a dabisili shɛli dali.
15Ninvuɣ’ shɛb’ bɛn chɛ ka turi yɛtɔɣa tɔɣisibu niŋ ba miligu
ku tooi mali biɛrisuŋ biɛhigu sahakam.
Zina niŋbu alahichi
16Niriba balibu buyi n-tumdi alahichi,
ka ŋun pah’ ata tahiri suhuyiɣisili na.
Kɔre din diri kaman buɣim la
ku tooi kpihi hal ka di maŋmaŋ’ ti di n-naai.
So yi zaŋ o dɔɣira n-niŋ zina,
o kul ku chɛ li faashee di buɣim maa ti di o naai.
17Zinaniŋda ŋun’ sani, bindirigu kam nyaɣisimi;
ka o ku chɛ li hal ti kpi.
18Ninvuɣ’ so ŋun tumd’ alahichi
n-tar’ o daamiliya bindoo daɣiri
yɛrimi, “Ŋuni n-lee yɛn nya ma?
Zibisim gili ma mi, ka dukpina sɔɣi ma,
ka so ku nya ma, ka bɔzuɣu ka n yɛn chɛ ka di yɛla muɣisi ma?
Zallakudura Naa ku teeg’ alahichi yɛla.”
19Ninsal’ nini nyabu kɔŋko ka n zɔra,
ka bi mi ni ti Duuma nina ne pam kaman
butuhi’ pia zuɣu n-gari wuntaŋ’ neesim.
Di nyari ninsal’ ni tumdi shɛlikam
ka nyari ashilɔni lɔrisi ni zaa.
20O daa pun mila binshɛɣukam zaa pɔi ka naanyi nam dunia ŋɔ,
ka o na kul mi li lala di nambu maa nyaaŋa.
21Lala nir’ ŋɔ ni nya tibidarigibo tiŋ’ puuni solɔri zuɣu,
ka o ni bi tɛhiri di yɛla luɣ’ shɛli, nimaani ka bɛ ni gbaag’ o.
22Lala n-nyɛ paɣ’ so ŋun chɛ o yidana
ka go nti zaŋ do’ so bia na ti ti o.
23Tuuli, o zaɣisi Zallakudura Naa zaligu.
Din pah’ ayi, o tum alahichi o yidana sani.
Din pah’ ata, o zaŋ amaŋ’ leei pagɔrili n-niŋ zina
dɔɣi bi’ so ŋun pa o min’ o yidan’ maa bia.
24Bɛ ni zaŋ o chaŋ niriba laɣiŋgu ni
nti darig’ o tibili tabil’ o bihi.
25O bihi ku ba nyaɣa zani mali zaashee,
ka o wula ku wali wala.
26O ni zali yu’ biɛɣu ka bo noli dibu ti omaŋa,
ka o vi maa kul ku kpihim.
27Ka bɛn dol’ o nyaaŋa zaa ni baŋ
ni binshɛli kani n-gari ti Duuma zɔbu,
ka binshɛli mi kani n-nyaɣisi gari ti Duuma zaligunim’ dolibu.",https://www.bible.com/bible/2264/SIR.23.DBWDB
SIRAKI 24,"Yɛm
Paɣibu
1Yɛm paɣir’ omaŋa,
ka yɛl’ o jilima yɛla o niriba sunsuuni.
2O yaag’ o noli Zallakudura Naa niriba laɣiŋgu ni
ka yɛl’ o jilima yɛla o malaikanim’ sani:
3“N daa yila Zallakudura Naa noli ni na
ka pali dunia luɣilikam kaman maligim la.
4 N daa bela zuɣusaa kpaakpaanyom ni ha,
ka n nam ʒiishee be sagbana daantaliga zuɣu.
5N kɔŋko n-daa be sagbana ni chani ginda,
ka be tiŋgbani puuni ha chani ginda.
6Mani n-daa su dunia ŋɔ zaa mini teeku kɔgbana fukumsi,
ka su zuliya kam zaa mini ninsalinim’ zaa fukumsi.
7Dimbɔŋɔnim’ zaa ni ka n daa bo n ni yɛn ʒini luɣ’ shɛli;
ka ŋun’ tiŋgban’ ni ka n yɛn be?
8“Di saha ka ŋun nam binshɛɣukam zaa ŋɔ daa zali ma zaligu,
ka pii biɛhigu shee ti ma.
O daa yɛliya, ‘Zalim’ a biɛhigu shee Yaakubu zuliya ni,
ka deeg’ a tarili Izraɛl.’
9Kurimbuni ha ka o daa nam ma piligu ni,
ka n kul ni beni hal ni saha din ka bahigu.
10N daa jɛm o la o tanti suɣili din be kasi la ni,
ka di zuɣu chɛ ka m mali m biɛhigu shee Ziɔn Zoli zuɣu.
11O daa ti ma vuhim shee o tin’ yurigu la ni,
ka zaŋ Jɛrusalɛm fukumsi niŋ n nuu ni.
12N daa ba jila ninvuɣ’ shɛb’ bɛn mali jilima
mini bɛn nyɛ ti Duuma niriba sani.
13N daa zoomi n-wɔɣa kaman Lɛbanɔn sida tihi,
ka be kaman Hɛrimɔn Zoli zuɣu sipirɛs tihi.
14N daa zoomi n-wɔɣa kaman Ɛngɛdi abie tihi,
ka be kaman Jɛriko tipum viɛla tihi,
ka ŋmani olivi ti’ viɛlli din be mɔɣu ni,
ka be kaman ti’ shɛŋa din ʒe m-baɣi kom n-zooi wɔɣawɔɣa.
15N daa ŋmanila kasia tia mini bɛ ni booni ti’ shɛli laakum goo ka di tiri tulaale la,
ka ŋmani mɛɛr viɛlli din ʒiɛɣu gindi luɣilikam,
ka lan ŋmani tisum mini tulaale tihi ni ti’ shɛŋa din ʒiɛɣu viɛla,
ka ŋmani tulaale din ʒiɛɣu be tanti suɣili ni.
16N bemi kaman oki tia din wula teei,
ka n wula maa mali jilima ka viɛla.
17N ŋmanila olivi tia,
ka pumdi puma din viɛla, ka m puma maa nyɛ din mali jilima, ka wandi wala pam.
19Yinim’ bɛn bɔri ma, kamiya n sanna
nti di n wala tiɣi.
20Dama n yɛla teebu nyaɣisi gari shiri,
ka ŋun su ma di nyaɣisim gari shigbani.
21Bɛnkam di ma ni lan bɔri ni bɛ di ma pahi,
ka bɛnkam nyu ma ni lan bɔri ni bɛ nyu ma pahi.
22Ŋunkam deei n noli ku di vi.
Ka bɛnkam chɛ ka n mini ba laɣim tumdi ku tum alahichi.”
Yɛm mini zaligu
23Dimbɔŋɔ zaa nyɛla Naawuni Zallakudura Naa ŋɔ alikauli kundi,
din nyɛ zaligu shɛŋa Musa ni daa zali ti,
ka di nyɛ Yaakubu zuliya zaa tarili la.
25Zaligu maa kul puurimi bahiri ni baŋsim kaman Pishɔn Mɔɣili kom la,
ka be kaman Tigiris Mɔɣili ni be shɛm tiwal’ daŋda moobu saha.
26Di puurimi bahiri ni baŋsim kaman Yufretiiz Mɔɣili kom la,
ka be kaman Jɔɔdɛn Mɔɣili kom ni be shɛm puri atam kpuɣibu saha.
27Wuhibu yirila di ni na kaman Nail Mɔɣili kom la,
ka be kaman Gihɔn Mɔɣili kom ni be shɛm wain tiwala pɔhibu saha la.
28Tuuli daadam la daa bi baŋ yɛm yɛla zaa,
ka ŋun gba ti yɛn bahindi nyaaŋa dunia ŋɔ ni gba ti ku baŋ o gari lala.
29Dama yɛm tɛha galisiya gari teeku kom,
ka o saɣisigu zilim gari tiŋgbani puuni ha ziliŋ.
30Man’ ŋuna, n daa ŋmanila kulibɔŋ din tuɣi mɔɣili,
ka ŋmani ko’ soli din zɔri ti luri ʒiɛvari puu ni.
31N daa yɛliya, “N ni niŋ kom yɔɣi n ʒiɛvari puu
ka yɔɣi n tipuma vuɣisi kom.”
Nyama, ka n kulibɔŋ maa daa ti leei mɔɣili,
ka m mɔɣili leei teeku.
32N ni lan chɛ ka wuhibu ne kaman biɛkaali,
ka n chɛ ka di neei chaŋ katiŋa.
33N ni lan chɛ ka wuhibu be kaman anabitali yɛtɔɣa la,
ka chɛ li zali ʒiɛman’ shɛŋa din kanna niriba.
34Baŋmiya ni pa n kɔŋko zuɣu ka n daa tum,
amaa bɛn zaa bɔri yɛm zuɣu ka n daa tum.",https://www.bible.com/bible/2264/SIR.24.DBWDB
SIRAKI 25,"Niriba Bɛn simdi Paɣibu
1Bina ata ka n suhu yuri pam,
dina n-nyɛ binshɛŋa din viɛli Naawuni mini ninsalinim’ sani:
Mabihi bɛn saɣi ti taba, ʒiʒiinitaba bɛn mali zɔtali biɛhigu
ni doo min’ o paɣa bɛn laɣim be ni naŋgban’ yini.
2Niriba balibu buta m-beni ka n je bɛ yɛla,
ka m bi bɔri bɛ ni be shɛm:
nandaan’ so ŋun mali karimbaani mini bundaan’ so ŋun ŋmari ʒiri
ni ninkur’ jɛrigu ŋun niŋdi zina.
3A yi bi bɔ shɛli zali a bipalitali saha,
wula ka a yɛn niŋ nti mali shɛli a kuriginsim saha?
4Saria karibu din tuhi ka nyɛ din yi bɛn zuɣuri paligi sanna mali kɔre,
ka ninkura ni ti saɣisigu shɛli viɛla.
5Ninkura ni mali yɛm shɛli
mini baŋsim ni saɣisigu din be jilimanim’ sani nyɛla din mali kɔre.
6Biɛhigu milinsi nyɛla ninkura zuɣupila,
ka bɛ ni nyuri bara binshɛli zuɣu n-nyɛ ti Duuma zɔbu.
7Niriba balibu awɛi yɛla ka n tɛhi ni bɛ ni tooi boli ba alibarikanima,
ka n zilinli tɔɣisi ŋun pahi pia yɛla:
ŋuna n-nyɛ ninvuɣ’ so ŋun suhu piɛl’ o bihi zuɣu;
ninvuɣ’ so ŋun be hal ti nya o dimnim’ lubu.
8Do’ so ŋun mali paɣ’ yɛndana
mini ninvuɣ’ so ŋun bi zaŋ naɣilaa mini buŋa n-tabili tab’ kɔra mal’ alibarika.
Ninvuɣ’ so ŋun bi zaŋ o zilinli tɔɣisiri alahichi yɛtɔɣa
mini ninvuɣ’ so ŋun bi tumdi tuma tir’ o ni so ninvuɣ’ so mal’ alibarika.
9Ninvuɣ’ so ŋun nya zo sumo mini
ninvuɣ’ so ŋun tɔɣisiri niriba bɛn wumdi yɛtɔɣa viɛnyɛliŋga mal’ alibarika.
10Ninvuɣ’ so ŋun nya yɛm nyɛla wɔɣirili.
Amaa so m-bi gari ŋun zɔri ti Duuma.
11Ti Duuma zɔbu n-gari shɛlikam;
ka ŋuni ka ti lee ni tooi zaŋ ŋun zɔri ti Duuma buɣisi?
Tuun’ shɛŋa din bie nti yaɣi
13Daŋ’ kani m-bie m-paai suhu ni daŋa.
Ninvuɣ’ biɛtali kani m-paai paɣ’ ninvuɣ’ biɛtali.
14Wahala shɛli n-kani gari bɛn je a ni niŋd’ a wahala shɛli.
Ka biɛri bɔhibu n-kani gari dimnim’ ni bɔhiri biɛri shɛm.
15Lɔɣu n-kani bie n-gari wahu lɔɣu,
ka suhuyiɣisili n-kani bie n-gari paɣ’ suhuyiɣisili.
16M paɣiya ni m mini gbuɣinli bee waɣ’ ʒiɛ’ biɛɣu laɣim be
n-gari m mini paɣ’ pukparimlana laɣim be.
17Paɣ’ ninvuɣ’ biɛtali chɛ ka o lihigu biɛhigu taɣirimi,
ka chɛ ka o ninni sabigi ŋ-ŋmani kparili ninni.
18O yidana yi ʒi o ʒiʒiinitab’ sani,
o kul siɣindimi ni biɛrim pam.
19Paɣ’ taali gari bɛ ni zaŋ taali shɛli kam buɣisi li.
Naawuni chɛ ka o di alahichilan’ wahala tatabo.
20Do’ so ŋun be baalim mini paɣ’ yɛlalana yi laɣim be,
di ŋmanila ninkur’ so ŋun duri zoli din nyɛ bihigu naba ni be shɛm.
21Miri ka a chɛ ka paɣ’ viɛlim leei zana gbaag’ a,
a mi miri ka a bo paɣa o buni zuɣu.
22Paɣ’ yi niŋdi shɛlikam tir’ o yidana,
di tahirila suhuyiɣisili mini karimbaani ni filiŋ na.
23Paɣ’ so ŋun biɛhigu bi viɛli nyɛla
ŋun chɛ ka o yidan’ ninni lihibu bi viɛla,
ka o be kaman ŋun suhu ni mali daŋ’ la.
Bɔɣ’ zalima mini dun’ gbarima
yirila paɣ’ so ŋun bi chɛ
ka o yidan’ mali suhupiɛlli sanna.
24Paɣ’ sani ka alahichi piligu yina.
Paɣ’ zuɣu ka ti zaa leei bɛn kpira.
25Miri ka a bo soli ti kom,
a mi di chɛ ka paɣ’ so ŋun nyɛ ninvuɣ’ biɛɣu
nya soli tɔɣisi suhukpeeni yɛtɔɣa.
26O yi ku dol’ a ni wuh’ o shɛm,
nyin’ woligim’ amaŋ’ ka chɛ o.",https://www.bible.com/bible/2264/SIR.25.DBWDB
SIRAKI 26,"1Yidaampaɣ’ suŋ yidana mali suhupiɛlli’
ka o yuma ni pahi ʒiibuyi buyi.
2Paɣ’ so ŋun ʒe yim tir’ o yidana suhupiɛlli,
ka o ni mali hal ti paai o yuma tariga ni suhudoo.
3Yidaampaɣ’ suŋ nyɛla alibarika din galisi,
ka o daalibarika ni pahi bɛ yi zaŋ o ti do’ so ŋun zɔr’ ti Duuma.
4Doo maa yi nyɛla bundana bee faralana, o nini ni tiɣ’ o ni mali shɛli,
ka o ninni kul ni lihiri suhupiɛlli lihigu sahakam.
Din bie n-gari yɛl’ biɛri zaa: Yidaampaɣ’ ninkuunsilana
5Bina ata m-mali ma dabiɛm,
ka din pah’ anahi kpɛhi ma dabiɛm pam;
Ʒiŋmabo din saɣindi nir’ yuli tiŋ’ puuni mini duŋtaariba laɣiŋgu
ni ʒiri ŋma m-pa taba; dimbɔŋɔ zaa nyɛla din bie n-gari kum.
6Amaa paɣ’ so ŋun zabir’ o nyintaa nyuli nyɛla ŋun tahiri suhudamli mini suhugarigu na,
ka zilima yɛlibu chɛ ka sokam baŋ di yɛla.
7Paɣ’ biɛɣu ŋmanila naɣikɔra dapua din ka buchi;
ka nir’ yi shih’ o di ŋmanila nɔŋ’ ka o shihi.
8Paɣ’ so ŋun nyuri dam buɣiri tahirila suhuyiɣisili pam na;
o ku tooi sɔɣi din nya o vi.
9Kɔre lihigu n-chɛ ka nir’ baŋdi paɣ’ so ŋun bi ʒe yim;
o ninkari n-viiri o gbini.
10Kpahimm’ a bipuɣin’ so ŋun suhu kpɛma,
di yi pa lala o yi nya soli, o ni niŋ o suhuyubu.
11Kpahim’ o ninʒeensi biɛhigu,
ka di chɛ ka di niŋ a alahiziba o yi zaɣis’ a yubu tumbu.
12Kɔnyuri ni yi wum sochanda ka o yaar’ o noli
nyur’ o ni kul nya ko’ shɛli shɛm la,
lala ka o yɛn ʒini tanti suɣili kam dunoli ni n-yoog’ lɔɣu noli zaŋ piɛma su.
13Yidaampaɣ’ biɛrisuŋ niŋd’ o yidan’ nyaɣisim,
o ni ni tooi niŋ shɛli nyɛla din tir’ o yidan’ kpiɔŋ.
14Paɣ’ so ŋun ka yɛtɔɣ’ gbaliŋ nyɛla pini din yi ti Duuma sanna,
ka binshɛli n-kani viɛl’ paag’ o biɛhigu maa.
15Yidaampaɣ’ ŋun siɣis’ omaŋa kul zaŋdila viɛlim pahiri viɛlim ni,
ka sania shɛli kani din ni tooi zahim omaŋ’ gbibbu.
16Wuntaŋ’ ni puhirina ti Duuma sagbani ni shɛm la,
lala n-nyɛ yidaampaɣ’ suŋ viɛlim o yili gbibbu viɛnyɛliŋga ni.
17O ninni viɛlim din mal’ lihibu la ŋmanila
firila shɛli din tam firila tamdigu kasi zuɣu neesim.
18Salima dasara ni tam anzinfa bintamdisi zuɣu shɛm la,
lala ka o biɛhi din viɛl’ mini napɔnvari din ʒe tibi be.
19[M bia, gbib’ amaŋ’ viɛnyɛliŋga a bipalitali saha,]
[ka di zaŋ a yaa ti saamba.]
20Bom’ tiŋgban’ shɛli din mali kulim
[n-zaŋ amaŋmaŋ’ bimbira biri di ni, ka niŋ a bimbila din viɛli naani.]
21[Di ni chɛ ka a ni nam zuliya shɛli tɔŋ,]
[ka bɛ ti nyu bara bɛ ni yi zuliya viɛlli shɛli ni na zuɣu, ka zooi n-niŋ wɔɣira.]
22[Pagɔrili ŋmanila nintɔri,]
[ka dooyililana ŋun niŋdi zina mi nyɛ kum daantaliga bɛn bɔr’ o sani.]
23[Do’ so ŋun bi doli zaligu soli kpuɣirila paɣ’ so ŋun pa wuntizɔra,]
[ka do’ so ŋun zɔri Naawuni mi kpuɣiri paɣ’ so ŋun nyɛ wuntizɔra.]
24[Paɣ’ so ŋun bi zɔri vi kul tumdila vi tuma,]
[amaa paɣ’ so ŋun siɣisir’ omaŋ’ ni be viɛnyɛla o yidan’ sani.]
25[Yidaampaɣ’ so ŋun mali hali yoli ŋmanila baa,]
[amaa yidaampaɣ’ so ŋun mi vi nyɛla ŋun zɔri Naawuni.]
26[Yidaampaɣ’ so ŋun tir’ o yidana jilima, sokam ni nya ka o nyɛla yɛndana,]
[amaa o yi mali karimbaani ka bi tir’ o jilima, sokam ni baŋ ni o pala wuntizɔra.]
[Yidana ŋun mali paɣ’ suŋ nyɛla ŋun mali suhupiɛlli;]
[dama o yuma ni galisi pahi buyi zuɣu.]
27[Paɣ’ so ŋun mali naŋgbammalisim ŋmanila kika’ shɛli din kumdi tɔbuchiriga kumsi,]
[ka ninvuɣ’ so ŋun mali paɣa ŋ-ŋɔ kul ni bela tɔbu tuhibu ni sahakam.]
Suhugarigu yɛla diba ata
28Bina ayi yɛla n-niŋ ma suhugarigu,
ka din pah’ ata chɛ ka n suhu yiɣisira:
tɔbutuhira ŋun nyɛ faralana
mini yɛnnim’ bɛn nyɛ bɛ ni bi ti shɛb’ jilima
ni wuntizɔr’ so ŋun ŋmaligi tumdi tuumbiɛri.
Ti Duuma ni zaŋ takɔbi mali shili gu o.
Zahimbu din be kɔhigɔbo ni
29Kɔhigɔra ku tooi chɛ din bi tuhi tumbu,
ka ŋunkam nyɛ ŋun kɔhira nyɛla ŋun ku kɔŋ alahichi.",https://www.bible.com/bible/2264/SIR.26.DBWDB
SIRAKI 27,"1Niriba pam tum alahichi nyɔri nyabu zuɣu,
ka bɛn bɔri ni bɛ leei bundaannim’ ŋmaligirila bɛ nini bahiri kpaŋa.
2Bɛ ni kpahi kpaa kpɛhi kuɣa sunsuuni ka di kpaŋ shɛm la,
lala ka alahichi kpe n-shɛbisi kɔhibu mini dabu sunsuuni.
3Nir’ yi bi niŋ nimmoo ʒe yim Naawuni zɔbu ni,
o yiŋ’ ni kab’ lu yomyom.
Nir’ yɛtɔɣa puuni ka o biɛhigu maŋli yiri palo
4Bɛ yi dam mantaŋkali saɣiri durimi pani zuɣusaa;
lala ka nir’ galimi yiri polo o yɛtɔɣa puuni.
5Buɣim ni buɣisiri yaɣimɛr’ lahi shɛm la;
lala ka bɛ buɣisiri ninsala o daalizama dibu puuni.
6 Tia wala n-wuhiri bɛ ni lihiri tia maa shɛm;
dinzuɣu ninsal’ yɛtɔɣa n-wuhiri din be o suhu ni.
7Miri ka a paɣi nira pɔi ka o na bi tɔɣisi yɛtɔɣa;
dama lala ka bɛ buɣisiri niriba.
Yɛlimaŋli Biɛhigu
8A yi bɔri yɛlimaŋli biɛhigu, a ni tooi mal’ li,
ka zaŋ li kaman kpari viɛlli la ye.
9Noonsi bɛn ŋmani taba n-laɣindi gbɛra,
lala ka yɛlimaŋli gba kuni bɛn gbibi li yiŋa.
10Gbuɣinli ni do n-gu o ni yɛn gbaai biŋkɔb’ so shɛm la,
lala ka alahichi gba doya gu tuumbiɛtumdiba.
Yɛtɔɣa tɔɣisibu balibu
11Yɛm kul bela wuntizɔra yɛtɔɣa ni sahakam,
amaa jɛrigu ŋun’ kul taɣirila o yɛtɔɣa kaman goli ni taɣiri shɛm la.
12Di ku a saha jɛra sunsuuni,
amaa a ni tooi zaŋ saha wɔɣinli m-be yɛnnim’ sunsuuni.
13Jɛra yɛtɔɣa nyɛla din yiɣisiri niriba suhuri,
ka bɛ mali din nyɛ alahichi yɛla niŋdi asahi.
14Bɛ ni yɛri zilin’ shɛŋa mini bɛ ni pɔri pɔ’ shɛŋa nyɛla din chɛ ka nir’ suhu yiɣisira,
ka bɛ naŋgbankpeeni ŋmɛbu chɛ ka niriba ŋariti bɛ tiba.
15Karimbaannim’ zabili tahirila ʒim yihibu na,
ka bɛ ni turi tab’ shɛm wumbu mali biɛrim.
Ashili yɛla nyaaŋa yibu
16 Ŋunkam zaŋ ashili yɛtɔɣa moli chɛrimi ka niriba chɛ o naani niŋbu,
ka dilan’ kul ku mali zo maŋli.
17Yum’ a zo, ka ʒe o yim;
amaa a yi zaŋ o daashili yɛla moli, nyin’ baŋmi ni a kɔŋ zo.
18Nir’ ni niŋdi shɛm kur’ o dim’ la,
lala ka a niŋ ku a min’ a ʒiʒiinikpee zɔtali maa.
19A ni chɛ ka nooŋa faai yiɣi yi a nuu ni shɛm,
lala ka a niŋ chɛ ka a ʒiʒiinikpee maa chaŋ ka chɛ a,
ka a ku lan nya o yaha.
20Miri ka a lan dol’ o, dama o chaŋ katiŋa,
ka faai chaŋ kaman molifu ni faai tɔŋ ni shɛm la.
21Dama nir’ ni tooi bo bini lo daŋa,
ka sandaani timbu ni tooi doli turi nyaaŋa,
amaa ŋunkam yi ashili nyaaŋa lan ka tahima.
Bilikɔnsi
22Ŋunkam kahindi niriba nini lɔrila zaɣ’ biɛɣu niŋbu,
ka bɛn baŋ o ni niŋ o katiŋa.
23O yi be a sani, o noli ni yɛtɔɣa zaa nyaɣisimi,
ka o nini tiɣ’ a yɛtɔɣa,
amaa di ku yuui ka o taɣi zilinli,
ka zaŋ amaŋmaŋ’ yɛtɔɣa ŋmaligi lu a zuɣu.
24N je binyɛra pam, amaa n je lala nir’ ŋɔ gari shɛlikam;
hal ti Duuma gba je o.
25Ŋunkam zaŋ kuɣili labi zuɣusaa,
di ni labina ti lu omaŋmaŋ’ zuɣu ni,
ka ŋmɛri ŋmɛbu tahiri dansi pam na.
26Ŋunkam gbi bɔɣili sɔŋ ni ŋmaligi lu di ni,
ka ŋunkam bari zana, ŋuna ka di yɛn gbaai.
27Nir’ yi tum zaɣ’ biɛɣu, di ni ŋmali lu o zuɣu,
ka o ku baŋ di ni yi shɛli na.
28Ansarisi malibu mini turi yirila karimbaannim’ sanna,
amaa biɛri bɔhibu domi gu ba kaman gbuɣinli la.
29Bɛnkam mali suhupiɛlli wuntizɔriba lubu zuɣu ni lu zana ni,
ka biɛrim paai ba pɔi ka bɛ naanyi kpi.
Suli mini biɛri bɔhibu
30Suli mini suhuyiɣisili nyɛla din chihira,
amaa alahichinim’ kul gbib’ li mi.",https://www.bible.com/bible/2264/SIR.27.DBWDB
SIRAKI 28,"1Ninvuɣ’ shɛb’ bɛn bɔhiri bɛ tab’ biɛri, ti Duuma ni ti bɔhi ba biɛri,
dama o sabirila bɛ daalahichi tuma ni nyɛ shɛm sɔŋda.
2 Chɛl’ a ʒiʒiinitab’ ni tum a zaɣ’ biɛ’ shɛli taali paŋ ba,
ka suhi Naawuni ka o chɛ a daalahichi paŋ a.
3Nir’ ni tooi gbib’ a kpee taali,
ka bɔri sɔŋsim ti Duuma sani?
4Nir’ yi ku zo o kpee ŋun be kaman o ni be shɛm nambɔɣu,
o ni tooi suhi Naawuni ni o chɛl’ omaŋmaŋ’ daalahichi?
5Ninsal’ yi gbibi suhuyiɣisili o suhu ni,
ŋuni n-lee yɛn mali alahichi sanyoo sara ti o?
6Teem’ a nyɛvili tariga paabu yɛla ka chɛ dimdi yɛla bahi.
Teemi kum mini poobu yɛla, ka doli Naawuni zaligunima.
7Teemi zaligunim’ yɛla, ka di gbibi sujee zaŋ chaŋ a ʒiʒiinikpee sani;
teemi Zallakudura Naa daalikauli yɛla ka chɛ a tab’ taali.
Naŋgbankpeeni
8Chɛl’ zabili ka a daalahichi filim,
dama halibiɛɣu tahirila zabili na,
9ka alahichilan’ saɣindi zɔri,
ka woligir’ bɛn pun be ni suhudoo ka di yuui.
10Kpam galisim ni nyɛ shɛm, lala ka buɣim gba dira,
ka halikpeeni ni nyɛ shɛm, lala ka zabili gba yɛn galisi.
Nir’ kpiɔŋ ni nyɛ shɛm, lala ka o suhuyiɣisili gba yɛn be.
Ka o daazichi ni nyɛ shɛm, lala ka o sujee gba yɛn pahi.
11Naŋgbankpeeni ŋmɛbu yomyom bemi kaman buɣim la,
ka zabili din zabi yomyom tahirila ʒim yibu na.
12A yi pɔbisi buɣim salli, di ni taai,
ka a yi tuhi nintɔri pa di zuɣu, di ni kpi,
amaa di bina ayi maa zaa yirila a noli ni na.
Zilim Biɛri Yɛlibu
13 Yɛlimi noli ti nyaanzuriba mini ʒiŋmariba,
dama bɛ saɣindi niriba pam suhudoo.
14Munaafichi niŋbu nyɛla din dam niriba pam,
ka wurim ba yihi tiŋgbɔŋ ni zaŋ ti kpa tiŋgbɔŋ ni.
Di wurim tin’ shɛŋa din mali yaa,
ka dahim ninvuɣ’ kara yiya sɔŋ.
15Munaafichi niŋbu nyɛla din yihi yidaampaɣ’ maŋa bɛ yinsi,
ka chɛ ka bɛ kɔŋ bɛ ni di wahala tum tuun’ shɛŋa nyɔri.
16Bɛnkam deei munaafichilan’ yɛligu ku nya vuhim
bee n-nya ʒiishee ʒini ni suhudoo.
17Fiɛbiga ni tooi chɛ ka nir’ niŋgbuna yiɣisi,
amaa zilinli ŋmɛbu kabirila kɔba.
18Bɛ ni zaŋ takɔbi ku ninvuɣ’ shɛb’ galisiya,
amaa bɛ galisim bi paai zilin’ biɛɣu yɛlibu ni di ninvuɣ’ shɛba.
19Bɛ ni taɣi ninvuɣ’ so ka di bi paag’ o,
ka di suhuyiɣisili gba bi paag’ o
bee ka bɛ bi zaŋ di ʒi’ tibisili ʒil’ o
bee n-zaŋ di bandi ba o lala zuɣu mali suhupiɛlli.
20Dama di dapua nyɛla kurigu dapua,
ka di bandi nyɛ daanya bandi.
21Di kpibu nyɛla kpiri biɛɣu,
hal kpiimba biɛhigu shee so li.
22Di ka yiko din ni tooi nyaŋ wuntizɔriba;
di buɣim niɛm ku tooi di ba.
23Di yiko ni nyaŋla bɛn zaɣisi ti Duuma.
Di buɣim ni di ba, ka ku kpi.
Di ni kana ti lu bɛ zuɣu kaman gbuɣinli la,
ka dari tɔhi ba kaman jɛŋgbini la.
24aA ni bɔri gɔhi baɣir’ a ni su binshɛŋa shɛm,
25blala ka di simdi ni a bo binyɔrigu
mini binkparitigu n-yo a noli kpari.
24bA ni kparit’ a daanzinfa ni a liɣiri shɛm la,
25alala ka di simdi ni a zaŋ yɛtɔɣ’ shɛŋa
din yir’ a noli ni na pa sania zuɣu zahim li.
26Niŋmi siɣa, ka miri ka a chɛ ka a zilinli ti birig’ a
ka a lu ŋun sɔɣi doya gu ni o gbaag’ a nuu ni.",https://www.bible.com/bible/2264/SIR.28.DBWDB
SIRAKI 29,"Paŋbu mini Yɔbu
1 Bɛn zɔri nambɔɣu nyɛla bɛn zaŋdi bɛ ni mali shɛli paŋdi bɛ ʒiʒiinitaba,
ka bɛn teeri bɛ nuhi tiri lala sɔŋsim ŋɔ nyɛla bɛn doli zaligunima.
2A ʒiʒiinikpee yi bɔri shɛli a sani, nyin’ zaŋmi li paŋ o,
yom’ a ʒiʒiinikpee o samli di yɔbu saha yi paai.
3Gbibi a daalikauli ka ʒe o yim,
a yi ti lan bɔri saha shɛlikam, a ni nya a ni bɔri shɛli.
4Niriba pam zaŋ samli leela bɛ ni pihi binshɛli,
ka lala niŋbu ti bɛn dihi ba samli muɣisigu pam.
5Ninvuɣ’ so mi n-gbaai so napɔŋ
hal ti nya o ni bɔri laɣ’ shɛli paŋ,
amaa ka bi lan bɔri ni o tɔɣisi liɣiri maa yɛla.
Di yɔbu saha yi ti paai,
o kul tirisir’ li mi zaani tooni,
ka lɔri alikauli kuma ni o ni yo;
ka bɔri ni o zaŋ taali di yɔbu saha.
6O yi ni tooi yo, di ni to pam
ni sandihira ŋɔ tooi nya di pirigili deei,
ka yɛli gba ni o paɣiya.
Ka sandira ŋɔ yi ku tooi yo, dindina o fala liɣirilan’ maa,
ka zaŋ o leeg’ o dima;
di ni di simdi ni so ti o jilima la,
o naɣ’ zaŋla turi mini zilima yɛlibu ni vi dihibo yo o.
7Niriba pam zaɣisiri ni bɛ zaŋ bɛ ni mali shɛli paŋ so,
ka di pala bɛ malila zunyuŋ,
amaa bɛ zɔrimi ni bɛ ti fa ba ka di ka soli.
Pupiɛlim tibu
8Di zaa yoli, mali suɣilo zaŋ chaŋ ninvuɣ’ shɛb’ bɛn simdi sɔŋbu polo,
ka di chɛ ka lala niriba guh’ a ni yɛn ti ba sɔŋsim shɛli je.
9Zaligu ni wuhi shɛm zuɣu sɔŋmi nandaamba,
ka bɛ yi ti bɔri sɔŋsim, nyin’ di chɛ ka bɛ chaŋ ni nuzaŋa.
10Chɛ ka a daanzinfa kpe yɔɣu a mabia bee a zo sɔŋsim zuɣu,
ka di chɛ ka di dɔni kuɣili lɔŋni hal ti zahim bahi yoli.
11Zaŋm’ a daazichi sɔŋ kaman Zallakudura Naa zaligu ni wuhi shɛm,
ka ti nya di nyɔri din gari salima.
12Zaŋm’ a daazichi puuni shɛli ti nandaamba,
ka di yih’ a yɛl’ biɛɣu kam ni.
13Di ni so nyɔtaɣirigu din tibisi mini kpani din galisi, ka tuhi sɔŋ a n-nyaŋ a dima.
Zani so nyaaŋa ka o di samli
14Ninvuɣ’ suŋ ni saɣi zan’ o ʒiʒiinikpee nyaaŋa ka o paŋ liɣiri,
amaa ninvuɣ’ so ŋun bi mi vi ŋun’ ni zaɣis’ o sɔŋbu.
15Miri ka a tam ninvuɣ’ so ŋun niŋ a nirilim zan’ a nyaaŋa yɛla,
dama o zaŋla o nyɛvili pa talima a zuɣu.
16Alahichilan’ so mi n-zaŋ o nyaanzaana buni bahi yoli,
17ka gutul’ mi yiri ŋun fa o bahi nyaaŋa.
18Niriba nyaaŋa zanibu nyɛla din saɣim niriba pam bɛn daa tɔŋdi biɛhigu,
ka vili ba gili kaman teeku kɔgbana la.
Di nyɛla din kari asanza niriba duhi tinduya ni,
ka bɛ ti be tinzun tiŋgbana ni dari ginda.
19Niriba nyaaŋa zanibu puuni ka alahichilan’ nyari suhugarigu,
ka o ni bɔri ni o nya nyɔri zuɣu chɛ ka bɛ tahir’ o ʒiishee.
20Niŋm’ a ni ni tooi niŋ shɛlikam zaa sɔŋ a ʒiʒiinikpee,
amaa ka lee miri din ni chɛ ka amaŋmaŋ’ ti lu.
Yiŋ’ mini saani niŋbu
21Binshɛŋa din nyɛ talahi ninsal’ biɛhigu
ni nyɛla kom mini bindirigu ni situra
ni yili din nyɛ o daashili biɛhigu shee.
22Faranim’ yi be bɛ yiya din bi mali viɛl’ ni,
di so ni bɛ diri bindiri’ nyaɣisa ninvuɣ’ shɛb’ yinsi.
23Chɛ ka a nini tiɣ’ a ni mali shɛli di yi galisi bee di yi pɔra,
ka di chɛ ka a ku nya turi a ni nyɛ sana zuɣu.
24Di nyɛla nambɔɣu yɛlli ni nir’ doli kpɛri yiya ka yira;
a nyɛla sana, di bi simdi ni a yaag’ a noli.
25A ni zani yili yidan’ zaani n-ti binnyurigu,
ka so ku puh’ a di zuɣu;
ka di nyaaŋa a yɛn wumla yɛtɔɣ’ yoya kaman ŋ-ŋɔ:
26“Sana, kamina ti mali bindirigu shee ŋɔ;
chɛ ka n di bindiri’ shɛŋa a ni zaŋ zali nimaani.”
27“San’ ŋɔ, yima! Dama m malila saan’ gahindili zuŋɔ.
M mabia n-kana ni o ti kaai ma, ka m bɔri saamba duu maa.”
28Di to n-ti ninvuɣ’ so ŋun mali haŋkali ni o tooi deei
zilima yɛlibu dooshee zuɣu mini turi din yiri ŋun zaŋdi liɣiri paŋdi niriba sanna.",https://www.bible.com/bible/2264/SIR.29.DBWDB
SIRAKI 30,"Bihi Wumsibu
1Ŋun yur’ o bia fiɛbir’ o mi waawaayili
din ni chɛ ka o ti mali suhupiɛlli bia maa biɛhigu zuɣu.
2Ŋun saɣisir’ o bia ti dirila o bia maa daanfaani,
ka nyu bara o zuɣu o nimmiriba sani.
3Ŋun wuh’ o bia din niŋ kamaata ni chɛ ka nyuli gbaag’ o dimnima,
ka o nyu bara o zuɣu o zɔnim’ sani.
4Bia maa ba maa yi ti kpi, di bi yɛn be kaman o kpiya,
dama o chɛ ninvuɣ’ so ŋun ŋman’ o zali,
5ŋun nyɛ o ni daa lihiri so ka mali suhupiɛlli o ni daa na be o nyɛvili ni,
ka ti bi yoli tim o kum saha gba la.
6O chɛ ninvuɣ’ so ŋun yɛn bɔh’ o dimnim’ biɛri
mini ŋun yɛn yo o zɔnim’ nirilim niŋbu sama zali.
7Ŋunkam poog’ o bia ni lo bia maa dansi yuma,
ka ni nya suhusaɣiŋgu saha shɛlikam bia maa yi ti kuhi.
8Bɛ ni bi baligi wɔr’ so zaa nyɛla wɔr’ gbintirili,
ka bɛ ni bi saɣisi bi’ so gba nyɛ tipawumlilana.
9Kpammi bia, ka o nahim a;
niŋm’ o asahi, ka o ti a suhugarigu.
10Di pah’ o zuɣu lara, di yi pa lala a ni ti pah’ o zuɣu mali suhugarigu,
ka di bahigu ni, a ni ti dim a nyina.
11Miri ka a ti o yolisim o bipolitali saha,
ka miri ka o chirim ka a zaŋ li niŋ a baɣa ka.
12Fiɛbim’ o o bilim ni,
ka chɛ ka o zuɣu ba tiŋa o bipolitali saha,
di yi pa lala o ni niŋ tipawumlilana ka zaɣis’ a noli,
ka a nya suhugarigu o zuɣu.
13Saɣisim’ a bia, ka ti o tuun’ kpɛma,
din ni chɛ ka a suhu ti ku milig’ o vi tuma zuɣu.
Alaafee
14Nir’ yi nyɛ faralana ka mal’ alaafee ka be viɛnyɛliŋga,
di so ni a nyɛ bundana ka nyɛ bara sahakam.
15Alaafee mini biɛhigu din viɛl’ so salima kam,
ka niŋgbuna din mali kpiɔŋ so azichi gbaliŋ.
16Azichi shɛli bi so niŋgbuŋ alaafee,
ka nyaɣisim shɛli kani gari suhupiɛlli din yi nir’ suhu ni na.
17Kum so nandahima biɛhigu,
ka gom din bi naara so dɔr’ biɛɣu.
18Bɛ yi kpaai binsuma bahi naŋgban’ shɛli din mum zuɣu
di ŋmanila maligu bindirigu ka bɛ zaŋ pa gballi zuɣu.
19Maligu buchi lee nyɛ dini buɣili sani?
dama di ku tooi wum bindirigu ʒiɛɣu bee n-di li.
Lala n-nyɛ ti Duuma ni darigi ninvuɣ’ so tibili;
20o kul zaŋla o nina lihiri ka siɣinda
kaman namɔɣili ni bɔbindi paɣisarili ka saɣindi shɛm la.
Suhupiɛlli mini suhugarigu
21 Miri ka a zaŋ amaŋ’ ti suhugarigu,
ka miri ka a ti amaŋ’ nandahima a suhu yubu ni.
22Suhupiɛlli maŋmaŋ’ nyɛla nyɛvili,
ka nir’ yi mali suhupiɛlli, di ni dol’ o nyɛvili.
23Dim’ nyaɣisim ka mali suhudoo,
ka kari suhugarigu bahi katiŋa.
Dama suhugarigu nyɛla din bahi niriba pam yoli,
ka zaɣ’ viɛlli na ʒi n-yi di ni na.
24Nyuli zabbu mini suhuyiɣisili ŋmaarila nir’ nyɛvili jia,
ka suhubɔhibo mi chɛ ka nir’ kurigiri yomyom.
25Ninvuɣ’ shɛb’ bɛn mali pupiɛlim, ka mali suhupiɛlli bindirigu dibu shee
ni wum bɛ bindirigu dibu nyaɣisim.",https://www.bible.com/bible/2264/SIR.30.DBWDB
SIRAKI 31,"Di ni simdi ni nir’ be shɛm zaŋ chaŋ azichi polo
1Nir’ yi gaani gom azichi zuɣu, di chɛrimi ka o kɔɣisira,
ka o suhu yi zɔhiri di zuɣu ti yaɣi o kɔŋdila gom.
2Nir’ suhu yi ye bini zuɣu ka o ne n-doya, di mɔŋd’ o la gom,
ka dɔro din mii gba mɔŋdi nir’ gom.
3Bundan’ tumdila tuma pam ni o nya azichi pam,
ka o yi ti ʒini ni o vuhi, o dirila di nyaɣisim.
4Faralan’ tumdi tuma pam ni o nya biɛla,
ka o yi ti ʒini ni o vuhi, o leerila faralana.
5Ninvuɣ’ so ŋun yuri salima ku yi galimi ni;
ka ninvuɣ’ so ŋun kariti doli liɣiri ni kpe yɔɣu di zuɣu.
6Niriba pam bahi yoli ka di nyɛla salima zuɣu,
ka bɛ bahiyoli maa tuhi ba soli.
7Di nyɛla kuɣ’ tuurili bɛn suhu ye di zuɣu sani,
ka jɛrigu kam ni leei di dabili.
8Ninvuɣ’ so ŋun nyɛ bundana ka bi tum taali,
ka mi bi zɔri bɔri salima mal’ alibarika.
9Ŋuni n-lee nyɛ lala nira ka ti paɣ’ o?
Dama o tum alahiziba tuun’ kara o niriba sunsuuni.
10Ŋuni ka bɛ na lee zaŋ li buɣisi n-nya ka o be dɛde?
Di simdi ni o nyu bara di zuɣu.
Ŋuni n-lee mali yiko ni o tum birigi zaligu ka bi tum birigi li,
ka ni lan tooi tum zaɣ’ biɛɣu, ka bi tum li?
11O nyamma ni zani,
ka salo moli o yurilim tuma maa yɛla.
Nir’ ni simdi ni o be shɛm salo laɣim ʒini di shee
12A ʒiniya pahi wɔɣira zuɣu ni yi di bindirigu?
Di bɔri diribarilim,
a mi di yɛli, “Bindirigu galisiya pam kpe!”
13Baŋmi ni diribarilim nini nyɛla din bie.
Bɔ ka bɛ nam ka di mali diribarilim gari nini?
Dinzuɣu ka nintam kul yiri di ni na waawaayili yɛla pam ni.
14Miri ka a teeg’ a nuu n-zaŋ a ni kul nya shɛlikam,
a mi di daag’ a kpee bindirigu dibu shee.
15Lihimi di ni be a shɛm, ka baŋ di ni be a ʒiʒiinikpee gba shɛm,
ka tɛhimi yɛlli kam zuɣu viɛnyɛliŋga.
16Dim’ bɛ ni zaŋ bindiri’ shɛli zal’ a kaman ninvuɣ’ so ŋun nya wumsibu,
ka di ŋubiri diribarilim ŋubbu, di yi pa lala a ni nya galimi.
17Daŋmi dibu chɛbu kaman biɛhigu ni nyɛ shɛm,
ka di mali m bi di n-tiɣi biɛhigu, di yi pa lala a ni nya galimi?
18A yi ʒini niriba pam sani,
nyin’ di bɔri ni a daŋ sokam bindirigu maa ŋmaabu.
19Bindirigu biɛla saɣirila ninvuɣ’ so ŋun mi biɛhigu.
O bi vuhiri nyahigir’ o dooshee.
20Bindirigu di n-saɣisi chɛ ka nir’ tooi gbihiri viɛnyɛliŋga;
o daŋdi yiɣisibu, ka mali alaafee.
Diribarilim din chɛmi ka gɔgaliga mini jɛlinsi mali nira,
ka o puuni kpiligira, ka tiri kpuɣir’ o.
21A yi di n-yaɣi,
nyin’ yiɣisim’ ti li bahi, ka nya amaŋa.
22M bia, wummi n ni yɛn yɛl’ a shɛm ŋɔ, ka di zaŋ n yɛligu niŋ asahi,
ka di bahigu ni a ni ti paɣi n yɛligu.
A yi yɛn niŋ binshɛlikam, nyin’ niŋm’ li saɣisi,
din ni chɛ ka a ku biɛra.
23Niriba paɣiri ninvuɣ’ so ŋun dihiri niriba,
ka bɛ ni dir’ o nirilim niŋbu shɛhira shɛli maa simdi dihi tabili.
24Tiŋ’ ni niriba galindi ninvuɣ’ so ŋun mali zunyuŋ zaŋ chaŋ bindirigu polo,
ka bɛ ni dir’ o zunyuŋ shɛhira shɛli maa nyɛla din tuhi.
25Miri ka a wuhi ni a mali yaa wain nyubu ni,
dama wain nyɛla din bahi niriba pam yoli.
26Kaman bɛ ni zaŋdi buɣim zahindi machɛl’ tuma shɛm,
lala ka wain zahindi karimbaandana biɛhigu o naŋgbankpeeni ŋmɛbu ni.
27Daadamnim’ yi nyu wain saɣisi
di tiri ba la nyɛvili.
Nir’ yi bi nyu wain, wula ka biɛhigu yɛn be o?
Bɛ nam li mi ni di tiri niriba suhupiɛlli.
28Nir’ yi nyu wain di nyubu saha, ka nyu li saɣisi,
di nyɛla din tiri suhupiɛlli, ka o shia gba ni mali suhupiɛlli.
29Wain nyu n-yaɣi nyɛla din tahiri suhuyiɣisili na,
ka tahiri naŋgbankpeeni mini tuubu na.
30Nyu m-buɣi pahirila jɛrigu suhuyiɣisili din yɛn ti o barina,
ka filind’ o yaa, ka pahir’ o dansi.
31Miri ka a galim’ a kpee wain nyubu shee,
ka miri ka a ʒiɛm o o ni mali suhupiɛlli shɛm zuɣu.
Miri ka a yɛli yɛtɔɣ’ shɛli galim’ o,
ka miri ka a bɔh’ o binshɛli yɛla n-ti o nandahima.",https://www.bible.com/bible/2264/SIR.31.DBWDB
SIRAKI 32,"Nir’ ni simdi ni o be shɛm chuɣu bindirigu dibu shee
1Bɛ yi piig’ a leei chuɣu puhibu toondana, nyin’ miri ka a duh’ amaŋa,
amaa nyin’ be kaman ŋun nyɛ bɛ kpee.
Niŋmi zama maa di ni tu ni a niŋ ba shɛm pɔi ka naanyi ʒini.
2A yi naag’ a tuma zaa nyin’ ʒinim’ a ʒiishee
m-pahi bɛ zuɣu di nyaɣisim,
ka bɛ ti a jilima zuɣupiligu a ni nyɛ toondaan’ suŋ zuɣu.
3Nyin’ ŋun nyɛ ninkurigu, tɔɣisima, dama a mali soli ni a niŋ lala,
amaa tɔɣisim’ ka di mali yɛm ka tuhi, ka miri ka a tɔɣisi pilisi yila ni.
4Diɛma yi diɛmda, nyin’ di diri alizama pilisir’ di ni.
miri ka a wuh’ a yɛm di ni bi simdi saha shɛli.
5Bɛ yi zaŋ kuɣ’ viɛl’ shɛli bɛ ni booni rubi la kpɛhi salima bin’ ni,
di ŋmanila wain nyubu chuɣu puhibu shee yila.
6Bɛ yi zaŋ kuɣ’ viɛl’ shɛli bɛ ni booni ɛmɛrald la kpɛhi salima bin’ ni,
di ŋmanila yila nyaɣisim mini wain din viɛla.
7Nyin’ ŋun nyɛ bipolli, tɔɣisim’ yɛtɔɣa di ni niŋ talahi ti a luɣ’ shɛli;
a mi di tɔɣisi gari buyi ka pa ni bɛ yɛlimi ni a tɔɣisi.
8Ŋmaam’ a yɛtɔɣa jia; yɛlimi din tu kamaata yɛtɔɣa biɛla puuni.
Wuhimi ni a nyɛla ŋun mi, amaa ka lee tooi gbib’ a zilinli.
9Wɔɣira sunsuuni, miri ka a niŋ kaman a mini ba saɣimi;
ka bɛ ni so yi diri alizama, nyin’ miri ka a ŋumd’ a kparima ni.
10Saa nyaɣisibu n-daŋdi saa tahibu tooni,
ka nini tiɣibu gba daŋdi siɣisimaŋtali tooni.
11Daŋmi yi laɣiŋgu ni kuli ka di nyɛ ŋun kpalim nyaaŋa;
kulimi yiŋ’ yomyom, ka di be nimaani chani ginda.
12Dim’ nyaɣisim nimaani kaman a suhu ni yu’ shɛm,
amaa ka miri ka a tum alahichi karimbaani yɛtɔɣa puuni.
13Amaa din gari shɛlikam nyɛla paɣimi ŋun nam’ a,
ka tir’ a o pin’ suma pam ŋɔ.
Zaligu gbinni wuhibu
14Ninvuɣ’ so ŋun zɔri Naawuni ni deeg’ o saɣisigu,
ka ninvuɣ’ shɛb’ bɛn daŋdi yiɣisibu suhir’ o ni nya nambɔzɔbo.
15Ninvuɣ’ so ŋun bɔri zaligu ni baŋ li,
amaa bilikɔɣino ŋun’ ni tuui li mi.
16Ninvuɣ’ shɛb’ bɛn zɔri Naawuni ni wuhi din nyɛ yɛlimaŋli,
ka chɛ ka bɛ wuntia tuma ne kaman firila la.
17Alahichilan’ je saɣisigu,
ka lɔri nia kaman o suhu ni yu’ shɛm.
18Ninvuɣ’ so ŋun mali yɛm bi lihiri yaɣiri ŋun mali tɛh’ suma yɛtɔɣa zuɣu;
ka dabiɛm ku taɣi sana ŋun mali karimbaani o ni bɔri shɛli niŋbu ni.
19Miri ka a niŋ shɛli ka bi tɛhi di yɛla viɛnyɛliŋga,
ka a yi niŋ a ni bɔri shɛm, nyin’ di yoli tim di zuɣu.
20Miri ka a doli barina ni galisi so’ shɛli zuɣu,
ka miri ka a tuui binshɛli buyi.
21Miri ka a niŋ so’ viɛl’ shɛli a ni doli naani ti yaɣi,
22ka chɛ ka a zaɣa be a soya zuɣu viɛnyɛliŋga.
23Gbib’ amaŋ’ viɛnyɛliŋga a ni niŋdi shɛlikam ni,
dama lala niŋbu n-nyɛ zaligunim’ dolibu.
24Ninvuɣ’ so ŋun gbibi zaligu nyɛla ŋun taɣir’ omaŋa,
ka ŋun niŋ ti Duuma naani ku kɔŋ shɛli.",https://www.bible.com/bible/2264/SIR.32.DBWDB
SIRAKI 33,"1Zaɣ’ biɛɣu ku paai ninvuɣ’ so ŋun zɔri ti Duuma,
amaa Naawuni kul ni yihiri dilana o zahimbu nyabu ni.
2Yɛndana ku je zaligu,
amaa ŋun nyɛ bilikɔɣino zaŋ chaŋ di polo ŋmanila sanʒiɛɣu ni ʒiɛri ŋariŋ shɛli chana.
3 Ninvuɣ’ so ŋun mali yɛm ni niŋ zaligu naani;
zaligu nyɛla lala nir’ ni ni zaŋ omaŋ’ dalim shɛli kaman anabitali yɛligu la.
4Malim’ a ni yɛn yɛli shɛli shili, ka niriba ni gbilisi tibili wum li.
Zaŋm’ a ni bɔhim shɛm n-ti garigibu.
5Jɛrigu suhu ŋmanila tɔroko fiili,
ka o tɛha mi ŋmaligiri gindi kaman sipindili la.
6Zo so ŋun maani ansarisi ŋmanila wɔridibiga
ŋun kul kumda, ka bi doli ŋun bar’ o ni nyɛ so.
Niriba pa yim
7Bɔ n-lee chɛ ka dabisi’ shɛli tibisi gari di kpee,
ka dabisa zaa neesim yirila wuntaŋ’ sanna yuuni puuni?
8Naawuni yɛm zuɣu ka o chɛ ka di be kɔŋkɔba,
ka zaŋ li zali saha kɔŋkɔba mini churi puhibu saha kɔŋkɔba.
9O duhila dabisi’ shɛŋa ka chɛ ka di be kasi,
ka chɛ dabisi’ shɛŋa ka din’ yuya n-kul booni dabisa.
10Daadam kam yila tiŋgban’ ni na;
taŋkpaɣu ka bɛ daa zaŋ nam ninsalinim’ zaa.
11Ti Duuma yɛm puuni ka o daa chɛ ka bɛ be kɔŋkɔba,
ka chɛ ka bɛ soya be kɔŋkɔba.
12O daa niŋ alibarika niŋ bɛ shɛb’ ni ka duhi ba,
ka chɛ ka shɛb’ be kasi, ka o zaŋ ba tabil’ omaŋa;
amaa ka daa yɛli noli ti shɛba, ka siɣisi ba,
ka yihi ba bɛ zaashɛhi ni.
13Kaman yaɣiri ni be yaɣimɛr’ nuu ni
ni o zaŋ li me o ni bɔri binshɛli shɛm,
lala ka sokam be ŋun nyɛ namda maa nuu ni
ni o ti ba o ni bɔri shɛli.
14Zaɣ’ suŋ bela di ko ka chɛ zaɣ’ biɛɣu,
ka nyɛvili gba be di ko ka chɛ kpibu;
lala ka alahichilana be o ko ka chɛ wuntizɔra.
15Nyam’ Zallakudura Naa tuma ni nyɛ shɛm,
o nam binshɛɣukam la biba ayiyi ka bɛ nyɛ kɔŋkɔba.
16Amaa mani n-nyɛ ŋun bahindi nyaaŋa ni n-ne n-lihira;
n ŋmanila ŋun doli moonguwɔbiriba ni n yihi di zaɣ’ yiha.
17Amaa Naawuni daalibarika zuɣu mani n-daŋ paabuna,
ka ŋmani moonguwɔbira, n kpaami pali n wain bɔɣili.
18Baŋmiya ni pa n kɔŋkɔ zuɣu ka n tum maa,
amaa ŋunkam bɔri bɔhimbu zuɣu ka n tum lala maa.
19Yinim’ bɛn nyɛ wɔɣira niriba puuni ŋɔ, Wummiya n ni yɛn yɛli shɛm ŋɔ,
ka yinim’ bɛn nyɛ niriba toondaannim’ ŋɔ, Wummiya!
Gama zuɣu zanibu daanfaani
20A biɛhigu puuni zaa, miri ka a chɛ ka a bia bee a paɣa
bee a mabia bee a zo su a fukumsi;
A mi di zaŋ a ni su shɛli ti so,
dama a ti taɣ’ a tɛha ka bɔri ni a lan deei li zuɣu.
21A ni be a nyɛvili ni saha shɛli zaa puuni,
miri ka a zaŋ a zaashee ti so.
22Dama di simdi ni nyini n-ti a bihi,
ka pa ni nyin’ lihir’ a bihi ninni ni bɛna n-ti a. 23Niŋmi shɛlikam zaa viɛnyɛliŋga,
ka miri ka a chɛ ka binshɛli boog’ a jilima.
24A dunia yili yibu saha yi ti paai,
nyin’ tarim’ a fali pɔi ka naanyi kpi.
Di ni simdi ni ti niŋ daba shɛm
25Mɔŋubira mini ʒitibisa ni buri nyɛla buŋ’ dini,
ka bindirigu mini saɣisigu ni tuma mi nyɛ dabili dini.
26Chɛ ka a dabili tumdi tuma ka nyin’ vuhi,
a yi chɛ ka o mali vinnyaɣili, o ni bo yolisim. 27Naɣikɔra dapua ni barazim n-nyɛ din yɛn chɛ ka zuɣu silim tiŋa,
ka dab’ so ŋun nyɛ ninvuɣ’ biɛɣu simdila dapuhi mini alaka niŋbu.
28Tim’ o tuma din ni chɛ ka o ku mali vinnyaɣili,
29dama vinnyaɣili wuhirila nir’ zaɣ’ biɛɣu niŋbu.
30Chɛ ka o tum tuma din simd’ o,
ka o yi zaɣis’ a noli deebu, nyin’ chɛ ka o bandi tibisa.
Miri ka a duh’ amaŋ’ gari so,
ka miri ka a tum din bi doli yɛlimaŋli soli.
31A yi mali dab’ yino, nyin’ niŋm’ o kaman amaŋmaŋ’ la,
O nyɛla ŋun mali ʒim ka a da o.
A yi malila dab’ yino, nyin’ niŋm’ o kaman a mabia la,
dama a ni bɔr’ o kaman a ni bɔr’ a nyɛvili shɛm.
32A yi bi niŋ o viɛnyɛliŋga ka o zo ka chɛ a,
33ya polo ka a yɛn kpa nti bo o?",https://www.bible.com/bible/2264/SIR.33.DBWDB
SIRAKI 34,"Zahindi ka buchi
1 Ninvuɣ’ shɛb’ bɛn yɛm bi galisi malila tahima shɛŋa din ka buchi,
ka zahima tiri jɛra yɔhiŋ tahima.
2Nir’ ni gbaari shilinshia ka kariti doli pɔhim shɛm la,
lala ka ŋunkam niŋ zahima yɛda be.
3Nir’ ni nyari shɛli zahindi ni nyɛla ŋmahinli,
kaman nir’ ni lihiri nyar’ o ninni kɔtomsi shɛm la.
4Bin’ viɛl’ bɔ n-lee yɛn tooi yi bindaɣiri ni na?
Ka yɛlimaŋ’ bɔ n-lee be ʒiri ni?
5Bihigu ŋmɛbu mini shihira kpahimbu ni zahima pala yɛlimaŋli;
di ŋmanila paɣa ŋun wɔlisiri tɛha ni buɣisiri yɛla shɛm.
6Di yi pala Zallakudura Naa sani ka zahindi yina,
nyin’ di chɛ ka a baɣa be di ni.
7Dama zahima nyɛla din yɔhim niriba pam,
ka ninvuɣ’ shɛb’ bɛn niŋ li naani bahi yoli.
8Yɔhiŋgu ŋɔ yi kani, zaligu ni niŋ pali,
ka yɛm gba niŋ pali bɛn ʒe yim noya ni.
Milinsi ni ŋmani karimba shɛm
9Ninvuɣ’ so ŋun mali karim baŋsim mi yɛla pam,
ka ninvuɣ’ so ŋun milinsi galisi mi o ni yɛri shɛm yɛla ni.
10Ninvuɣ’ so ŋun milinsi pɔra mila yɛla biɛla.
11Amaa ninvuɣ’ so ŋun go nyari yɛm pam.
12N nya binyara pam n gɔrim puuni,
ka baŋ pam gari n noli ni ni tooi yɛli shɛm.
13M mi m-be kum barina ni pam,
amaa ka tiligi n ni pun mi shɛm zuɣu.
Zom’ ti Duuma
14Ninvuɣ’ shɛb’ bɛn zɔri ti Duuma ni be,
15dama bɛ tahima bela ŋun tiligiri ba ni.
16Ninvuɣ’ shɛb’ bɛn zɔri Naawuni suhu ku zɔhira,
bee n-nyɛ dabiɛmnima, dama ŋuna n-nyɛ bɛ tahima.
17Ninvuɣ’ so ŋun zɔri Naawuni mal’ alibarika!
18Ŋun’ ninni ka o lihira? Ka ŋuni n-lee nyɛ o sɔŋda?
19Ti Duuma nina kul kpala bɛn yur’ o.
Ŋuna n-nyɛ bɛ nyɔtaɣirigu mini bɛ sɔŋsim din mali kpiɔŋ,
ka nyɛ din taɣiri ba pɔhim biɛɣu mini wuntaŋ’ tulim,
ka nyɛ ŋun taɣiri ba ka bɛ ku tuui bee n-lu.
20O yiɣisiri niriba zaana ka chɛ ka bɛ nina nyaɣisira;
o tiri alaafee mini nyɛvili ni alibarika.
Sara maligu
21Nir’ yi zaŋ o ni doli so’ shɛŋa din bi tuhi nya binshɛŋa mali sara, sara maa nyɛla din chihira;
22ka bɛn zaɣisi zaligu soli ni ti pin’ shɛli bi simdi deebu.
23Zallakudura Naa ku deei Chɛfirinim’ pina
bee n-chɛ alahichi taali sara maligu din galisi pam zuɣu.
24So yi zaŋ binshɛŋa din nyɛ faralan’ dini mali sara,
o ŋmanila ninvuɣ’ so ŋun gbaai bia n-ku o o ba tooni.
25Nandan’ bindirigu nyɛla faralan’ nyɛvili,
ka ŋun mɔŋ ba li nyɛla ninvuɣ’ kura.
26Ŋunkam mɔŋ o ʒiʒiinikpee bebu nyɛla ninvuɣ’ kura,
27ka ŋun mɔŋ tumtumda yɔri nyɛla ŋun yihiri nir’ nyɛvili.
28So yi mɛri ka so daari luhira,
nyɔ’ bɔ ka bɛ lee nya di ni m-pahila tuun’ kpɛma kɔŋko?
29So yi suhiri Naawuni, ka so mi turi Naawuni,
ŋun’ kukoli ka Naawuni yɛn wum?
30Nir’ yi shihi kpima ka paɣ’ o nuhi, ka lan shih’ o yaha,
o ni pun paɣ’ o nuhi maa bukaata nyɛ dini?
31Dinzuɣu nir’ yi lo noli o daalahichi zuɣu
ka lan chaŋ ti tum lala yaha,
ŋuni n-lee yɛn wum o suhigu?
Ka nyɔ’ bɔ ka o lee yɛn nya omaŋ’ siɣisibu maa puuni?",https://www.bible.com/bible/2264/SIR.34.DBWDB
SIRAKI 35,"Zaligu mini sara maligu
1Ninvuɣ’ so ŋun doli zaligu nyɛla ŋun tiri Naawuni pina pam.
2Ninvuɣ’ so ŋun deei zaligunim’ nyɛla ŋun tiri Naawuni pina ni suhudoo.
3Ninvuɣ’ so ŋun niŋ nirilim labisi nyɛla ŋun zaŋdi zim viɛlli na;
4ka ŋun tiri bɛn ka nyɛla ŋun maani wumpaɣibo sara.
5Gbaai maŋ’ ka chɛ ninvuɣ’ biɛtali nyɛla din tiɣiri Naawuni nini,
ka din pa wuntitali zaɣisibu nyɛla alahichi sanyoo sara maligu.
6Miri ka a ka ti Duuma tooni na ni nuzaŋa,
7dama a ni zaŋ shɛli na ti ti nyɛla zaligu ni wuhi shɛm palibu.
8Wuntizɔra pini nyɛla din chɛ ka sara maligu bimbini zuɣu azichi pahira,
ka di ʒiɛɣu kpuɣiri duri Zallakudura Naa sani.
9 Naawuni deeri wuntizɔra sara, ka kul ku tam di yɛla.
10A yi yɛn jɛm Naawuni, nyin’ tim’ pini ni a suhu zaa,
ka miri ka a mɔŋ a tiwala din daŋ moobu gba tibu.
11A yi yɛn ti pini kam, nyin’ tim’ li ni suhupiɛlli,
ka zaŋ a bini pia kam puuni zaɣ’ yini ti ni suhupiɛlli.
12Tim’ Zallakudura Naa kaman o ni tir’ a shɛm,
ka tiri kaman a ni ni tooi nyaŋ shɛm ni suhupiɛlli.
Naawuni nyɛla yɛlimaŋlilana
13Naawuni nyɛla sanyɔra,
ka o mi shiri ni yo a siɣim buyopɔin zuɣu.
14Miri ka a ti o birapu, dama o ku deei li;
15a mi di zaŋ amaŋ’ dalim yɛlimaŋli ni ka a sara maligu shɛli ni,
dama Naawuni nyɛla sariakarita,
ka o mi bi gaŋdi so.
16O ku zo so nambɔɣu o ni nyɛ faralana zuɣu,
amaa o ni wum bɛ ni tum so taali suhigu.
17O ku lɛb’ o nyaaŋa biri kpibiga
bee pakoli suhigu o yi ti yih’ o yɛlimuɣisira yɛtɔɣa yɛli.
18Pakoli nintam bi zɔri dolila o kparima,
19saha shɛli o yi ti kumdi jɛndiri bɛn chɛ ka o lu?
20Ŋun tuma tiɣi Naawuni nini, o ni deeg’ o,
ka o suhigu ni chaŋ ti kpe sagbana ni.
21Tarim suhigu chanimi ti chibi sagbana kpe,
ka di bi yɛn zani soli faashee di chaŋ hal ti paai di paabu shee;
di bi yɛn chɛ faashee Zallakudura Naa ti garigi,
22ka niŋ din tuhi ti wuntizɔra, ka kari saria ti o.
Yɛlimaŋli, Naawuni ku guhi,
o ŋmanila tɔbutuhira,
o ku di suɣilo faashee o ti kabila bɛn bi zɔri nambɔɣu shɛhi,
23ka bɔhi biɛri ti zuliya kam
hal ti bahi salo pam bɛn nyɛ ninvuɣ’ turiba la yoli,
ka kabi Chɛfirinim’ jaaŋgbɛhi.
24O ni ti lan yo daadamnim’ bɛ tuma ni simdi shɛm samli
ni sokam zaa tuma samli kaman bɛ tɛha ni nyɛ shɛm;
25hal ti kar’ o niriba yɛla saria ti ba,
ka chɛ ka bɛ nya suhupiɛlli o nambɔzɔbo zuɣu.
26O nambɔzɔbo nyɛla ti ni bɔri shɛli nandahima saha
kaman sanzali ni bɔri sagbana din mali sakom shɛm la.",https://www.bible.com/bible/2264/SIR.35.DBWDB
SIRAKI 36,"Naawuni suhi ti Izraɛlnima
1Yaa Naawuni ŋun nyɛ sokam Naawuni ŋɔ, zom’ ti nambɔɣu,
2ka chɛ ka zuliya kam lu a sizuura.
3Lum’ tinzun’ zuliyanim’ zuɣu,
ka chɛ ka bɛ baŋ a yiko ni nyɛ shɛm.
4A ni zaŋ ti wuhi ba a ni be kasi shɛm la zuɣu,
zaŋm’ ba wuhi ti a jilima ni nyɛ shɛm.
5Dina n-ni chɛ ka bɛ baŋ ni Naawuni so lan kani
m-pahila nyin’ ti Duuma ko kaman ti ni mi shɛm ŋɔ.
6Wuhim’ shihira pala, ka tum alahiziba tumtumsa shɛŋa.
7Chɛ ka a nuu min’ a nudirigu bɔɣu nya jilima.
8Chɛ ka a suhu yiɣisi, ka a kparigi pam;
9bahim’ a dim’ yoli, ka kpihim a dimnim’ birili zaa.
10Chɛ ka dabisili maa chaŋ yomyom, ka teeg’ a ni daa zali saha shɛli yɛla,
ka chɛ ka niriba teeg’ a tuun’ kara yɛla.
11Chɛ ka a suhuyiɣisili buɣim din kul diri la di bɛn kpalim la,
ka chɛ ka bɛn nahim a niriba la bahi yoli.
12Nanim’ bɛn nyɛ a dimnim’ ka yɛli,
“So kani pahila tinima.” Bahimi ba yoli zaa.
13Laɣimmi Yaakubu zuliya zaa na
16nti ti ba bɛ tarili kaman di ni daa nyɛ shɛm piligu ni la.
17Yaa ti Duuma, zom’ a ni zaŋ a yuli boli ninvuɣ’ shɛb’ ŋɔ nambɔɣu.
Izraɛl nyɛla a ni boli so a bikpɛma.
18Zom’ a tin’ kasi la nambɔɣu.
Jɛrusalɛm nyɛla a biɛhigu shee.
19Chɛ ka a nam jilima pali Ziɔn,
ka chɛ ka a jilima pal’ a jɛmbu duu.
20Dim’ a ni daa nam ninvuɣ’ shɛb’ piligu ni la shɛhira,
ka chɛ ka bɛ ni daa zaŋ a yuli tɔɣisi anabitali yɛtɔɣ’ shɛŋa la niŋ pali.
21Tim’ ninvuɣ’ shɛb’ bɛn guhir’ a la laara,
ka chɛ ka a daanabinim’ la nyɛ bɛ ni niŋ shɛb’ naani.
22Yaa ti Duuma, deem’ a daba ŋɔ suhigu kaman a daalibarika din be a niriba ni la ni nyɛ shɛm,
ka bɛnkam zaa be dunia ŋɔ ni baŋ
ni nyini n-nyɛ ti Duuma ŋun nyɛ kurimbuni Naawuni.
Gaŋbu yɛla
23Puli ni deei bindirigu kam,
amaa bindiri’ shɛli beni n-so di kpee.
24Kaman noli puuni ni lamdi mɔɣu ni nimdi kam shɛm la,
lala ka ŋun mali fahim baŋdi ʒiri yɛtɔɣa.
25Tɛhitilima nira nyɛla ŋun tahiri suhusaɣiŋgu na,
amaa ninvuɣ’ so ŋun mi ni tooi niŋ o labisi.
26Paɣ’ ni deei doo kam leeg’ o yidana,
amaa nir’ ni tooi yu paɣisar’ so gari o kpee.
27Doo ninni lɔrigiri paɣ’ viɛlim zuɣu,
ka o bi bɔri shɛli n-lan paai li.
28Nirilim mini siɣisimaŋtali yi be o yɛtɔɣa ni,
o yidana nyɛla zuɣusuŋlana n-gari doo kam.
29Ŋun nya paɣa, o nya aʒiya din viɛla
ni sɔŋda ŋun min’ o taɣili ni sɔŋsim daantaliga.
30Gooni yi bi me n-gili aʒiya, bɛ ni kpe nti zu li;
ka yidaampaɣ’ yi kani, doo leerila ŋun zɔri sɔɣira ni ŋun dari ginda.
31Dama ŋuni n-ni niŋ ŋmɛnditol’ valiŋga
ŋun zɔri lɔhiri tinsi naani?
Dinzuɣu ŋuni n-lee ni niŋ do’ so ŋun ka tiɛɣu,
ka gbɛrila yuŋ ni ti kul zib’ o luɣ’ shɛli naani?",https://www.bible.com/bible/2264/SIR.36.DBWDB
SIRAKI 37,"Zɔnim’ bɛn pa zo maŋa
1Zo kam yɛrimi, “Man’ gba nyɛla a zo,”
amaa zo shɛb’ zɔtali kul nyɛla yuli.
2Di bi ŋmanila kaman kum maŋmaŋ’ suhugarigu,
nir’ zɔsimo yi ti leeg’ o dima?
3Mbaye! Ti ni yu zaɣ’ biɛɣu tumbu shɛm ŋɔ, bɔzuɣu ka bɛ daa nam a,
ni a zaŋ yɔhiŋ pali dunia ŋɔ?
4Ninvuɣ’ shɛb’ mali suhupiɛlli bɛ zo so suhupiɛlli zuɣu,
amaa muɣisigu saha bɛ lɛbirila bɛ nyaaŋa bir’ o.
5Ninvuɣ’ shɛb’ sɔŋdila bɛ zo bɛ puya zuɣu,
ka tɔbu tuhibu shee, bɛ ni ʒi o nyɔtaɣirigu.
6Miri ka tam a zo yɛla tɔbu tuhibu saha,
ka di bi simdi ni a tam o yɛla a yi ti pirigiri neen’ shɛŋa yi ni ŋme n-di.
Zuɣu ni kpahibu zaŋ chaŋ saɣisigu deebu polo
7Bɛnkam zaa tiri saɣisigu paɣirila saɣisigu shɛli bɛ ni tira,
amaa shɛb’ tirila saɣisigu shɛŋa din danigiri labiri bɛmaŋmaŋ’ polo.
8Niŋmi siɣa zaŋ chaŋ ŋun tiri saɣisigu polo,
ka daŋ baŋ o suhu yubu ni nyɛ shɛli,
dama o yɛn tɛhirila omaŋ’ yɛla.
O ni niŋ piibupiibu jɛnd’ a,
9ka yɛl’ a, “A soli viɛli zaa,”
ka miligi baɣili ni o nya din yɛn niŋ a.
10Miri ka a niŋ ninvuɣ’ so ŋun bi dihi tabili saawara;
zaŋm’ a daashili sɔɣi ninvuɣ’ shɛb’ bɛn zabir’ a nyuli.
11Miri ka a niŋ paɣ’ saawara zaŋ chaŋ o nyintaa polo
bee n-niŋ dabiɛmlana saawara zaŋ chaŋ tɔbu tuhibu polo.
Di niŋ kɔhigɔra saawara zaŋ chaŋ daabiligu polo
bee n-niŋ ŋun dari saawara zaŋ chaŋ kɔhibu polo.
Di niŋ shimilan’ saawara zaŋ chaŋ nini tiɣibu polo
bee n-niŋ putɔɣulana saawara zaŋ chaŋ nirilim niŋbu polo.
Di niŋ vinnyaɣilan’ saawara zaŋ chaŋ tuma polo
bee n-niŋ padira saawara zaŋ chaŋ o ni yɛn naai o tuma saha shɛli.
Di niŋ vinnyaɣilan’ saawara zaŋ chaŋ tuun’ kpeeni polo;
di deei bɛ ni so ni yɛn ti a saɣisigu shɛli.
12Amaa zaŋm’ amaŋ’ tabilila wuntizɔr’ so
a ni mi ka o gbibi zaligunima,
ka o min’ a tɛha taɣili,
ka o ni pah’ a zuɣu mali suhusaɣiŋgu a lubu zuɣu.
13Niŋmila amaŋmaŋ’ suhu ni ti a saɣisigu shɛli naani,
dama so kani n-ʒe a yim paai li.
14Dama timaŋmaŋ’ tɛha ni wuhiri ti shɛm so
tiŋguliba ayopɔin bɛn ʒi tiŋ’ gooni pia zuɣu ni ni tooi nya shɛm.
15Amaa din gari shɛlikam nyɛla suhimi Zallakudura Naa
ka o wuh’ a din tuhi niŋbu ni yɛlimaŋli.
Yɛm maŋli mini ʒiri yɛm
16Laɣim tɔɣisi n-nyɛ tuuni kam piligu,
ka saɣisigu mi nyɛ din daŋdi yɛlli kam tooni.
17Tɛha n-nyɛ nir’ ni niŋdi shɛlikam nyaɣili.
18Di yirila wula anahi na,
zaɣ’ viɛlli mini zaɣ’ biɛɣu ni nyɛvili mini kum,
ka zilinli mi n-nyɛ di zaa naa.
19Ninvuɣ’ shɛb’ ni tooi mali yɛm ka nyɛ bɛn wuhiri niriba pam,
amaa ka ka buchi zaŋ chaŋ bɛmaŋmaŋ’ polo.
20Yɛtɔɣ’ tɔɣisiri yɛndana ni tooi nyɛ bɛ ni je so,
ka ni nyɛla ŋun ka bindirigu kam din ni di.
21Dimbɔŋɔ ni tooi niŋ ti Duuma yi bi ti o di yiko;
ka o mi nyɛ ŋun ka yɛm zuɣu.
22Nir’ yi mali yɛm din ni sɔŋ omaŋa,
o yɛm din viɛli maa nyɔri ni nya paɣibu.
23Yɛndana wuhirila omaŋmaŋ’ niriba,
ka o tɛhi viɛla nyɔri kul ni kpalim beni.
24Yɛndan’ paɣibu ni galisi pam,
ka ŋunkam nya o ni bol’ o suhupiɛllilana.
25Ninsal’ nyɛvili dabisa malila kalinli,
amaa Izraɛl dabisa ka kalinli.
26Ninvuɣ’ so ŋun nyɛ yɛndana o niriba sani ni nya jilima,
ka o yuli ku kpi.
Maŋ’ gbaabu biɛhigu
27M bia, zahim’ amaŋa a biɛhigu puuni;
kpahimmi baŋ din bi viɛl’ a sani, ka di zaŋ amaŋ’ ti li.
28Dama pa binshɛɣukam zaa n-viɛl’ ti sokam,
ka so n-kani m-bɔri binshɛɣukam zaa.
29Di chɛ ka a suhu ye bindiri’ viɛlli kam zuɣu,
ka miri ka a diri ka bi gbaar’ amaŋa;
30dama diribiɛɣu nyɛla din tahiri dɔro na,
ka nir’ yi di n-yaɣi, di tir’ o la dɔro.
31Diribiɛɣu nyɛla din ku niriba pam,
amaa ŋun gbaag’ omaŋ’ ka chɛ li sɔŋd’ o nyɛvili ka di chani tooni.",https://www.bible.com/bible/2264/SIR.37.DBWDB
SIRAKI 38,"Dɔɣitɛnim’ mini alaafee yɛla
1Timiya dɔɣitɛnim’ jilima bɛ tuma zuɣu,
dama Naawuni n-nam ba;
2dama dɔriti tibbu pini maa yila Zallakudura Naa sanna,
ka naa tiri ba di laara.
3Dɔɣitɛnim’ baŋsim chɛ ka bɛ bela bɛ ko,
ka bɛ yi be bɛn nyɛ wɔɣira sunsuuni bɛ tiri ba la jilima.
4Naawuni daa namla tim tiŋgban’ ni,
ka bɛn mali yɛm ku lihi ʒiɛm li.
5 Pa tia ka bɛ daa ti zaŋ niŋ kom ni ka di niŋ kɔnyaɣisili
ni di chɛ ka bɛ baŋ di yiko ni nyɛ shɛm?
6O ti daadamnim’ baŋsim
ni di chɛ ka o nya jilima o daalahiziba tuma zuɣu.
7Baŋsim maa puuni ka dɔɣitɛnim’ tooi tibiri niriba dɔriti ka bɛ kpaŋda.
8Di puuni ka bɛn mi tim gabiri li tiri ba.
Naawuni tuma kul ku naai;
o sani ka alaafee yirina n-gindi dunia ŋɔ zaa.
9M bia, a yi ti ka alaafee nyin’ miri ka a guhi,
amaa nyin’ suhim’ ti Duuma, ka o chɛ ka a nya alaafee.
10Zom’ yi a taali ni nyɛ shɛlikam ni, ka kpuɣ’ a nuhi zuɣusaa,
ka paɣ’ a suhu yi alahichi kam ni.
11Malimi sara din nyom viɛla, ka bo zim viɛlli,
ka booi kpam a ni ni tooi nyaŋ shɛm tariga niŋ a sara maa ni.
12Di nyaaŋa, tim’ dɔɣite o zaashee ni nyɛ shɛli, dama ti Duuma n-nam o;
miri ka chɛ ka o chaŋ ka chɛ a, dama o nyɛla a ni bɔri so.
13Saha shɛli beni ka alaafee nyabu yɛla bela dɔɣite nuu ni.
14Dama bɛ gba suhirila ti Duuma
ni o chɛ ka bɛ di nasara dɔriti vihi baŋ puuni
mini bɛ ni tibiri dɔriti ni bɛ taɣiri nyɛviya zaani shɛm ni.
15Ŋun tum alahichi zaŋ chaŋ o namda sani
nyɛla ŋun ni zaɣisi dɔɣite noli.
Kpiimba zuɣu kumbu
16 M bia, chɛ ka a nintam yi kpiimba zuɣu,
ka piligi fabinda biɛrim pam ni mal’ a zuɣu.
Malimiya ninvuɣ’ so ŋun kpi shili n-gu sɔɣibu,
ka be sɔɣibu maa shee.
17Chɛ ka a kumsi nyɛ nimmoo, ka fabili ni yɛlimaŋli;
ka chɛ ka a kuli maa kumbu simdi ŋun kani maa.
Zaŋmi dahin yini bee daba ayi n-niŋ lala n-yi galimi ni,
di nyaaŋa ka nya kpaŋsibu a suhusaɣiŋgu maa ni.
18Dama suhusaɣiŋgu zuɣu ni tooi chɛ ka nir’ kpi,
ka nir’ suhugarigu zuɣu chɛ ka o yaa boora.
19Nir’ yi ti kani, o suhugarigu gba naarimi,
amaa nir’ fara biɛhigu zuɣu chɛ ka o suhu saɣinda.
20Miri ka a zaŋ a suhugarigu niŋ a suhu ni;
karimi li bahi, ka teei nyin’ gba bahigu yɛla.
21Di tam ni so bi kpiri ka labirina;
a ni niŋdi shɛm bi sɔŋdi kpim’ maa, amaŋ’ ka a naɣ’ tumdi barina.
22Teemi din niŋ o maa, dama a gba dini ŋmani li mi;
sɔhila di sa nyɛla o dini, ka zuŋɔ mi, di nyɛla a dini.
23Kpim’ yi ti dɔni vuhira,
yin’ chɛliya ka o yɛla teebu gba vuhi,
ka chɛ ka yi suhuri nya kpaŋsibu o zuɣu,
o shia ni faai siɣi maa zuɣu.
Kɔhigu mini nuhi tuumbaŋsim
24Gbansabira yɛm dolila o ni mali saha shɛm,
ka ŋun ka tuma pam n-ni tooi nya yɛm.
25Wula ka ŋun gbibi naɣikɔra kuli suhu ni yɛ kpani gbibbu zuɣu,
ka o nia zaa nyɛla o doli niɣi n-chɛ ka bɛ tumdi tuma,
ka o ni ni tooi yɛli shɛli nyɛla o tɔɣisirila biŋkɔbiri yɛla ni o tooi nya yɛm?
26O zaŋ o suhu niŋla vuɣisi kɔbu ni,
ka chɛ ka o baɣa bela niɣi mɔŋubira ni.
27Lala n-nyɛ tuumbaŋda kam mini nuhi tuumbaŋda kam
ŋun tumdi yuŋ ni wuntaŋ’ ni.
Bɛn ŋmari nintuhi din dihiri gbana,
bɛ zaa tumdimi ni nimmoo ni bɛ mali binyɛra din be kɔŋkɔba,
ka bɛ suhuri kul yɛla binshɛŋa din ŋmani di malila nyɛvili malibu ni,
ka maai bɛmaŋ’ tum bɛ tuma naai.
28Lala n-nyɛ machɛli ŋun ʒi m-mir’ o ni zaŋd’ o kuriti pari kur’ shɛli zuɣu tumd’ o tuma;
ka o nini moog’ o kuriti tuma zuɣu;
o ni vuhiri buɣim maa nyɛligirila o niŋgbuna,
ka o mal’ omaŋ’ wolisiri buɣim maa tulim zuɣu;
ka matarika vuri chɛ ka o tiba kpiri,
ka o nina kul kpala o ni maani binshɛli maa.
O chɛ ka o suhu kul bela o tuma naabu ni,
ka o maag’ omaŋ’ ni o naai tuuni maa ka di viɛla.
29Lala n-nyɛ yaɣimɛra ŋun ʒi o tuma shee
ka mal’ o naba lɛbigiri fiili.
O chɛ ka o baɣa zaa kul bela o ni mɛri binshɛŋa maa ni,
ka o mɛri li ka di galisi pam.
30O zaŋdila o naba nɔri yaɣiri,
ka zaŋ o nuhi ŋɔri li m-mal’ li ka di viɛla;
ka o zaŋ o suhu niŋ o naai li ka di viɛli ni,
ka maag’ o ni lihiri buɣim din be di nyɔbu daaŋa ni.
31Bɛmbɔŋɔ zaa niŋla bɛ nuhi tuma naani,
ka sokam mali omaŋmaŋ’ tuma baŋsim.
32Di yi pa bɛ zuɣu tin shɛli ku beni;
ka bɛ yi be luɣ’ shɛlikam, kum ku mali ba.
Amaa bɛ bi zaŋdi niriba lala pahiri tiŋ’ jintɔriba ni,
33ka bɛ mi ka zaashee tiŋ’ niriba zaa laɣiŋgu ni.
Bɛ bi ʒiini saria karibu ʒiishee
bee m-mi bɛ ni ŋmaari saria shɛm saria karibu shee.
Bɛ ku tooi kari saria bee n-ti tibidarigibo;
bɛ mi ka zuɣulaannim’ kalinli ni.
34Amaa bɛ tuma n-nyɛ din gbibi dunia ŋɔ.
ka bɛ zaɣa ni be shɛli ni nyɛla bɛ daabiligu tuma maa ni.
Amaa ŋun zaŋ omaŋ’ niŋ Zallakudura Naa
zaligu bɔhimbu ni be o ko.",https://www.bible.com/bible/2264/SIR.38.DBWDB
SIRAKI 39,"1Gbansabira maa nyɛla ŋun vihiri ni o baŋ kurimbuni ha yɛm yɛla zaa,
ka zaŋ o zaɣa niŋ anabitali yɛtɔɣa ni.
2O nyɛla ŋun gbibi ninvuɣ’ gahinda yɛtɔɣa,
ka tooi wuhiri yɛliŋmahima gbinni ni nyɛ shɛm.
3O nyɛla ŋun vihiri baŋdi ŋaha din gbinni sɔɣi,
ka tooi wuhiri ŋaha shɛŋa din gbinni zilima.
4O tumdi tuma wɔɣira sunsuuni,
ka chani nanim’ sani.
O chani tinduya ni,
ka bɔhindi baŋdi din viɛli mini din bie daadamnim’ biɛhigu ni.
5O lɔri nia o suhu ni n-daŋdi yiɣisibu
n-jɛmdi ti Duuma ŋun nam’ o,
ka suhiri ŋun’ Zallakudura Naa.
O yaar’ o noli suhiri Naawuni
n-yɛr’ o ni o chɛl’ o daalahichi paŋ o.
6Naawuni ŋun galisi ŋɔ yi saɣi,
o ni zaŋ baŋsim shia ti o,
ka o zaŋ omaŋmaŋ’ yɛm yɛtɔɣa tɔɣisi,
ka paɣi ti Duuma wunsuhigu ni.
7Ti Duuma ni wuh’ o o ni yɛn saɣisiri niriba shɛm ka ti o baŋsim;
o ni yɛn zaŋ o zaɣa niŋ o daalahiziba yɛla ni shɛm puuni.
8O ni zaŋ o ni bɔhim yɛm shɛli maa wuhi,
ka ni ti zaligu din nyɛ ti Duuma alikauli la jilima.
9Niriba pam ni paɣ’ o baŋsim maa,
ka di kul ku kpihim.
Niriba ku tam o yɛla,
ka o yuli kul ku kpi ʒiɛmani kam ni.
10Zuliya pam ni yɛli o yɛm maa yɛla,
ka laɣiŋgu niriba ni paɣ’ o.
11O yi yuui, o ni zali yuli din gari niriba tuhili dini,
ka o yi ti faai siɣi, di saɣimi maa.
Naawuni paɣibu yilli
12M mali yɛla pam n suhu ni ni n yɛli;
n kul nyɛla zaɣ’ muni kaman goli ni yi niŋ zaɣ’ muni shɛm la.
13M bihi bɛn ʒe yim, wummiya n ni yɛn yɛli shɛm ŋɔ,
ka pum kaman roosi tia din ʒe m-baɣi kulibɔŋ.
14Chɛliya ka yi ʒiɛɣu viɛlim be kaman tulaale zim la,
ka pum kaman paɣiviɛligakushihikom.
Chɛliya ka yi ʒiɛɣu viɛlim gili luɣilikam ka yili wumpaɣibo yilli,
ka paɣi ti Duuma o tuma zaa zuɣu.
15Tibigimiya o yuli
ka zaŋya wumpaɣibo paɣ’ o,
ka yiliya yila ŋ-ŋme mɔɣilɔnim’ paɣ’ o;
ka yi ni yɛn paɣ’ o yɛli shɛm m-bɔŋɔ:
16Ti Duuma tuma zaa nyɛla din viɛli zaa;
ka o yi zali shɛlikam, di ni niŋ di niŋbu saha.
17So ku tooi bɔhi, ‘Bɔ m-bɔŋɔ?’ bee ‘Bɔ n-chɛ ka di nyɛ lala?’
dama o ni zali saha shɛli yi ti paai, bɔhigunim’ ŋɔ zaa ni nya garigibu.
O yɛligu zuɣu daa chɛ ka kom tiɣisi ti dɔni luɣ’ yini;
o noli ni yɛligu maa me goon’ kara taɣi kom zali.
18O yi zali shɛli, o ni bɔri shɛli niŋdimi,
ka so ku tooi gu o tiliginsim yiko soli.
19Sokam zaa tuma bela o ninni,
ka binshɛli ku tooi sɔɣi ka o ku nya li.
20Piligu ni zaŋ hal ni bahigu ni, o nyarila shɛlikam zaa;
ka shɛli pa alahiziba o sani.
21So ku tooi bɔhi, ‘Bɔ m-bɔŋɔ?’ bee ‘Bɔ n-chɛ ka di nyɛ lala?’
Dama o daa namla binshɛɣukam di daliri zuɣu.
22O daalibarika tɛlila tiŋgban’ kuŋ zuɣu kaman mɔɣili la,
ka nyuhi li kaman kokpɛɣu la.
23Amaa o suhuyiɣisili karitila zuliya kam bahira,
kaman o ni daa chɛ ka kom ni mahigi tiŋgban’ shɛli leei yalim la.
24Bɛn ʒe yim sani, o soya kul tuhimi,
amaa ninvuɣ’ biɛri sani, di malila bɔɣa.
25Piligu ni o daa namla bin’ suma ti ninvuɣ’ suma, amaa ka nam bin’ suma mini bin’ biɛri ti alahichinima.
26Binshɛŋa din nyɛ talahi ninsal’ biɛhigu ni
nyɛla kom mini buɣim ni kuriti ni yalim
ni zim ni bihim ni shiri
ni wain ni kpam ni situra.
27Dimbɔŋɔnim’ zaa nyɛla bin’ suma bɛn zɔri Naawuni sani,
amaa alahichinim’ zaŋ li leela bin’ biɛri.
28Naawuni nam pɔhim shɛŋa ni di bɔhila biɛri,
ka di suhu yi ti yiɣisi, di wurindila zoya.
Saria karibu dali di ni ti bɔhi biɛri ni di yaa zaa
m-maai Ŋun nyɛ Namda la suhu.
29Buɣim mini sakuɣa ni kum ni alɔbo,
o namla di zaa biɛri bɔhibu zuɣu,
30nti tabili mɔɣu ni biŋkɔbiri mini nɔnsi ni garinsi nyina
ni takɔbi din darigir’ bɛn bi zɔri Naawuni tibili m-bahiri ba yoli la.
31Bɛ mali suhupiɛlli ni bɛ niŋ o ni zali shɛm,
ka mali shili ni bɛ tum o tuma dunia ŋɔ ni,
ka bɛ saha yi ti paai, bɛ bi zaɣisir’ o zaligu.”
32Dinzuɣu piligu ni ha ka n pun niŋ dimbɔŋɔnim’ zaa yɛda,
ka tɛhi di yɛla, ka sabi li sɔŋ.
33Ti Duuma ni nam binshɛɣukam nyɛla din viɛla,
ka o ni ti nir’ o ni bɔri shɛli di saha yi ti paai.
34So ku tooi yɛli, “Dimbɔŋɔ bi viɛli kaman dimbɔŋɔ ha.”
Dama binshɛɣukam zaa wuhiya ni di viɛla saha shɛli o ni zal’ li.
35Dinzuɣu pumpɔŋɔ, paɣimiya ti Duuma ni yi kukoya ni yi suhuri zaa,
ka tibigi ti Duuma yuli.",https://www.bible.com/bible/2264/SIR.39.DBWDB
SIRAKI 40,"Daadam Biɛhigu Nandahimatali
1Sokam zuɣu ka bɛ zali tuun’ kpɛma,
ka bɛ zaŋ tuma ʒi’ tibisili ʒili Adam zuliya,
bɛ ni yi bɛ manim’ puya ni na dahin shɛli
zaŋ ti paai sahashɛli bɛ ni yɛn labi vuhirigu kam zaa ma sani.
2Birimbu mini suhu ni dabiɛm
ni kum dali yɛla dabiɛm nyɛla bɛ dini.
3Ŋun ʒi nam ʒiishee din mali jilima la sani
zaŋ hal ti paai ŋun ʒi taŋkpaɣu mini tampiligim ni,
4ni ŋun ye binyɛr’ ʒiɛkpeein ka pili nam zuɣupiligu sani
zaŋ hal ti paai ŋun zaŋ binchɛra niŋ omaŋa,
5suhuyiɣisili mini nyuli zabbu ni gadama ni damli
ni kum yɛla dabiɛm zɔbu ni haliyoli ni zabili n-kul beni.
Ka so yi do o bindoo zuɣu,
o yuŋ saha gom chɛmi ka o tɛha birimda.
6Shɛlini, o ni tooi vuhi biɛla bee ŋun bi vuhi hal baabiɛla gba.
O gom puuni di kul nyɛla vali kaman di ni be shɛm wuntaŋ’ ni.
O ni nyari ʒii shɛŋa nyɛla din muɣisir’ o o tɛha ni,
ka o be kaman ŋun zo n-tiligi tɔbu ni.
7O yi ti paai faako shee saha shɛli o yirigimi neei,
ka o nya ka o dabiɛm zɔbu maa ka daliri, ka di gar’ o.
8Dimbɔŋɔ n-nyɛ din paari vuhirigu kam zaa, daadamnim’ mini biŋkɔbiri,
amaa alahichinim’ bɛna, lala siɣimsiɣim buyopɔin m-paari ba;
9dina n-nyɛ kum mini ninvuɣ’ kuli ni zabili ni takɔbi zaŋ ku niriba
ni barina ni kum ni saɣiŋgu ni alɔbo.
10Ninvuɣ’ biɛri zuɣu ka Naawuni daa nam dimbɔŋɔnim’ zaa;
bɛ zuɣu ka kokpɛɣu la daa kana.
11Dinkam zaa yi taŋkpaɣu ni na labirila taŋkpaɣu ni,
ka din yi zuɣusaa na mi labi zuɣusaa.
Din bi doli yɛlimaŋli soli ku tɔŋ
12Birapu kam dibu mini din bi doli yɛlimaŋli soli zaa nyɛla din ni kpihim,
amaa yɛda viɛlli din’ kul ni beni sahakam.
13Nir’ yi nya azichi ka di bi doli yɛlimaŋli soli,
di ni naai kaman mɔɣili kom ni nyuri shɛm la,
ka kum kaman saa ni yi miri ka tahi shɛm la.
14Ninvuɣ’ so ŋun tiri pini ni o suhu zaa
ni mali daliri din chɛ ka o mali suhupiɛlli shɛm,
lala ka ninvuɣ’ shɛb’ bɛn bi doli zaligu ni kɔŋ nasara.
15Chɛfirinim’ bihi tuŋ ku teei, bɛ ŋmanila tia yaɣ’ shɛŋa din tam tampima zuɣu.
16Kaɣili din ʒe mɔɣili noli nyɛla bɛ ni daŋdi mɔ’ shɛli sibbu gari mɔɣu kam.
17Amaa nirilim niŋbu ŋmanila alibarika puu,
ka sara malibu tibu nyɛla din kul ni beni sahakam.
Ninsal’ biɛhigu suhupiɛlli
18Azichi mini yɔri nyɛla din chɛ ka biɛhigu nyaɣisa,
amaa din gari li nyɛla azichi bo n-nya.
19Bihi mini tiŋ’ mɛbu nyɛla din chɛ ka nir’ zaani yuli,
amaa din gari li nyɛla, ŋun bo n-nya yɛm.
Niɣi mini tihi puri chɛ ka nir’ tɔŋda,
amaa yidaampaɣ’ so ŋun ka galimi gari di zaa.
20Wain mini biŋkumda kumsi nyɛla din chɛ ka nir’ mali suhupiɛlli,
amaa zɔnim’ yurilim gari li.
21Mɔɣilo mini yua nyɛla din chɛ ka yila nyaɣisa,
amaa kukoli nyaɣisili gari di zaa.
22Nina yuri niŋgbuŋ mɛrisuŋ mini viɛlim,
amaa di yuri bimbilinli din yoli bili yina viɛlim gari di zaa.
23Zo bee dolinikpee nyɛla din kul viɛli sahakam,
amaa yidaampaɣ’ yɛndana gari bɛ zaa.
24Dɔɣiriba mini sɔŋdiba beni yɛlimuɣisira saha,
amaa nandaamba pin’ tibo fari niriba bahiri gari ba.
25Salima mini anzinfa chɛ ka nir’ tooi bari zaana,
amaa saɣisirisuŋ gari di zaa.
26Azichi mini yaa chɛ ka nir’ niŋdi naani,
amaa ti Duuma zɔbu gari di zaa.
Shɛli bi poori ninvuɣ’ so ŋun zɔri ti Duuma,
ka nir’ yi be lala, o ku bɔri sɔŋsim shɛli yaha.
27Ti Duuma zɔbu ŋmanila alibarika puu,
ka limsiri nira gari jilima kam.
Bara malibu ni nyɛ vi tuuni shɛm
28M bia, miri ka a leei barimaana.
Nir’ yi kpi, di so ni o nyɛ barimaana.
29Nir’ yi bɔri bindirigu o kpee sani,
o pooi daadam.
Nir’ kɔŋd’ o jilima o kpee bindirigu zuɣu,
amaa ŋun mali yɛm ka nya wumsibu ku saɣi ka lala niŋ o.
30Bara malibu nyɛla din nyaɣisi bɛn bi zɔri vi noya ni,
amaa ka di lee nyɛ buɣim dir’ o puuni.",https://www.bible.com/bible/2264/SIR.40.DBWDB
SIRAKI 41,"Kum yɛtɔɣa
1Mbaye kum, a yɛla tɛhibu mali biɛrim
ninvuɣ’ so ŋun mali suhudoo o ni su shɛlikam ni,
ka shɛli bi muɣis’ o, ka o kul tɔŋdi shɛlikam ni
ka tooi dir’ o bindirigu ni suhupiɛlli.
2Mbaye kum, a saria nyɛla
faralan’ so ŋun yaa naai,
ka o kurigi ka yɛla muɣis’ o,
ka o nyee nyɔni ka o suɣilo zaa naai ni saɣi ti shɛli.
3Di zɔri kum ni zal’ a zaligu shɛli;
teemi di ni niŋ bɛn daŋ a tooni shɛm ni di ni yɛn niŋ bɛn dol’ a nyaaŋa shɛm yɛla.
4Ti Duuma ni zali vuhirigu kam shɛm m-bala;
ka bɔzuɣu ka a yɛn zaɣisi Zallakudura Naa yubu?
Nir’ yi niŋla yuun’ pia bee yuun’ kɔbiga bee yuun’ tuhili,
bɔhigu shɛli ka kpiimba biɛhigu shee zaŋ chaŋ di polo.
5Alahichinim’ bihi nyɛla mbusim bihi,
ka bɛ nyɛ bɛn kul be alahichinim’ ŋɔ sani sahakam.
6Alahichinim’ bihi fali ni bahi yoli,
ka bɛ zuliya kul ni bela vidibo biɛhigu ni sahakam.
7Bihi ni galim bɛ banim’ bɛn nyɛ alahichinima,
dama bɛ zuɣu ka bɛ diri vi.
8Mbusim be yinim’ alahichinim’
bɛn nyɛ bɛn zaɣisi Zallakudura Naa zaligu ŋɔ zuɣu!
9Yi yi mali bihi, ashaara ni di ba,
yi ni dɔɣi ba la fabila kɔŋkɔ zuɣu.
Yi yi ti tuui, di suhupiɛlli ku naai niriba sani,
ka yi yi ti kpi, noli ni din ya.
10Binshɛlikam din yi tiŋgban’ ni na labirila tiŋgban’ ni,
dinzuɣu alahichinim’ yirila nɔdibo ni kpɛri bahiyoli ni.
11Ninsal’ nyɛvili nyɛla din chani yomyom,
amaa yu’ suŋ din kul ku kpi.
12Gbib’ a yuli viɛnyɛliŋga, dama di ni beni yuui gar’ a,
ka yuui gar’ a ni laɣisi salima tuhili shɛli sɔɣi.
13Biɛhigu din viɛla dabisa malila kalinli,
amaa yu’ suŋ din kul ni beni sahakam.
14M bihi, doliya bɛ ni wumsiya shɛm viɛnyɛliŋga ka mali suhudoo.
Yɛm sɔɣirili mini azichi sɔɣirili zaa
buchi nyɛ dini?
Yɛla ni be kɔŋkɔba shɛm
15Ninvuɣ’ shɛb’ bɛn zaŋ bɛ jɛrilim sɔɣi so
ninvuɣ’ shɛb’ bɛn zaŋ bɛ yɛm sɔɣi.
16Lum’ n yɛligu sizuura;
dama di bi simdi ni nir’ zo vi yɛlli kam ni,
bee n-taɣi deei dinkam kul kana.
17Di chɛ ka vi di a zaŋ chaŋ zina niŋbu polo a ba bee a ma sani
bee n-chɛ ka vi di a ʒiri ŋmabu zuɣu nabia bee zuɣulan’ tooni.
18A mi di chɛ ka vi di a taali tumbu zuɣu sariakarita bee ninvuɣ’ titali tooni
bee n-chɛ ka vi di a zaligu birigibu zuɣu laɣiŋgu ni bee niriba sani.
A mi di chɛ ka vi di a din bi tuhi niŋbu ni a kpee sani bee a zo sani.
19A mi di chɛ ka vi di a zubu zuɣu a ni be luɣ’ shɛli.
Chɛ ka vi mal’ a pɔri saɣimbu bee alikauli lɔrigibu zuɣu
bee a ni zaŋ a kpiŋkpaŋgua sa bindirigu teebuli zuɣusaa dibu saha zuɣu
bee zunyuŋ niŋbu zuɣu tibu mini deebu ni.
20A mi di chɛ ka vi di a a ni zaɣisi bɛn puh’ a puhigu saɣibu zuɣu
bee pagɔrili lihibu zuɣu
21bee n-di vi a ni zaɣis’ a dɔɣira ni suh’ a shɛli zuɣu
bee n-di vi so pini deebu zuɣu
bee n-di vi so paɣ’ kɔre lihibu zuɣu
22bee n-di vi o dabipaɣa diɛmbu zuɣu
bee o bindoo miribu zuɣu
bee n-di vi turi yɛtɔɣa zuɣu a zɔnim’ tooni;
a mi di chɛ ka turi doli pini tibu nyaaŋa;",https://www.bible.com/bible/2264/SIR.41.DBWDB
SIRAKI 42,"Binshɛli din mali bara nyubu
1Zom’ vi ni a lab’ yɛli a ni wum shɛli
mini ashili nyaaŋa yibu.
Dina n-ni chɛ ka a wuhi vidibo ni nyɛ shɛli,
ka sokam nini tiɣ’ a.
Di zo vi binshɛŋa din dolina ŋɔ zuɣu,
a mi miri ka a tum alahichi ni a yi vi ni.
2Di zo vi Zallakudura Naa zaligu min’ o daalikauli zuɣu,
ka miri ka a zo vi ni a kari saria din tuhi ti Chɛfirinima.
3Di zo vi ni a min’ a kpee
bee a sochandikpee laɣim liɣiri kolibil’ yini
bee ka a min’ a zɔnim’ pirigi fali ti taba.
4Di zo vi ni a zaŋ sania zahim binyara ka di tuhi
bee ni a bo n-nya biɛla bee pam
5bee n-nya nyɔri a mini kɔhigɔriba daa dibu ni.
Di zo vi ni a darig’ a bihi tibili waawaayili
bee n-chɛ ka ʒim yi a dabili ŋun bi ʒe a yim yaaŋa zuɣu.
6A yi bi niŋ a paɣ’ naani, nyin’ bom’ bindalindigu dalim’ a nɛma,
ka a mini niriba pam yi laɣim be, nyin’ kparim’ a binyara.
7A yi zaŋ binshɛli puhi sɔŋbu, nyin chɛ ka bɛ kali li bee n-zahim li,
ka a yi zaŋla binshɛli ti so bee n-deei binshɛli, nyin’ sabimi li sɔŋ.
8Di zo vi ni a saɣisi zuɣukpiŋlana bee jɛrigu
bee ninkurigu ŋun kpe zina niŋbu taali ni.
Di saha di ni wuhi ni a nya wuhibu,
ka sokam nini tiɣ’ a.
9 Bipuɣiŋga zuɣu chɛ ka suhubɔhibo mal’ o ba,
ka o yɛla tɛhibu zuɣu chɛ ka o kɔŋdi gom.
O yi na pɔra, o ba suhu zɔhirimi ni di pa shɛli ka o bi kuli doo,
ka o mi yi ti kuli doo, o suhu zɔhirimi ni di pa shɛli ka bɛ ti je o.
10O yi na nyɛ paɣ’ piɛliga,
o suhu zɔhirimi ni di pa shɛli ka so ti kpɛh’ o kɔre,
ka o niŋ pua ka na be o ba yiŋa
bee ka o mali yidana, ka o ba suhu zɔhir’ o ti kpe yɔɣu zuɣu
bee ka o kul doo ka o suhu zɔhir’ o ti bi dɔɣi zuɣu.
11Lihim’ a bipuɣiŋga ŋun nini kpɛm’ viɛnyɛliŋga,
di yi pa lala o ni chɛ ka a dimnim’ la a,
ka mal’ ansarisi tiŋ’ puuni mini niriba laɣiŋgu ni,
ka dih’ a vi zama ni.
Miri ka a niŋ takɔro niŋ o duu
bee n-niŋ voli niŋ o duu n-tuhi niriba ni doli shɛli kpɛrina.
12Di chɛ ka o wuh’ o viɛlim dɔbba sani
bee n-zaŋdi saha ʒiini paɣ’ shɛb’ bɛn mali yidaannim’ sani.
13Dama situra ni ka lɛla yirina;
lala ka paɣ’ ninvuɣ’ biɛtali gba yiri paɣa sanna.
14Doo ninvuɣ’ biɛtali so paɣ’ ŋun tumdi din viɛla;
paɣa n-nyɛ ŋun tahiri vi dibu mini vi dihibo na.
15N ni teeg’ a ti Duuma tuma ni nyɛ shɛm,
ka wuhi n ni nya shɛli.
Ti Duuma yɛligu puuni ka o tuma tumda,
ka o binnamda zaa tumd’ o yubu.
16Wuntaŋ’ neesim neeri kpɛrila binshɛɣukam,
ka ti Duuma jilima pal’ o tuma ni.
17Ti Duuma bi niŋ hal o ninvuɣ’ kasinim’ yiko
ni bɛ wuh’ o daalahiziba yiko tuma zaa
ŋun’ ti Duuma ŋun nyɛ Kpiɔŋlan’ Naa ŋɔ ni daa zali la;
ni di chɛ ka dunia zaa zani viɛnyɛliŋga o jilima ni.
18O vihiri nyari din be tiŋgbani puuni ha mini din be ninsal’ suhu ni;
o mi bɛ suhuri ni ashiya.
Dama Zallakudura Naa mi dinkam simdi ni o mi;
kurimbuni ha ka o pun mi din yɛn niŋ.
19O wuhi din pun beni mini din na yɛn niŋ,
ka kahigiri binshɛŋa din nyɛ din sɔɣi wuhira.
20O mi sokam tɛha,
ka shɛli bi sɔɣi o sani.
21O mal’ o yɛm din mali dariza ŋɔ zali viɛnyɛliŋga;
O kul bela o ni be shɛm ʒiɛmani kam ni.
So ku tooi pahi shɛli bee n-yihi shɛli,
Ka o bi bɔri so ni o nyɛ ŋun saɣisir’ o.
22O tuma zaa kul viɛlimi,
ka nir’ lihiri li ka di kul nyaɣisira.
23Dimbɔŋɔnim’ zaa kul beni, ka kul ni beni sahakam;
binnɛɔŋ kam beni ni o tumla o ni zal’ o ni o tum shɛli.
24Binshɛɣukam malila di bala, yino biɛhigu bela di ko ka chɛ yino biɛhigu,
ka o bi nam binshɛɣu zali soli.
25Binshɛɣukam chɛ ka di kpee biɛrisuŋ pahirimi.
Ka ŋuni nyee n-lee ni nyɔn’ o jilima nyabu?",https://www.bible.com/bible/2264/SIR.42.DBWDB
SIRAKI 43,"Wuntaŋ’ jilima
1Zuɣusaa kpaakpaanyom ni ha jilima nyɛla sagbana din kul ne pam la,
ka di lihibu mali jilima kaman alizanda la,
din be zuɣusaa ŋɔ nyabu viɛli ti yaɣi.
2Wuntaŋ’ yi puhi n-durina,
di wuhirimi ni di nyɛla bin’ viɛlli din nyɛ Zallakudura Naa ni nam shɛli.
3Wuntaŋ’ zuɣusaa saha, di chɛmi ka tiŋgbani kuui,
ka so ku tooi deei di tulim.
4Nir’ yi maani buɣim niŋdi daan’ titali ni, o bela tulim ni,
amaa lala ʒiibuta zuɣu ka wuntaŋ’ tulim be zoya zuɣu.
Ka di kul tuhiri buɣim zilima bahira,
ka di neesim nyaɣisibu chɛ ka nir’ nina niŋ liti.
5Ti Duuma ŋun nam li maa galisiya;
o noli yɛligu ni, di chanila di chandi yomyom.
6Goli n-wuhiri ʒiɛmana taɣibu,
ka su saha din nyɛ saha din ka bahigu shihirili.
7Goli n-wuhiri churi dabisa,
ka o tuma yi naai, o neesim zibigirimi.
8Goli palli, kaman o yuli ni nyɛ shɛm wuhiri’ o ni taɣiri shɛm;
ka o taɣibu mali alahiziba.
O nyɛla zuɣusaa tɔbbihi neesim
n-ne sagbana ni zuɣusaa.
Saŋmarisi mini sagani jilima
9Saŋmarisi jilima n-chɛ ka sagbana viɛla,
ka pie taba n-nyaɣisiri ti Duuma sagbana ni.
10Ŋun be kasi maa yɛligu ni ka bɛ zaani bɛ zaashɛhi;
bɛ na ʒi n-chɛ bɛ tuma.
11Lihimi sagani, ka paɣi ŋun nam li;
di neesim viɛlimi hal ti yaɣi.
12Di zaŋdila di jilima m-booi gili sagbana ni;
Zallakudura Naa nuhi m-booi li sɔŋ shɛm maa.
13O ni zali shɛm zuɣu chɛ ka sakuɣa lurina yomyom,
ka chɛ ka o sariakaribo satahiŋga chani yomyom.
14Dinzuɣu nɛma duri yoomi,
ka sagbana yiɣiri yirina kaman noonsi la.
15O yiko ni ka o tiri sagbana kpiɔŋ,
ka sakuɣa wurisira.
17aO satahiŋga kukoli damdila tiŋgbani;
16o yi puhi yina, zoya sɔhigirimi.
O ni bɔri saha shɛli ka nudirigu polo pɔhim ʒiɛra;
17blala ka sanʒiɛɣu din yiri nuzaa polo na mini pɔhimʒiɛpiliŋga ʒiɛra.
O chɛ ka sakuɣa lurina kaman noonsi la,
ka be kaman toli bɛn yiɣiri luri tiŋgbani zuɣu na la.
18Di piɛlim viɛlim mali ti alahiziba,
ka di lurina ka ti kpaai ti nina kpa li.
19O kpaari sakuɣ’ baligu bahiri tiŋgbani zuɣu na kaman yalim la,
ka di kilim doya m-be kaman gɔhi la.
20O chɛ ka nuzaa polo pɔhim mahili ʒiɛrina,
ka di kom kilim leei sakuɣa;
di puhiri paani biaŋ kam kom ni,
ka di be kaman kom maa nyɔtaɣirigu la.
21O chɛ ka buɣim di zoya zuɣu mini tiŋgban’ nɛli ni,
ka mɔmaha zaɣi kaman buɣim n-di li la.
22Amaa paɣili kpɛra n-tiri shɛlikam nyɛvili;
ka maligim din lurina kuri tulim maa.
23O nia lɔbu puuni ka o daa ba teeku zali
ka nam tiŋgbana sɔŋ teeku sunsuuni.
24Bɛn kpɛri ŋarima be teeku ni chani yɛli teeku puuni barina yɛla,
ka ti ni wumdi di yɛla shɛm mali ti alahiziba.
25Di puuni mali binneen’ galima min’ alahiziba binnɛma
ni binnɛma balibu kam ni teeku ni biŋkɔb’ biɛri bɛn nyɛ zaɣ’ kara.
26O zuɣu, o tuumba zaa dirila nasara,
ka o yɛligu ba binshɛɣukam zali.
27Ti na ni tooi yɛli yɛla pam pahi,
amaa ka kul ku tooi yɛli shɛlikam zaa;
amaa din beni nyɛla: “Ŋuna n-nyɛ binshɛlikam.”
28Ya ka ti yɛn nya yaa paɣ’ o?
Dama o galisiya gar’ o tuuni kam.
29Ti Duuma nyɛla binzɔrigu ka galisi,
ka o yiko mal’ alahiziba.
30Paɣimiya ti Duuma ka tibig’ o ni yi yaa zaa,
dama o gari lala gba.
A yi yɛn duh’ o, nyin’ niŋmi li ni a yaa zaa,
ka di zo wumsim, dama a ku tooi paɣ’ o ka di saɣi.
31Ŋuni n-na ʒi n-nya o ka ni tooi buɣis’ o ni be shɛm,
bee n-ni tooi paɣ’ o ka di saɣi?
32Bina pam din gari dimbɔŋɔnim’ sɔɣimi doya,
dama o tuma biɛla kɔŋko ka ti nya.
33Dama ti Duuma n-nam binshɛɣukam zaa,
ka zaŋ yɛm ti wuntizɔriba.",https://www.bible.com/bible/2264/SIR.43.DBWDB
SIRAKI 44,"YIL’ SHƐLI DIN TIRI TI YAANNIM’ JILIMA
1Pumpɔŋɔ chɛliya ka ti yili yila paɣi ti yaannima,
bɛn nyɛ bɛn daa zali yuli bɛ ʒiɛmana ni la. 2Ti Duuma daa zaŋ jilima din galisi pam ti ba,
din daa nyɛ o nam jilima piligu ni ha la.
3Bɛ shɛb’ daa dila nam su tiŋgbɔna,
ka zali yuli ti bɛmaŋ’ bɛ suhukpeeni tuma zuɣu;
ka bɛ shɛb’ daa nyɛ bɛn tiri saɣisigu bɛ ni mali fahim zuɣu,
ka bɛ shɛb’ mi daa nyɛ bɛn tɔɣisi anabitali yɛtɔɣa.
4Shɛb’ daa zaŋ kpamli yɛtɔɣa mini
bɛ ni mi niriba hala shɛm su bɛ niriba,
ka daa mali yɛm yɛtɔɣa bɛ wuhibu puuni.
5Bɛ shɛb’ daa nam yila yilibu soya
bee n-sabi di ni yɛn yiini doli so’ shɛŋa sɔŋ.
6Bɛ daa nyɛla bundaannim’ bɛn mali binyara pam,
ka daa be bɛ yinsi ni suhudoo.
7Bɛmbɔŋɔnim’ zaa daa nya jilima bɛ ʒiɛmana ni,
ka bɛ saha maa niriba daa nyuri bara bɛ zuɣu.
8Bɛ shɛb’ daa zali yuli,
ka di zuɣu chɛ ka niriba na paɣiri ba.
9Amaa bɛ shɛb’ daa beni ka so bi teei bɛ yɛla;
bɛ daa bahi yoli ka di be kaman bɛ daa na ʒi m-beni.
Di ŋmanila bɛ daa pun bi dɔɣi ba gba,
hal zaŋ ti tabili bɛ bihi zaa.
10Amaa bɛ gba daa nyɛla wuntizɔriba,
ka bɛ bi tam bɛ wuntia tuma yɛla.
11Bɛ daazichi ni kpalim be bɛ bihi sani,
ka bɛ bihi mini bɛ yaansi ni di bɛ fali.
12Bɛ zuliya kul gbibila alikauli maa,
ka bɛ bihi gba gbib’ li bɛmaŋmaŋ’ zuɣu.
13Bɛ zuliya kul ni beni sahakam,
ka bɛ jilima kul ku kpihim.
14Bɛ sɔɣi bɛ niŋgbuna ni suhudoo,
amaa ka bɛ yuya kul ni beni ʒiɛmani ti kpa ʒiɛmani.
15Bɛ laɣiŋgu niriba daa tɔɣisiri bɛ yɛm yɛla,
ka Naawuni niriba paɣi ba.
Inok
16 Ti Duuma nini daa tiɣi Inok,
ka o daa kpuɣ’ o chaŋ alizanda ni,
ka o biɛhigu wuhi tuuba niŋbu ʒiɛmani kam ni.
Nuhu
17 Nuhu daa nyɛla wuntizɔr’ so ŋun be tibi.
Suhuyiɣisili la saha o daa chɛ ka biɛhigu bi kpihim.
Di zuɣu ka niriba biɛla daa kpalim dunia ni
kokpɛɣu la saha.
18Naawuni daa lo o alikaulinim’ din ku yiɣisi
n-wuhi ni o ku lan chɛ ka kom kpihim binnɛma zaa birili yaha.
Ibrahimma
19 Ibrahimma daa nyɛla zuliya pam yaba,
ka so biɛhigu jilima na ʒi m-paag’ o dini.
20O daa doli Zallakudura Naa zaligu,
ka o min’ o daa lo tab’ alikauli;
ka alikauli maa daa nyɛ dalinli be o niŋgbuŋ ni,
ka o ni daa ti nya buɣisibu, o daa wuhiya ni o nyɛla ŋun ʒe yim.
21Dinzuɣu ka ti Duuma daa lo alikauli ka po pɔri
ni o zuliya zuɣu ka zuliya kam ni ti nya alibarika;
ka o zuliya maa ti nabi ka bɛ kalinli ti ŋmanila bihigu,
ka be kaman saŋmarisi la,
ka ti ba tiŋgbani teeku noli zaŋ ti kpa teeku noli,
ka zaŋ Yufretiiz Mɔɣili zaŋ ti paai dunia tarisi zaa ti ba.
Yisahaku mini Yaakubu
22 O daa lan lo Yisahaku gba alikauli
o ba Ibrahimma zuɣu.
Alibarika din daa nyɛ zuliya kam zaa dini mini alikauli
23din yɛn zani Yaakubu zuɣu.
O daa niŋ o daalibarika niŋ o ni,
ka daa ti o fali,
ka o piripir’ o tarili maa
n-zaŋ li tar’ o zuliya pinaayi la.
Musa
O zuliya maa puuni ti Duuma daa pii ninvuɣ’ so ŋun nyɛ wuntizɔra,
ka niriba nini daa tiɣ’ o,",https://www.bible.com/bible/2264/SIR.44.DBWDB
SIRAKI 45,"1 ka Naawuni mini ninsalinim’ daa yur’ o.
Musa n-nyɛ lala nir’ maa, ka o yɛla teebu nyɛla din mal’ alibarika.
2Naawuni daa chɛ ka o jilima ŋmanila o ninvuɣ’ kasinim’ jilima,
ka daa tibig’ o, ka o dimnim’ zɔr’ o.
3O yɛligu daa chɛ ka alahiziba tumtumsa tum;
ka ti Duuma daa chɛ ka o mali jilima nanim’ sani.
O daa zaŋ o zaligunim’ ti o ni o ti o niriba,
ka daa kahig’ o jilima wuh’ o.
4O ʒiɛyimtali min’ o tarimtali zuɣu ka o daa lihi daadamnim’ zaa puuni piig’ o,
ka mal’ o ka o be kasi.
5O daa chɛ ka o wum o kukoli,
ka zaŋ o kpe sagban’ zibisili ni,
nti chɛ ka o min’ o nini pali taba ka o zaŋ o zaligunim’ ti o.
Dina nyɛ zaligu din tiri nyɛvili mini baŋsim
ni di chɛ ka o tooi zaŋ alikauli maa yɛla wuhi Yaakubu zuliya,
ka zaŋ o zaligunim’ wuhi Izraɛlnima.
Aduna
6 O daa duhi Aduna ŋun daa be kasi kaman Musa
ŋun nyɛ o mabia la, ka daa nyɛ ŋun yi Lɛvi zuliya ni na la.
7 O daa lo o alikauli din ku yiɣisi,
ka zaŋ o leeg’ o niriba maligumaana.
O daa niŋ alibarika niŋ o ni n-tibig’ o,
ka zaŋ jilima kparibu yɛl’ o.
8O daa ti o jilima din ka kpee,
ka zaŋ yiko subu shihira binyɛra n-ti o yaa.
Dina n-nyɛ binyɛr’ bil’ piɛlli din yɛri gbinni ni zabba wɔɣinli ni binyɛr’ bila din yɛri pari zuɣusaa.
9O daa chɛ ka bɛ niŋ pumpɔrinchihi kɔtomsi kɔɣil’ o zabba maa naŋgbambili,
ka niŋ salima buɣilimbuɣilimbihi pam kɔɣili li ti gili,
ni o ti chani gindi ka di kumda,
ka bɛ tooi wumdi di kumsi maa Naawuni jɛmbu duu maa puuni,
ka di teer’ o niriba;
10m-pahi binyɛr’ kasi shɛli din nyɛ salima mini va’ kahili
ni ago kɔtomsi ka nyɛ bɛ ni wuɣ’ shɛli
ni saria karibu yɛtɔɣa din nyɛ Urim mini Tumim la;
11ni bin’ ʒiɛkpain din ŋmɛliŋmɛli ka nyɛ tuumbaŋda tuma;
ka bɛ zaŋ kuɣ’ viɛla niŋ di ni ka di be kaman nintu’ shɛli bɛ ni zaŋdi dihiri gbana zuɣu,
ni bɛ ni zaŋ salima kpɛhi binshɛŋa ni ka di nyɛ salindoora tuma,
ka ŋme bachi’ shɛŋa pa ka di teeri ba Izraɛl zuliya pinaayi yɛla la.
12O daa lan she salima zuɣupiligu tam bantabiga zuɣu,
ka sabi sabbu shɛli pa di zuɣu. Sabbu maa n-nyɛ, “Kasitali”.
Tuumbaŋda n-daa zaŋ baŋsim tum li ka di be di ko,
ka di lihibu viɛla, ka di yɛbu mali jilima pam.
13O ni daa na kani, bin’ viɛla ŋɔ tatabo daa kani.
Ninvuɣ’ zino daa na ʒi n-ye li,
naɣila Aduna bidibisi
ni o zuliya kɔŋko n-daa yɛri li sahakam.
14Di daa nyɛla talahi ni o mali sara buyi dabisili kam
n-zaŋ di zaa nyo buɣim.
15 Musa n-daa booi kpam din be kasi bahi Aduna zuɣu ni
n-leeg’ o maligumaana.
Ka di nyɛ alikauli din ku yiɣisi
Aduna min’ o zuliya sani sahakam
ni bɛna n-yɛn tumdi maligumaaniba tuma tiri Naawuni,
ka zaŋd’ o yuli niŋd’ alibarika niŋdi niriba ni.
16Ŋuna n-daa piig’ o niriba sunsuuni
ni o maani sara tiri ŋun’ ti Duuma,
ka tuɣindi tulaale zim din nyom viɛla ni di nyɛ binshɛli din teeri Naawuni,
ka maani sara bɛ daalahichi zuɣu.
17O ni daa zaŋ zaligu shɛŋa ti o la puuni,
o daa ti o yiko mini zaligu shɛŋa din pahi ni o kariti saria,
ka wuhiri Yaakubu zuliya o zaligu maa.
18 Ninvuɣ’ zimba daa lo o nia biɛɣu,
ka zab’ o nyuli tiŋgban’ nɛli ni.
Bɛna nyɛ: Datan mini Abiram ni Kɔra
ni bɛ nyaandoliba bɛn daa je suli n-yiɣisi bɛ suhuri bah’ o zuɣu la.
19Ka Yawe daa nya li ka di bi niŋ o nyaɣisim,
ka o daa chɛ ka bɛ bahi yoli o suhuyiɣisili pam puuni.
O daa tumla alahiziba
n-chɛ ka buɣim niɛm di ba.
20O daa lan ti Aduna jilima pahi
ka ti o tarili;
o daa zaŋ bindiri’ daŋda puuni zaɣ’ viɛla ti o,
ka zaŋ bindiri’ daŋda maa mali bɔrɔbɔro pam.
21Dama bɛ daa dirila Yawe sara maligu binshɛŋa
o ni daa zaŋ ti o min’ o zuliya la.
22 Amaa niriba tiŋgbana taribu ni, o daa ka tarili.
O daa ka tiŋgbani niriba maa sunsuuni;
dama Yawe maŋmaŋ’ n-daa nyɛ o tarili.
23 Finɛhas ŋun daa nyɛ Ɛliɛza bia la daa nyɛla bɛ ni tibigi so pah’ ata.
Dama o daa nyɛla ŋun niŋ nimmoo zaŋ chaŋ Yawe zɔbo polo.
Niriba ni daa lɛbi bɛ nyaaŋa biri saha shɛl’ la,
o daa nyɛla ŋun niŋ suhukpeeni ʒe dɛde,
ka daa mali alahichi sanyoo sara ti Izraɛlnima.
24Dinzuɣu ka Naawuni daa lo o zɔsimdi alikauli
ni o nyɛ ŋun su o luɣ’ kasi shee min’ o niriba,
ka o min’ o zuliya su
maligumaaniba zuɣulaantali tuma sahakam.
25Naawuni ni daa lo Jɛsi ŋun daa yi
Juda zuliya ni na bia Dauda alikauli
ni o bidibisi n-kul yɛn diri nam maa ka tiri tab’ shɛm maa,
lala ka di daa ʒiɛya ni Aduna gba fali kul nyɛ o zuliya kɔŋko dini.
26Ka pumpɔŋɔ paɣimi Yawe
ŋun ti a ŋun’ Yawe jilima ŋɔ.
Yawe tim’ a yɛm ka a doli
yɛlimaŋli soli n-kariti o niriba maa saria,
din ni chɛ ka niriba maa tɔŋbu ku faai ka chɛ ba,
ka bɛ kul ni mali jilima bɛ ʒiɛmani kam ni.",https://www.bible.com/bible/2264/SIR.45.DBWDB
SIRAKI 46,"Jɔshua mini Kalɛb
1 Jɔshua ŋun daa nyɛ Nan bia la daa nyɛla tɔbutuhiri’ biiŋa,
ka nyɛ ŋun daa zani Musa zaani anabitali tuma ni.
O daa bemi kaman o yuli gbinni ni daa nyɛ shɛm.
O daa nyɛla Naawuni ninvuɣ’ gahinda tiligir’ titali
ŋun daa bɔhi bɛ dimnim’ bɛn daa yiɣisi wuɣili bɛ zuɣu la biɛri,
ka deei Izraɛlnim’ tiŋgbɔŋ ti ba.
2O daa nya jilima pam sahashɛli o ni daa ti kpuɣ’ o nuhi zuɣusaa
n-gahir’ o takɔbi ni o chaŋ ti liri fɔntiŋ’ kara!
3Ŋuni n-daa naan tooi zan’ o tooni?
Dama o daa tuhirila ti Duuma tɔbu.
4Pa ŋuna n-daa chɛ ka wuntaŋ’ kpalim zani luɣ’ yini
hal ka di dabisili yuusim ti saɣi daba ayi la?
5O daa kuhi boli Zallakudura Naa ŋun nyɛ kpiɔŋlan’ ŋɔ
saha shɛli o dimnim’ ni daa dihir’ o na luɣilikam la,
ka ti Duuma ŋun galisi ŋɔ daa deeg’ o suhigu,
ka chɛ ka sakuɣ’ kara din mali yiko pam luna.
6O daa chɛ ka o zuliya maa tuhi tɔbu maa pam,
ka bɛ ku bɛ dimnim’ maa zolɔŋni,
ka zuliya kam daa baŋ ni Jɔshua mali kpiɔŋ,
ka baŋ ni Yawe tooni ka o be n-tuhiri maa.
Dama o daa nyɛla wuntizɔra ŋun doli kpiɔŋlan’ Naa.
7 Jɔshua daa nyɛla ŋun kul ʒe yim Musa ʒiɛman’ ni;
o mini Kalɛb ŋun daa nyɛ Jɛfune bia la.
Bɛ daa zaɣisi salo ni bɔri shɛli,
ka yihi ba alahichi tumbu ni,
ka chɛ ka bɛ ninvuɣ’ biɛri chɛ bɛ kparima ni ŋumbu.
8Niriba ayi ŋɔ kɔŋko n-nyɛ bɛn daa tiligi Izraɛlnim’
ninvuɣ’ tuhi’ kɔbisiyɔbu la puuni,
ka nyɛ bɛn daa zaŋ niriba maa chaŋ ka bɛ ti kpe tiŋgbɔŋ maa ni,
din nyɛ tiŋgban’ shɛli din mali bihim mini shiri pam la.
9Ti Duuma daa ti Kalɛb yaa,
ka di be o kɔbili ni hal ni o ninkurilim ni,
ka di zuɣu chɛ ka o daa chaŋ zoya tinsi ni
ka o bihi ti ŋme n-deei li leei bɛ tiŋgbɔŋ.
10Ka dimbɔŋɔ daa chɛ ka Izraɛlnim’ zaa nya
ti Duuma dolibu ni nyɛ din viɛli shɛm.
Zuɣulaannima
11 Zuɣulaannim’ bɛn gba yuya boli,
ka bɛ suhuri bi kpe buɣijɛmbo ni,
ka bi ŋmaligi ka chɛ ti Duuma
yɛla teebu la mal’ alibarika.
12Naawuni chɛ ka nyɛvili palli yi bɛ kɔba ni na bɛ ni do luɣ’ shɛli,
ka lan chɛ ka ti ni tiri shɛb’ jilima ŋɔ yuya
na kul be bɛ bihi biɛhigu ni.
13 Ti Duuma daa yuri Samuɛl,
o ni daa nyɛ ti Duuma daanabi la zuɣu, ka o daa zali nam,
ka dihi niriba nam ka bɛ su o niriba maa.
14O daa doli ti Duuma zaligu soli kariti niriba saria,
ka ti Duuma daa guli Yaakubu zuliya maa.
15O ʒiɛyimtali zuɣu daa chɛ ka niriba baŋ ni o nyɛla anabi,
ka o yɛligu daa chɛ ka niriba baŋ ni o nyɛla anabi so di ni simdi ni bɛ niŋ naani.
16O dimnim’ daa ti mii taɣ’ o luɣilikam,
ka o daa suhi ti Duuma ŋun nyɛ kpiɔŋlan’ ŋɔ,
ka daa gbaai piɛbil’ mɔɣirigu mali sara.
17Di saha ka ti Duuma daa chɛ ka o tahigu yi alizanda ni na
n-chɛ ka niriba wum o kukoli din mali kpiɔŋ maa vuri.
18O daa nyaŋ bɛ dimnim’ zuɣulaannima mini Filistia nanim’ zaa.
19Pɔi ka Samuɛl daa naanyi ti gbihi o gom din ka bahigu,
o daa di shɛhira ti Duuma min’ o ni daa pii na’ so la tooni yɛli,
“N daa ʒi n-fa so nɛma
bee so namda gba.”
Ka so daa bi wuhi ni o mali taali.
20Hal o ni daa faai siɣi maa nyaaŋa,
o daa tɔɣis’ anabitali yɛtɔɣa
wuhi naa o ni ti yɛn kpi shɛm,
ka daa duh’ o yee tiŋgban’ ni
anabitali yɛtɔɣa puuni ni o kpihim niriba ninvuɣ’ biɛtali taali.",https://www.bible.com/bible/2264/SIR.46.DBWDB
SIRAKI 47,"Neetan
1 O kalinsi nyaaŋa ka Neetan daa yiɣisi
n-nyɛ anabi Dauda ʒiɛman’ ni.
Dauda
2 Bɛ ni daa yi yihi biŋkpam mali suhudoo sara shɛm la,
lala ka bɛ daa pii Dauda gba Izraɛlnim’ ni.
3O daa diɛmdila gbuɣima kaman bubihi n-nyɛ ba la,
ka diɛmdi jɛŋgbina kaman piɛbihi la.
4Pa o bipolitali saha la ka o daa ku tiyaawumya
n-yih’ o niriba vi ni
n-zaŋ kuɣili niŋ kuɣilɔŋ ni n-vilivili li
ti zaŋ li labi Goliat ŋun nyɛ barinyur’ la luhi ku o?
5Dama o daa suhila ti Duuma ŋun nyɛ Zallakudura Naa ŋɔ,
ka o daa ti o nudirigu kpiɔŋ
ka o ku tɔbutuhir’ biiŋa maa,
ka daa duh’ o niriba yiko.
6Ka bɛ daa ti o jilima pam, o ni daa nyaŋ ninvuɣ’ tuhi’ piapia shɛb’ la zuɣu,
ka paɣ’ o ti Duuma ni daa niŋ alibarika shɛli niŋ bɛ ni
saha shɛli o ni daa zaŋ nam zuɣupiligu din mali jilima ti o la zuɣu.
7O daa kpihim o dimnim’ birili luɣilikam zaa,
ka daa kpihim Filistianim’ bɛn daa nyɛ o dimnim’ la birili.
O daa nyaŋ bɛ yiko zaa zaŋ kana ti ʒiɛmani ŋɔ ni.
8O ni daa niŋ shɛlikam puuni, o daa paɣi Naawuni
ŋun be kasi ka nyɛ Zallakudura Naa ŋɔ, ka kahigir’ o jilima wuhira.
O daa yuri ŋun nam o maa,
ka daa yili yila paɣ’ o ni o suhu zaa.
9O daa bo yiliyiiniba zali sara maligu bimbini gbini
ni bɛ zaŋ bɛ kukoya yiini yil’ nyaɣisa.
10O daa chɛ ka churi puhibu mali jilima,
ka zali di puhibu saha yuuni puuni zaa,
ka bɛ daa paɣiri Naawuni yuli din be kasi ŋɔ,
ka Naawuni jɛmbu duu kul ŋuhir’ asibaasi.
11Ti Duuma daa chɛ Dauda taali,
ka ti o yiko din ku naai.
O daa zaŋ nam mini nam ʒiishee
din mali jilima lo o alikauli Izraɛl tiŋgbɔŋ ni.
Sulemaana
12O kalinsi nyaaŋa ka o bia ŋun nyɛ yɛndana daa yiɣisi zani,
o daa beni ka gadama kani o ba Dauda zuɣu.
13 Sulemaana daa di nam maa la suhudoo ʒiɛman’ ni,
dama Naawuni daa chɛ ka suhudoo beni ti paag’ o tintarisi zaa
din ni chɛ ka o tooi me jɛmbu duu ti o,
ka mali jɛmbu shee din kul beni sahakam.
14Sulemaana, a ni daa nyɛ bipolli saha shɛli, a daa mali yɛm pam.
A baŋsim daa galisimi kaman Nail Mɔɣili kom la.
15A biɛhigu yɛla daa moli gili dunia zaa,
ka a daa ŋahi ŋaha din gbinni zilima m-pali dunia ŋɔ.
16A yuli daa duya chaŋ katiŋa hal ni teeku puuni tiŋgban’ bihi ni,
ka bɛ daa yur’ a pam suhudoo ni daa be a nam sulinsi ni la zuɣu.
17A ni yili yil’ shɛŋa min’ a ŋaha balibu kam
ni a ni daa garigiri niriba bɔhigunim’ shɛm daa niŋ zuliya kam zaa alahiziba.
18 Ti Duuma Naawuni ŋun nyɛ
bɛ ni booni so Izraɛl Naawuni la yuli zuɣu,
a daa laɣisi salima kaman samafuu la,
ka laɣisi anzinfa ka di galisi pam kaman kuɣ’ sabila la.
19 Amaa ka a daa kpuɣi paɣiba pam ni bɛ dooni baɣind’ a,
ka amaŋmaŋ’ niŋgbuŋ tuma daa ti luh’ a.
20A daa gabis’ a jilima,
ka ta a daŋ yuli daɣiri,
ka bo mbusim ti a bihi,
ka bɛ di a chirimbu tuma wahala;
21 dama yi tiŋgbɔŋ maa ni daa pirigi,
ka duŋtaariba nam yi Ifriim zuliya ni na zuɣu.
22 Amaa ti Duuma bi bahir’ o nambɔzɔbo
bee n-chɛ ka o tuma bahiri yoli.
O ku kpihim o ni pii ninvuɣ’ so zuliya birili
bee n-kpihim ninvuɣ’ so ŋun yur’ o zuliya birili.
Dinzuɣu ka o daa chɛ ka Yaakubu zuliya niriba biɛla kpalim,
ka chɛ ka Dauda yiŋ’ yaɣili kpalim.
Rɛhɔbɔam mini Jɛrɔbɔam
23 Sulemaana daa ti faai siɣ’ o yaannim’ sani nyaaŋa,
ka o bidibisi ni yino zan’ o zaani di nam.
O jɛrilim daa yaɣiya, ka o yɛm bi yaɣi lala,
Ŋuna n-daa nyɛ Rɛhɔbɔam ka o zaligunim’ zuɣu chɛ ka niriba taai duŋ.
Di saha ka Nɛbat bia Jɛrɔbɔam daa zaŋ Izraɛl kpɛhi alahichi ni
ka zaŋ Ifriimnim’ bahi alahichi tumbu ni.
24Bɛ daalahichi maa daa zoori pahira
hal ka bɛ ti gbahi ba yi bɛ tiŋgbɔŋ maa ni.
25Dama bɛ daa kul dolila ninvuɣ’ biɛtali tuma balibu soli,
hal ka biɛri bɔhibu ti lu bɛ zuɣu.",https://www.bible.com/bible/2264/SIR.47.DBWDB
SIRAKI 48,"Ilaija
1 Di saha ka Ilaija ŋun daa nyɛ anabi ŋun be kaman buɣim la daa yi palo,
ka o yɛligu ŋmani buɣim mokpalli.
2O daa chɛ ka kum lu niriba zuɣu,
ka o nia ni daa nyɛ shɛm zuɣu chɛ ka niriba maa kalinli filim.
3O daa zaŋla ti Duuma yɛligu yɛli ka saa bi mi,
ka daa lan chɛ ka buɣim yi zuɣusaa luna siɣimsiɣim buta.
4Ilaija, a daa mali jilima pam a daalahiziba tuma tumbu ni,
ka ŋun’ jilima n-daa lee paag’ a jilima?
5A daa zaŋ Zallakudura Naa yɛligu n-neei kpim’ kum ni
n- yih’ o kpiimba biɛhigu shee na.
6A daa chɛ ka nanim’ kpi,
ka chɛ ka yuyanim’ kpi bɛ barigu ni.
7Naawuni daa kpahi a zuɣu ni Sinai Zoli gbini,
ka wuhi o ni lo ni o darigi o dimnim’ tibili shɛm.
8A daa pii naa zali ni o tum tibidarigibo maa tuma,
ka piig’ anabi zal’ a zaani.
9Pɔhimʒiɛpiliŋga mini yuri ni vɔri chɛchɛbun’ shɛli din mali buɣim
daa kpuɣ’ a du zuɣusaa.
10Di sabiya wuhi ni bɛ ni zali ni a ti yi palo saha shɛli yi ti paai,
a ni daŋ maai Naawuni suhu ka o suhu ku yiɣisi pam o sujee puuni,
ka a zaŋ bihi laamba mini bɛ bihi noya naai taba,
ka zaŋ Yaakubu zuliyanim’ labisi bɛ zaashee.
11Ninvuɣ’ shɛb’ bɛn daa nya a kandina
ka zaŋ a yurilim mali bɛmaŋa mali alibarika.
Dama ti gba ni ti be.
Ilaisha
12 Ilaija ni daa kpe pɔhimʒiɛpiliŋga ni saha shɛl’ la,
o shia daa kpe Ilaisha ni.
O daa wuhi shihira min’ alahiziba tuun’ kara
siɣimsiɣim buyi zuɣu o noli yɛtɔɣa ni.
Ka o biɛhigu ni zaa o daa na’ ʒi n-zo zuɣulaan’ so dabiɛm,
ka so mi daa na ʒi n-kpɛh’ o dabiɛm.
13 Shɛli daa bi kpɛm’ nyaŋ o,
ka o ni daa ti kpi, o niŋgbuŋ daa tɔɣisi anabitali yɛtɔɣa.
14O ni daa be o nyɛvili ni o daa tum alahiziba tuma,
o kum puuni gba, o tuma daa mal’ alahiziba.
15 Amaa dimbɔŋɔnim’ zaa yoli, niriba daa bi niŋ tuuba
bee n-chɛ bɛ daalahichi tuma
hal ti paai saha shɛli bɛ ni daa ti ŋme bɛ tiŋgbɔŋ maa tɔbu ka gbahi ba chaŋ
n-wurim ba kpɛhi dunia luɣ’ shɛlikam zaa la.
Bɛ niriba kalinli daa filimya,
amaa ka bɛ naa kul yirila Dauda zuliya ni na.
16Bɛ shɛb’ daa tumdi din tuhi,
amaa ka bɛn kpalim mi kul tumdila alahichi pahira.
Hɛzɛkia
17 Hɛzɛkia daa me gooni gil’ o tiŋa,
ka gɔŋ kom kpɛhi di puuni;
o daa zaŋla kurimulima chibi tampima ni
n-gbi kɔsoya ka me kɔdoo shɛhi sɔŋ di ni.
18 O ʒiɛman’ ni ka Sɛnachɛrib daa kana ti lir’ o tiŋgbɔŋ;
o daa timla o sapashin’ kpɛm’ na ka chaŋ.
Ka o daa kana ti kpilim o nuu wuhi Ziɔn,
ka nyu bara pam o karimbaani puuni.
19Ka bɛ suhuri daa fuŋ ka bɛ ni sɔhira,
ka bɛ be biɛrim ni kaman paɣ’ puhinim’ bɛn wolisir’ la.
20 Amaa ka bɛ daa duhi bɛ nuhi zuɣusaa
suhi ti Duuma ŋun nyɛ nambɔzɔra ŋɔ.
Ka Ŋuna ŋun be kasi maa daa be alizanda ni ka deei bɛ suhigu yomyom,
ka chɛ ka Aizaia fa ba bahi.
21Ti Duuma daa kana ti lu Asirianim’ zuɣu bɛ sansan’ ni
n-chɛ ka o malaikanim’ kpihim bɛ birili.
22Dama Hɛzɛkia daa tum din tiɣi ti Duuma nini,
ka dol’ o yab’ Dauda soya viɛnyɛliŋga
kaman Anabi Aizaia ŋun daa nyɛ ninvuɣ’ titali,
ka o ʒiinim’ nyabu simdi naani niŋbu la ni daa zal’ o shɛm.
O daa nyɛla ninvuɣ’ titali.
Aizaia
23 Aizaia ʒiɛman’ ni wuntaŋ’ daa labi nyaaŋa,
ka o daa chɛ ka naa nyɛvili pahi.
24O shia din mali anzansi puuni,
o daa tooi nya din ti yɛn niŋ dahin shɛli ha,
ka mahi bɛn daa be Ziɔn fabindi la suhuri.
25O daa kahigi din ti yɛn niŋ dunia naabu saha wuhi,
ka lan kahigi binshɛŋa din be ashilɔni wuhi pɔi ka di ti naanyi niŋ.",https://www.bible.com/bible/2264/SIR.48.DBWDB
SIRAKI 49,"Jɔsia mini Asanza ninvuɣ’ shɛb’ bɛn pahi
1 Jɔsia yuli ŋmanila tulaale maani baŋda
ni gabi tulaale zim shɛŋa viɛnyɛliŋga.
O yɛla teebu nyaɣisimi kaman shiri la sokam nol’ ni,
ka ŋmani wain nyubu chuɣu titali biŋkumda kumsi.
2O daa niŋ din tuhi m-mali niriba biɛhigu zali,
ka wurim bimbiɛ’ shɛŋa din chihiri jɛmbu.
3O daa doli ti Duuma ni o suhu zaa,
ka daa kpaŋsi adiini soli dolibu tuumbiɛri tumbu saha.
4Gbaai yihi Dauda mini Hɛzɛkia ni Jɔsia,
nanim’ bɛn kpalim zaa daa nyɛla alahichi kara nima,
dama bɛ daa zaɣisi Zallakudura Naa zaligu dolibu;
ka Juda nanim’ daa ti naai.
5Bɛ daa zaŋ bɛ yiko ti shɛba,
ka zaŋ bɛ jilima ti tinzunnima,
6 ka bɛ daa niŋ buɣim nyo tiŋ’ kasi la mini Jɛmbu Duu la,
ka chɛ ka di solɔri leei zaɣ’ kuma doya
kaman Jɛrimia ni daa pun yɛli shɛm la.
7Bɛ daa niŋ Jɛrimia fitiina
hal bɛ ni daa wuhi ni so nyɛla anabi pɔi ka bɛ daa naanyi dɔɣ’ o
ni o ti vuɣi bahi, ka wurim, ka saɣim la zaa yoli,
lala ka o daa lan nyɛ ŋun yɛn me n-zali ka sa.
8 Ɛzɛkiɛl nyɛla Naawuni ni daa wuhi so
ka o nya ʒii puuni jilima shɛli din daa be chɛrubinim’ chɛchɛbuŋ lɔɣu zuɣusaa.
9Dama Naawuni daa lan yɛli Ayuba
ŋun daa doli yɛlimaŋli soya zaa la yɛla.
10Naawuni chɛ ka Anabinim’ Pinaayi ŋɔ kɔba
lan niŋ nyɛvili palli bɛ ni do luɣ’ shɛli maa,
dama bɛ daa maai Yaakubu zuliya niriba suhuri
ka tiligi ba ni tahima din mali naani niŋbu.
11 Wula ka ti lee yɛn tibigi Zɛrubabɛl?
O daa ŋmanila nintu’ shɛli din piri nudirigu ni ka bɛ mal’ li dihiri gbana zuɣu la.
12 Lala n-daa nyɛ Jɔzadak bia Jɛshua gba.
Bɛ ʒiɛmana ni bɛ daa me ti Duuma jɛmbu duu
ka mal’ li ka di be kasi
ka nyɛ din jilima daa kul yɛn beni sahakam.
13 Nɛhimia yɛla teebu gba mali jiri.
O daa labi mali me Jɛrusalɛm goma zali,
ka niŋ dunɔdaya yɔriti mini kurimulima niŋ li,
ka daa lan mali me ti yiya din daa wurim la zali.
14Niriba biɛla ka bɛ daa nam niŋ dunia ŋɔ ni ka bɛ be kaman Inok,
dama bɛ daa kpuɣ’ o du zuɣusaa.
15Bɛ mi na bi dɔɣi so ka o ŋmani Yisifu,
dama hal bɛ daa malila o kɔba sɔŋ.
16Shɛm mini Sɛf ni Ɛnɔsh nyɛla bɛ ni daa tibigi shɛba,
amaa Adam jilima n-lee gari vuhirigu kam dini.",https://www.bible.com/bible/2264/SIR.49.DBWDB
SIRAKI 50,"Onias bia Simɔn
1Onias bia Simɔn daa nyɛla o mabihi toondana,
ka lan nyɛ maligumaaniba zuɣulaan’ so o niriba ni mali nyuri bara.
Ŋuna n-daa lab’ mali Naawuni jɛmbu duu
ka kpaŋsi li zal’ la.
2O daa sɔŋ di tanzaa ni bɛ me goon’ wɔɣila ayi din du pam
gili Naawuni jɛmbu duu maa.
3O ʒiɛman’ ni ka bɛ daa gbi kɔbiliga,
ka niŋ li ka di be kaman daanya kɔniŋdi bini.
4O daa niŋ nia ni o gu o niriba ka chɛ barina,
ka daa me goondaa din mali yaa gili tiŋ’ maa
din ni chɛ ka niriba ku tooi kana ti teei gil’ li kpe di ni.
5O ni daa yi pateesa duu la ni na ka niriba gil’ o niŋ sunsuuni la,
o jilima daa yaɣiya.
6O daa ŋmanila biɛŋmariga ŋun ne sagbana ni,
ka ŋmani goli muni ni ne shɛm chuɣu puhibu saha la;
7ka ŋmani wuntaŋ’ ni yi neei bahi Zallakudura Naa jɛmbu duu zuɣu na shɛm la,
ka lan ŋmani sagani ni yi booi sagbana ni ni jilima shɛm la.
8O daa lan ŋmanila siɣili saha tiwal’ daŋda tipum,
ka ŋmani paɣiviɛligakushihikom din ʒe m-baɣi kɔbilinini kom,
ka lan ŋmani Lɛbanɔn tihi din puhiri va’ pala siɣili saha.
9O daa lan ŋmanila tulaale zim din diri buɣim di laa ni,
ka ŋmani bɛ ni zaŋ matarika ŋme salima mali pipi’ shɛli
ka kuɣ’ viɛla balibu kam be di ni.
10O daa lan ŋmanila olivi tia din wali gbilim,
ka ŋmani sipirɛs tia din wɔɣa hal ti tɔri sagbana la.
11Simɔn ni daa ti zaŋ o jilima binyɛrigu la ye,
ka kpe m-be binyɛra din mali jilima ni
saha shɛli o ni daa du sara maligu bimbini kasi la zuɣu,
o daa chɛ ka jɛmbu duu dundɔŋ maa mali jilima pam.
12O ni daa deeg’ o tarili maligumaaniba nuu ni saha shɛli,
o ni daa ʒe sara maligu bimbini daaŋa gbini
ka o mabihi ʒe n-gil’ o kaman mɔri din mali pum la,
o daa ŋmanila Lɛbanɔn sida ti’ pol’ shɛli
abie tihi ni ʒe n-gili.
13Ka Aduna bidibisi la zaa daa be bɛ jilima nɛma ni
n-gbibi ti Duuma pina bɛ nuhi ni
Izraɛlnim’ zaa tooni.
14O ni daa naai sara maligu bimbini maa gbini tuma,
ka malimali pina maa ti Zallakudura Naa ŋun nyɛ Kpiɔŋlan’ Naa ŋɔ,
15o daa teela o nuu kpuɣi pipia
m-booi wain tiwala kom din nyɛ binnyura sara maligu la
n kpaai li sɔŋ bimbini maa gbini,
ka di ʒiɛɣu maa daa tiɣi Zallakudura Naa ŋun nyɛ binshɛɣukam naa ŋɔ nini.
16Di saha ka Aduna bidibisi maa daa duhi bɛ yee,
ka piɛbi bɛ kikahi din nyɛ bɛ ni zaŋ matarika ŋme m-mali shɛŋa la.
Bɛ daa yo vuri pam ni di teei ba Zallakudura Naa tooni.
17Di saha ka niriba maa zaa daa dɔni yomyom
n-zaŋ bɛ nina kpa tiŋa
n-jɛmdi bɛ Duuma
ŋun nyɛ Kpiɔŋlana, ka nyɛ Zallakudura Naa ŋun nyɛ Naawuni ŋɔ.
18Di saha ka yiliyiiniba daa yiini yila pampam
paɣiri Naawuni ni kukoli viɛla.
19Ka ti Duuma Zallakudura Naa niriba maa daa suhiri
ŋun’ ŋun nyɛ nambɔzɔra ŋɔ hal ti paai bɛ jɛma maa
mini bɛ ni niŋdi shɛli maa naabu saha.
20 Di saha ka Simɔn daa siɣina ka kpuɣ’ o nuhi zuɣusaa
tiri Izraɛlnim’ zaa polo
ni o suhi ti Duuma daalibarika niŋ bɛ ni;
ka ti o yuli jilima.
21Ka niriba maa daa lan silim tiŋ’ pahi buyi n-jɛm’ o,
ka deei alibarika ŋun’ Zallakudura Naa sani.
Alibarika niŋbu suhigu
22Pumpɔŋɔ, paɣimiya binshɛɣukam zaa Naawuni
ŋun tum alahiziba tuun’ kara luɣ’ shɛlikam zaa ŋɔ.
Ŋuna n-lihiri ti ka ti zoora ti dɔɣibu saha,
ka niŋdi ti kaman o nambɔzɔbo ni nyɛ shɛm.
23O tim’ ti suhupiɛlli,
ka chɛ ka ti mali suhudoo ti ʒiɛmani ŋɔ ni Izraɛl
kaman di ni daa bɛ shɛm kurimbuni la.
24O kul zom’ ti nambɔɣu
ka tiligi ti ti ʒiɛmani ŋɔ ni.
25Zuliya ayi ka n suhu je pam,
ka bɛn pah’ ata maa bɛn’ pala zuliya gba.
26Bɛna n-nyɛ bɛn be Sɛir mini Filistianima
ni jɛra bɛn be Shɛkɛm la.
27Wuhibu mini yɛla gbinni baŋbu ni baŋsim
ka n zaŋ sabi litaafi ŋɔ.
Mani Yisa ŋun nyɛ Siraki ŋun yi Jɛrusalɛm na la bia ni Ɛliɛza yaaŋa la
n-zaŋ n yɛm sabi ŋɔ.
28Bɛnkam zaŋ bɛ zaɣa niŋ yɛla ŋɔ ni mal’ alibarika,
ka bɛnkam zaŋ li niŋ bɛ suhuri ni leei yɛnnima.
29Dama bɛ yi zaŋ li tum tuma bɛ yaa ni saɣi shɛlikam,
dama ti Duuma zɔbu n-nyɛ bɛ soli.",https://www.bible.com/bible/2264/SIR.50.DBWDB
SIRAKI 51,"Wumpaɣibo yilli
1N Duuma ni n Naa, M puhir’ a,
N Naawuni ŋun nyɛ n tiligira ŋɔ, m paɣir’ a.
M puhir’ a yuli,
2dama nyini n-nyɛ n gula ni n sɔŋda.
A yihi ma kum ni,
ka yihi ma nyaanzuriba ni zaŋ bɛ zilima bari ma tɔn shɛl’ ni,
ka yihi ma ʒiŋmariba noya ni.
A tiligi ma ʒiŋmariba nuu ni.
N dimnim’ ninni,
nyini n-nyɛ n sɔŋda, 3ka tiligi ma
a nambɔzɔbo min’ a yuli din galisi ŋɔ zuɣu,
ka tiligi ma bɛn dimdi bɛ nyina bɔri ni bɛ ku ma nuu ni.
A tiligi ma bɛn bɔri ni bɛ di n nyɛvili nuu ni,
ka yihi ma muɣisigu pam din mali ma ni;
4ka yihi ma buɣim nyɔhi ni.
A yihi ma buɣim shɛli n ni bi mali puuni;
5ka yihi ma kpiimba biɛhigu shee bɔɣ’ zilinli puuni
mini zilima din bi viɛla ni ʒiri yɛtɔɣa ni,
6ka yihi ma ninvuɣ’ biɛri ni mali nyaanzubo yɛtɔɣ’ shɛŋa yɛri naa ni.
N shia vu m-mirila kum,
ka n nyɛvili be kpiimba biɛhigu shee din be tiŋgban’ ni ŋɔ naŋgbaŋgbiriŋ.
7Bɛ gili ma niŋla sunsuuni luɣilikam,
ka so kani ŋun ni sɔŋ ma;
ka m bo ninsal’ sɔŋsim,
ka bi nya.
8N Duuma, di saha ka n daa teeg’ a nambɔzɔbo yɛla,
ka teeg’ a nirilim niŋbu din yi kurimbuni ha na la yɛla.
Dama a tiligiri ninvuɣ’ shɛb’ bɛn guhir’ a,
ka tiligiri ba bɛ dimnim’ nuu ni.
9Ka n daa chɛ ka n suhigu yi dunia ŋɔ ni ka a sanna,
ka n suh’ a ni a tiligi ma kum ni.
10N daa kuhiya yɛli, “N Duuma, a nyɛla m ba.
Di chɛ ma bahi m muɣisigu nyabu saha,
n yi ti lan ka sɔŋsim din ni nyaŋ karimbaannima.
11N kul ni paɣir’ a yuli sahakam,
ka yiini wumpaɣibo yila.”
A daa deei n suhigu,
12Dama a daa tiligi ma kum barina ni,
ka fa ma bahi muɣisigu nyabu saha.
Daliri ŋɔ zuɣu n kul ni puhir’ a ka paɣir’ a,
ka kul ni paɣiri n Duuma yuli.
[Puhimiya Yawe, dama o viɛla,]
[dama o nambɔzɔbo kul benila sahakam.]
[Puhimiya Naawuni ŋun simdi paɣibu ŋɔ,]
[dama o nambɔzɔbo kul benila sahakam,]
[Puhimiya ŋun nyɛ Izraɛlnim’ gula ŋɔ,]
[dama o nambɔzɔbo kul benila sahakam.]
[Puhimiya ŋun nam binshɛɣukam zaa ŋɔ,]
[dama o nambɔzɔbo kul benila sahakam.]
[Puhimiya ŋun nyɛ Izraɛlnim’ tiligira ŋɔ,]
[dama o nambɔzɔbo kul benila sahakam.]
[Puhimiya ŋun laɣim Izraɛlnim’ bɛn wurim kpe yɔɣu la na,]
[dama o nambɔzɔbo kul benila sahakam.]
[Puhimiya ŋun labi me o tiŋa min’ o jɛmbu shee zali la,]
[dama o nambɔzɔbo kul benila sahakam.]
[Puhimiya ŋun chɛ ka yiligu puhi yi Dauda zuliya ni na la,]
[dama o nambɔzɔbo kul benila sahakam.]
[Puhimiya ŋun pii Zadok zuliya leei maligumaaniba ŋɔ,]
[dama o nambɔzɔbo kul benila sahakam.]
[Puhimiya ŋun nyɛ Ibrahimma nyɔtaɣirigu ŋɔ,]
[dama o nambɔzɔbo kul benila sahakam.]
[Puhimiya ŋun nyɛ Yisahaku tampiŋ ŋɔ,]
[dama o nambɔzɔbo kul benila sahakam.]
[Puhimiya ŋun nyɛ Yaakubu kpiɔŋlana ŋɔ,]
[dama o nambɔzɔbo kul benila sahakam.]
[Puhimiya ŋun’ ŋun pii Ziɔn ŋɔ,]
[dama o nambɔzɔbo kul benila sahakam.]
[Puhimiya Na’ so ŋun nyɛ nanim’ zaa naa ŋɔ,]
[dama o nambɔzɔbo kul benila sahakam.]
[O chɛ ka yiligu bili ti o niriba.]
[Puhimiya bɛn zaa ʒe o yim la.]
[Puhimiya Izraɛlnim’ bɛn nyɛ ninvuɣ’ shɛb’ bɛn mir’ o la,]
[Paɣimiya Yawe!]
Yɛm ni tɔɣisi yɛtɔɣ’ shɛli zaŋ chaŋ dimaŋmaŋ’ polo
13N ni daa nyɛ bipolli saha shɛli pɔi ka n naanyi piligi n gɔrim,
n daa yila palo suhi Naawuni yɛm.
14N daa chaŋla Naawuni jɛmbu duu nti suhi yɛm maa,
n kul ni bɔr’ o hal ni n nyɛvili tariga.
15M bipolitali saha hal ti paai n ninkurilim saha,
yɛm n-kul nyɛ n ni yuri so.
N kul dolila o soli viɛnyɛliŋga m bipolitali saha zaa.
16N daa gbilisi tibili biɛla n-deeg’ o,
ka nya wuhibu pam. 17N tɔŋya pam o zuɣu;
n ni zaŋ jilima ti ŋun tiri yɛm.
18N loya ni m bela yɛm biɛhigu,
ka niŋ nia ni n tum din viɛla,
ka n ku yoli tim.
19N suhu daa yiɣisi yɛm zuɣu.
N daa be tibi n ni niŋdi shɛlikam zaa puuni m biɛhigu ni.
N daa kpuɣi n nuhi zuɣusaa,
ka di niŋ ma yoli n yɛm pooli zuɣu.
20n daa zaŋ n suhu niŋ o ni,
ka daa nya o biɛhigu din tuhi puuni.
N ni daa tuui nya yɛm hal ni pɔŋɔ, n yɛm pahimi,
ka n kul ku kɔŋ o.
21N daa niŋla nimmoo ni n nya o;
dinzuɣu ka n nya di laara pam.
22Ti Duuma daa ti ma zilinli kaman laara,
ka n ni zaŋ li paɣ’ o.
23Yinim’ bɛn zaa bi nya wuhibu, kamiya n sanna
nti bɔhim n kariŋ zɔŋ ni.
24Bɔzuɣu ka yi yɛli ni yi bela ʒilinsi ni,
ka bɔzuɣu ka yi chɛ ka di kɔnyuri mali ya?
25N yaai n noli yɛli,
bomiya yɛm, ka di yo shɛli di zuɣu.
26Zaŋmiya yi nyiŋgoya niŋ o naɣikɔra dapua lɔŋni,
ka chɛliya ka yi suhuri gbaai wuhibu;
yi min’ li shee bi wɔɣa.
27Chɛliya ka yimaŋmaŋ’ nini nya ni n ni tum shɛli nyɛla biɛla,
ka bo suhudoo pam ti mmaŋa.
28Wummiya n wuhibu maa biɛla,
ka nya anzinfa mini salima n zuɣu.
29Maliya suhupiɛlli Naawuni nambɔzɔbo zuɣu,
ka miriya ka yi zɔri vi ni yi paɣ’ o.
30Tummiya yi tuma di tumbu saha,
ka ŋun’ Naawuni maŋmaŋ’ saha yi ti paai, o ni tin ya yi laara.",https://www.bible.com/bible/2264/SIR.51.DBWDB
AIZAIA PILIGU,"PILIGU
Anabi tital’ so ŋun daa be Jɛrusalɛm yuun’ kɔbisiyopɔin ni pihinu saha pɔi ka bɛ naanyi dɔɣi Masia la yuli ka bɛ daa zaŋ boli litaafi ŋɔ Aizaia maa. Litaafi ŋɔ ni tooi pirigi ʒiibuta: 1) Suura 1-39 wuhirila Asirianim’ bɛn daa mali kpiɔŋ pam la ni daa kpɛhi Judanim’ bɛn daa su nudirigu polo nam la dabiɛm saha shɛl’ la yɛla. Aizaia daa nyaya ka dabiɛm kpɛhibu ŋɔ bi yila Asirianim’ ni mali kpiɔŋ maa ni na, amaa di daa yila Judanim’ ni daa tum alahichi shɛli mini bɛ ni daa zaɣisi Naawuni noli ni bɛ ni daa bi niŋ o naani la ni na. Anab’ maa ni daa tɔɣisi yɛtɔɣ’ kpeen’ shɛŋa min’ o ni daa niŋ shɛm puuni, o daa yɛli zuɣulaannim’ mini niriba maa ni bɛ doli wuntia mini yɛlimaŋli soli. O daa kpahi bɛ zuɣu ni yɛli ni bɛ yi zaɣisi wumbu, saɣiŋgu ni mbusim n-yɛn paai ba. Aizaia daa lan yɛli ba Dauda zuliya ni ninvuɣ’ so ŋun ti yɛn yiɣisi n-nyɛ na’ titali ŋun ni tahi suhudoo na dunia ni yɛla. 2) Suura 40-55 daa sabila saha shɛli Judanim’ pam ni daa be Babilɔn tiŋgbɔŋ ni dabitim ni n-nyari nahiŋgu ka ka tahima la. Anab’ maa daa yɛliya ni Naawuni yɛn yihila o niriba maa dabitim maa ni n-zaŋ ba kulisi bɛ ya Jɛrusalɛm nti chɛ ka bɛ piligi biɛhigu palli yaha. Suuranim’ ŋɔ puuni yɛlikpani nyɛla ni Naawuni n-nyɛ kurimbuni ha Duuma, ka o ni lo nia shɛŋa ti o niriba maa shɛli n-nyɛ ni o chɛ ka bɛ chaŋ gili zuliya kam zaa ni, ka di chɛ ka bɛ nya alibarika Izraɛlnim’ zuɣu. Luɣ’ shɛŋa din yɛli, “Naawuni dabili” yɛla nyɛla bɛ ni mi yɛl’ shɛŋa yɛla viɛnyɛliŋga Naawuni Kundi kurili ni. 3) Suura 56-66 puuni sabbu nyɛla yɛtɔɣ’ shɛŋa bɛ ni daa zaŋ tɔɣisi ninvuɣ’ shɛb’ bɛn daa lab’ Jɛrusalɛm na ka bɔri ni bɛ baŋ ni Naawuni nyɛla ŋun ni pal’ o ni daa lo bɛ zuliya maa alikauli shɛŋa la. Ka din daa kpa talahi nyɛla bɛ doli wuntia soli mini yɛlimaŋli soli ka gbib’ Vuhim Dabisili gba mini sara maligu ni wunsuhigu. Yɛtɔɣ’ shɛŋa din be suurili 61.1-2 puuni nyɛla yɛlikpani. Yisa daa zaŋ di puuni yɛtɔɣa maa n-yɛl’ o piibu yɛla o tuma piligu ni.
Din be litaafi ŋɔ puuni
Zuɣu ni kpahibu mini alikaulinim’ lɔbu 1.1—12.6
Zuliyanim’ tibidarigibo 13.1—23.18
Naawuni ni yɛn kari dunianim’ saria shɛm 24.1—27.13
Zuɣu ni kpahibu shɛŋa din pahi mini alikaulinim’ lɔbu 28.1—35.10
Juda Naa Hɛzɛkia mini Asirianima 36.1—39.8
Alikauli mini tahima yɛtɔɣa 40.1—55.13
Zuɣu ni kpahibu mini alikaulinima 56.1—66.24",https://www.bible.com/bible/2264/ISA.INTRO1.DBWDB
AIZAIA 1,"1 Amɔz bia Aizaia ni daa nya ʒii shɛŋa zaŋ chaŋ Judanim’ mini Jɛrusalɛmnim’ polo shɛm m-bɔŋɔ: Uzia mini Jɔtam ni Ahaz ni Hɛzɛkia bɛn daa nyɛ Juda nanim’ la ʒiɛman’ ni n-daa bala.
Naawuni galim’ o niriba
2Zuɣusaa, wumma, tiŋgbani, wumma!
Yawɛ yɛliya:
“N ni wumsi bi’ shɛb’
zaɣisi ma.
3Niɣi mi bɛ lana,
ka bunsi mi bɛ lan’ ni dihiri ba luɣ’ shɛli.
Amaa Izraɛlnim’ bi mi lala,
n niriba maa bi baŋ.”
4Zuliya shɛb’ bɛn nyɛ alahichinim’ ŋɔ,
yi nyɛla tuumbiɛri taali ni ʒi shɛb’ zuɣu.
Yi nyɛla bi’ shɛb’
bɛn tumdi tuumbiɛri.
Yi nyɛla bɛn zaɣisi Yawɛ ŋun nyɛ Izraɛlnim’ Naawuni
ŋun be kasi ŋɔ,
ka lɛb’ yi nyaaŋa bir’ o!
5Bɔzuɣu ka yi kul zaɣisir’ o?
Yi bɔrila tibidarigibo din galisi?
Izraɛlnima, yi zuɣuri zaa malila dansi,
ka yi suhuri mini yi tɛha ka alaafee.
6Yi zuɣuri ni zaŋ ti siɣi yi naba ni
zaa ka alaafee.
Amaa dansi mini yuma
din kabiri ʒim m-beni;
di bi paɣi bee m-pɔbi,
kpam mi bi niŋ bɔbili li ka di maha.
7Buɣim di yi tinsi,
ka yi tiŋgbɔŋ nyɛ zaɣ’ nɛli.
Tinzunnim’ fa yi tiŋgbɔŋ n-saɣim li yi ninni,
ka di kpalimla zaɣ’ nɛli.
8Ka Ziɔn bipuɣiŋga ŋun be o ko la
bemi kaman tihi puu ni suɣili
bee puu ni sampaa la;
ka be kaman be ni teei gili tin’ shɛli.
9 Yawɛ ŋun nyɛ Tɔbbihi Naa ŋɔ yi di daa bi chɛ ka shɛb’ tiligi, ti tiŋ’ maa naan’ bemi kaman Sɔdom mini Gomɔra.
10Sɔdom nanima,
“Wummiya Yawɛ yɛligu!
Gomɔranima, wummiya
Naawuni ni wuhiri ya shɛli!”
11 Yawɛ yɛliya,
“Yi sara maligu gbaliŋ la pa shɛli n sani.
Yi ni zaŋdi piɛla’ bihi shɛb’
mini biŋkɔb’ suma kpa’ shɛli yi ni zaŋdi nyɔri buɣim maani sara la,
n nyee nyɔni li.
N kɔre ka naɣilahi mini piɛla’ bihi ni buhi ʒim ni.
12Yi yi ka n tooni na ni yi ti jɛm ma,
ŋuni n-lee yɛli ya ni yi zaŋ biŋkɔbiri maa na?
Ŋuni n-lee puhi ya ni yi be
n jɛmbu duu n-nɔri ginda?
13Yi ni zaŋdi yi pin’ shɛŋa na maa ka buchi. Chɛliya li zaŋbuna.
Yi tulaale zim nyɛla zaɣ’ biɛɣu n sani.
Yi goli palli churi puhibu mini vuhim dabisa ni yi ni booni laɣiŋgu shɛŋa puuni,
n je alahichi ni be yi jɛmbu laɣiŋgu shɛŋa ni.
14N suhu je yi goli pala churi
mini yi ni zali chu’ shɛŋa puhibu la.
Di leela ʒitibisili n sani,
di ʒibu wum ma pam.
15“Yi yi kpuɣi yi nuhi zuɣusaa n-suhi ma, hal yi yi suhi ma kabo,
n ku lihi yi polo na;
m mi ku wum yi suhigu maa.
Yi nuhi tim ʒim ni.
16Paɣimiya yi nuhi maa ka di yi.
Chɛliya yi ni tumdi tuumbiɛ’ shɛŋa ka n nini nyari maa tumbu.
Chɛliya tuumbiɛri maa tumbu.
17Bɔhimmiya zaɣ’ viɛlli tumbu.
Niŋmiya din tuhi,
ka sɔŋdi bɛn be nahiŋgu ni,
ka niŋdi kpibisi di ni simdi ni yi niŋ ba shɛm,
ka sɔŋmiya pakoya.”
18Yawɛ yɛliya,
“Pumpɔŋɔ, kamiyana ka ti tɔɣisi mali ti yɛla maa.
Hal yi daalahichi ni kul be kaman mulifu maa,
di ni paligi kaman sakuɣa la;
hal di ni kul be kaman zom maa,
di ni paligi kaman piɛ’ piɛlli kɔbiri la.
19Yi yi saɣi li, ka deei n noli,
yi ni di tiŋgbani ŋɔ bin’ suma anfaani.
20Amaa yi yi zaɣisi, ka niŋ tipawumli,
Yawɛ yɛliya,
‘Bɛ ni zaŋ takɔbi kun ya.’ ”
Alahichi ni be tin’ shɛl’ ni
21Tin’ shɛli din daa ʒe yim la
yipa ŋmanila pagɔrili!
Yɛlimaŋli mini wuntitali
n-daa yi be di ni,
amaa pumpɔŋɔ ninvuɣ’ kuriba m-be di ni.
22A daanzinfa saɣimya,
ka kom gari a wain ni.
23A zuɣulaannim’ nyɛla tipawumlinim’
mini tayiɣisi zɔnima.
Bɛ zaa yuri birapu dibu
ni faɣiri dibu.
Bɛ bi sɔŋdi kpibisi bɛ saria dibu ni,
ka bi saɣiri ka pakoya zaŋdi bɛ yɛlimuɣisira kani bɛ sanna.
24Dinzuɣu Yawɛ ŋun nyɛ ti Duuma, ka nyɛ Tɔbbihi Naa ni Izraɛlnim’ Kpiɔŋlan’ ŋɔ yɛliya:
“To, n ni yiɣisi n suhu bahi yinim’ bɛn nyɛ n dimnim’ ŋɔ zuɣu,
ka bɔhi ya biɛri.
25N ni ŋmaligi lu yi zuɣu;
n ni nyahi ya ka yi yi daɣiri ni
kaman bɛ ni zaŋdi buɣim maani anzinfa ka di yiri shɛm la.
26N ni labisi yi sariakaritiba zali kaman di ni daa nyɛ shɛm piligu ni,
ka labisi yi saawarimaaniba zali kaman di ni daa nyɛ shɛm piligu ni.
Di nyaaŋa ka bɛ ni lan boli tiŋ’ maa
wuntitali mini ʒiɛyimtali tiŋa.”
27Naawuni yɛlimaŋtali zuɣu, o ni tiligi Ziɔn;
o wuntitali zuɣu o ni tiligi ninvuɣ’ shɛb’ bɛn be di ni ka niŋ tuuba.
28Amaa duŋtaariba mini alahichinim’ zaa ni ti bahi yoli,
ka ninvuɣ’ shɛb’ bɛn zaɣisi Yawɛ mi ni ti kpi.
29Dama yi ni ti di vi
yi ni yuri buɣa oki ti’ shɛŋa la zuɣu,
ka yi suhuri ti saɣim
yi ni pii yi sambani pu’ shɛŋa ti yi wuna la zuɣu.
30Dama yi ni ti bemi kaman oki ti’ shɛli
din vari suui,
ka be kaman mahili ni ka pu’ shɛl’ ni.
31Ninvuɣ’ shɛb’ bɛn mali yaa ni ŋmanila gumdi,
ka bɛ tuma be kaman chɛbili la.
Buɣim ni di bɛ mini bɛ tuma zaa,
ka so ku kpihi li.",https://www.bible.com/bible/2264/ISA.1.DBWDB
AIZAIA 2,"Suhudoo din ka tariga
(Maika 4.1-3)
1Amɔz bia Aizaia ni daa nya ʒii shɛli zaŋ chaŋ Judanim’ mini Jɛrusalɛm polo m-bɔŋɔ:
2Dahin shɛli kanna,
ka Yawɛ jɛmbu duu zoli la
ni ti mali jilima n-gari zoya zaa,
ka du n-gari daboli kam.
Zuliya kam ni ti zo n-ka di gbinna.
3Niriba pam ni ti kana ti yɛli,
“Chɛliya ka ti du Yawɛ ŋun nyɛ
Yaakubu Naawuni ŋɔ zoli ŋɔ
zuɣu n ti kpe o jɛmbu duu
ka o ti wuhi ti o soya,
ka ti dol’ o soya maa.”
Dama Yawɛ wuhibu ni ti
yila Ziɔn na,
ka o yɛligu yi Jɛrusalɛm na.
4 O ni ti kari zuliya ni
zuliya yɛla saria
ka mali niriba pam yɛla ti ba.
Bɛ ni ti zaŋ bɛ takɔbiri
kuri naɣikɔra kubiɛlima,
ka zaŋ bɛ kpana kuri gɔriti.
Ka zuliya ni zuliya ti
ku lan zaŋ takɔbiri tuhi taba
bee m-bɔhim tɔb’ tuhibu yaha.
5Yaakubu zuliya,
chɛliya ka ti be Yawɛ neesim ni chana.
O ni kpihim karimbaani
6A daa zaɣisi a niriba
bɛn nyɛ Yaakubu zuliya la!
Yɛlimaŋli, bɛ malila laasabuniŋdiba bɛn yi wulimpuhili polo na,
ka mali baɣisi kaman Filisitianim’ la,
ka zaŋ bɛ noli ti naai tinzunnima.
7Anzinfa mini salima palila bɛ tiŋgbɔŋ ni,
ka bɛ daazichi ka tariga.
Yuri palila bɛ tiŋgbɔŋ ni,
ka bɛ chɛchɛbunsi ka tariga.
8Buɣa palila bɛ tiŋgbɔŋ ni,
ka bɛ jɛmdi bɛ ni zaŋ bɛ nuhi mali binshɛŋa.
9Dinzuɣu niriba ni nya filiŋ,
ka sokam di vi.
Di chɛ bɛ taali!
10 Kpɛmiya kuɣa voya ni
mini tiŋgbani voya ni
n-tiligi Yawɛ dabiɛm zɔbu
min’ o nam dariza ni.
11Karimbaannim’ ni ti nya filiŋ,
ka ninvuɣ’ shɛb’ bɛn duhiri bɛmaŋa, bɛ ni ti siɣisi ba;
ka niriba ti duhila Yawɛ kɔŋko
dindali maa.
12Yawɛ zal’ o ni yɛn siɣisi karimbaannim’ zaa
mini ninʒeensinim’ ni
bɛnkam zaa duhi bɛmaŋa dahin’ shɛli.
13O ni saɣim Lɛbanɔn
sida tiwɔɣila zaa
mini Bashan oki tihi zaa.
14O ni wurim zoya din du pam
mini kunkuna din du pam zaa.
15O ni wurim pihi din du
mini birini goma zaa;
16ka chɛ ka Speen ŋariŋ titaŋa zaa
mini ŋariŋ viɛla zaa shim.
17Ninvuɣ’ shɛb’ bɛn nyɛ ninʒeensinima, o ni ti siɣisi ba;
ka ŋunkam mi mali karimbaani ni ti nya filiŋ;
ka niriba ti duhila Yawɛ kɔŋko dindali maa.
18Buɣa ni naai kahikahi.
19Kpɛmiya tampima voya ni
mini tiŋgbani voya ni
n-tiligi Yawɛ dabiɛm zɔbu
min’ o nam dariza ni saha shɛl’ o yi ti kana
ni o ti dam dunia ŋɔ.
20Bɛ ni ti zaŋ bɛ wuna
din nyɛ bɛ ni zaŋ anzinfa
mini salima mali ni bɛ jɛmdi li la
bahi nantarisi mini zɔna dindali maa.
21Yawɛ yi ti yiɣisi ni o dam dunia ŋɔ,
niriba ni ti zo nti kpe tampima lɔna voya ni
mini tiŋgbani vokaba ni
ni bɛ tilig’ o dabiɛm zɔbu ni
min’ o jilima dabiɛm zɔbu ni.
22Di doli daadamnim’
bɛn vuhim kul be bɛ nyɛhi ni kɔŋko la yɛtɔɣa.
Bɛ bukaata nyɛ bɔ?",https://www.bible.com/bible/2264/ISA.2.DBWDB
AIZAIA 3,"Saɣiŋgu din niŋ Jɛrusalɛm
1Yawɛ ŋun nyɛ ti Duuma,
ka nyɛ Tɔbbihi Naa ŋɔ
ni yihi Jɛrusalɛm mini Juda puuni
sɔŋsim mini niriba
ni niŋ binshɛŋa naani
ni bindira sɔŋsim zaa
ni kom sɔŋsim zaa
2ni zuɣulaannim’ mini tɔbbihi
ni sariakaritiba ni anabinima
ni baɣisi ni kpamba
3ni sapashinnim’ bɛn su tɔbbihi pihinunu fukumsi
ni zuɣulaannima
ni bɛn wuhiri niriba din niŋ kamaata
ni alahiziba tumtumsa tumdiba ni bukpahinima.
4O ni chɛ ka bidibbihi nyɛ bɛ nanima,
ka biliɛri su ba.
5Niriba maa ni ti nahindi taba,
ka sokam ti nahind’ o kpee;
ka bipala ku tiri bɛ kpamba jilima,
ka tarimba ku tiri bɛ zuɣulaannim’ jilima.
6So ni ti gbaag’ o daŋ puuni
ninvuɣ’ so n-yɛl’ o,
“A mali binyɛrigu,
leemi ti zuɣulana
n-su binshɛɣukam
din wurim doya ŋɔ.”
7Amaa ka o daŋ ni nir’ maa ni ti kuhi yɛli dindali maa,
“N ku tooi leei yi tibira.
N ka bindirigu bee binyɛrigu n yiŋa;
yi ku zaŋ ma
leei niriba zuɣulana.”
8Jɛrusalɛm tuuya,
ka Juda lu,
dama bɛ yɛtɔɣa mini bɛ tuma bi viɛli Yawɛ sani;
bɛ turila Naawuni maŋmaŋa.
9Bɛ nina ni lihibu di ba shɛhira;
bɛ tum alahichi palɔni
ka bi sɔɣiri li kaman Sɔdomnima.
Mbusim be bɛ zuɣu!
Dama bɛ bo yɛl’ biɛɣu ti bɛmaŋa.
10Wuntizɔriba nyɛla zuɣusuŋnima,
dama bɛ ni di bɛ tuma nyɔri.
11Amaa mbusim be ninvuɣ’ biɛri zuɣu! Bɛ pala zuɣusuŋnima,
dama bɛ ni niŋ niriba shɛm, lala ka bɛ yɛn niŋ bɛ gba.
12Bihi n-nahindi n niriba,
ka paɣiba su ba.
N niriba, yi zuɣulaannima m-birigi ya,
ka chɛ ka yi tum yi soya.
Yawɛ kar’ o niriba saria
13Yawɛ yiɣisiya ni o tɔɣisi zab’ omaŋ’ zuɣu.
O zaniya ni o kari o niriba saria.
14Yawɛ kpe o niriba kpamba
mini bɛ nanim’ saria karibu ni.
O yɛliya, “Yinima n-ʒe tihi puri,
ka di tarimba nɛma ti niŋ yi yinsi.
15Bɔzuɣu ka yi nahindi n niriba
ka diri tarimba zuɣu nyɔri?”
Yawɛ ŋun nyɛ yi Duuma ni Tɔbbihi Naa ŋɔ n yɛli lala maa.
Bɛ kpahi Jɛrusalɛm paɣiba zuɣu ni
16Yawɛ yɛliya,
“Ziɔn paɣiba nyɛla karimbaannima,
bɛ duhila bɛ zuɣuri zuɣusaa
chani lihiri kɔre lihigu.
Bɛ yaarila bɛ naba
n-nɔri nyamnyam sarisiri chana.”
17Ti Duuma ni ti Ziɔn paɣiba zuɣutalisi ni dansi
ka di niŋ yukaɣima.
Yawɛ ni chɛ ka bɛ chaŋ bɛ zaɣim.
18Dindali maa ti Duuma ni ti yihi bɛ napɔnchahi ni nachintɛri mini bɔbisi ni dolibinima 19ni tibikpara ni bansi ni sarisi 20ni zuɣu nachintɛri ni bɔɣugbina bansi ni shɛlɔriti ni tulaale adakanima ni gurima 21ni nintuhi ni nyee nintuhi 22ni chuɣu dali binyɛra ni binyɛr’ shɛŋa din yɛri pari zuɣusaa ni binyɛr’ kara ni nuhi ni kolibihi 23ni tanvoya binyɛra ni tan’ piɛl’ viɛlli binyɛra ni bantabisi ni sarisi.
24Tulaale viɛlli nyom ku be bɛ sani, naɣila nyom biɛɣu.
Bɛ ku mali shɛlɔri’ viɛla lɔra, naɣila gabisi,
bɛ ku mali zab’ viɛla, naɣila zuɣukpina,
bɛ ku mali binyɛr’ viɛla yɛra, naɣila buri.
Bɛ viɛlim ni ŋmaligi leei vi.
25Bɛ ni ti zaŋ takɔbi ku yi dɔbba,
ka ku yi tɔbutuhiriba tɔbu ni.
26Ka tiŋ’ maa dunɔdaya ni ti kum ka fabili.
Di ni ti ŋmanila paɣ’ so ŋun pirig’ o zaɣim ka ʒi tiŋa.",https://www.bible.com/bible/2264/ISA.3.DBWDB
AIZAIA 4,"1Dindali maa, paɣiba ayopɔin ni ti gbaai do’ yino n-yɛl’ o,
“Saɣimi ni ti yidana n-nyɛ a,
ka ti yi vi ni;
amaa ti ni dihiri timaŋa, ka sooni timaŋa.”
Jɛrusalɛm ni lan lab’ di biɛhigu ni yaha
2Dahin shɛli kanna, ka Yawɛ ni ti chɛ ka tiŋgbɔŋ ŋɔ ni tia kam wulli zooi ka viɛla. Izraɛlnim’ bɛn zaa tiligi ni ti nya ka tiŋgbɔŋ maa tiwala viɛla, ka nyu bara di zuɣu. 3Naawuni ni tiligi ninvuɣ’ shɛb’ zaa Ziɔn ka bɛ sabi bɛ yuya sɔŋ la, yɛlimaŋli, bɛn nyɛ bɛn kpalim be Jɛrusalɛm la, bɛ ni boli ba bɛn be kasi. 4Ti Duuma ni yihi Ziɔn paɣiba daɣiri ni, ka zaŋ saria karibu mini buɣim paɣi ʒim din yi n-do Jɛrusalɛm puuni la ka di yi. 5 Di saha Yawɛ ni ti chɛ ka sagbani sirigina wuntaŋ’ ni ti lim Ziɔn Zoli mini bɛnkam zaa laɣim nimaani, ka nyɛ nyɔhi ni buɣim niɛm din diri ne yuŋ. Yɛlimaŋli, Naawuni jilima din be nimaani ni ti nyɛla leeŋa. 6Di ni ti nyɛla leeŋa, ka nyɛ mahim din taɣiri ba tulim wuntaŋ’ ni ni sɔɣibu shee ni leeŋa din taɣiri ba pɔhim mini saa.",https://www.bible.com/bible/2264/ISA.4.DBWDB
AIZAIA 5,"Yilli din yɛri tihi puu yɛla
1 Chɛliya ka n yili yilli ŋɔ
ka yi wum, di nyɛla n
yura min’ o tihi puu yilli:
N yura m-mal’ o tihi puu
ka di be daboli din tiŋgbani
vuhiri zuɣu.
2O daa gbimi vuɣi kuɣa nimaani,
ka bo ti’ viɛla na ti sa nimaani;
ka sa gara zali puu maa sunsuuni,
ka mali wain tɔɣiri bɔɣili sɔŋ di ni.
O daa mali tahima ni
di ni wali wain tia wala,
amaa ka di ti walila wal’ biɛri.
3Di saha ka n yura maa yɛli Jɛrusalɛmnim’
mini Judanima,
“Nyamiya m mini
n tihi puu ŋɔ yɛla ŋɔ.
4Binshɛli beni ka di daa simdi ni n niŋ di ni
ka m bi niŋ li?
N daa mali tahima ni di ni wali wain tia wala,
ka bɔ n-chɛ ka di ti zaŋ walila wal’ biɛri?
5“Pumpɔŋɔ n ni yɛli ya
n ni yɛn niŋ n tihi puu maa shɛm.
N ni sibigi di gariche bahi,
ka wurim gooni din gil’ li,
ka chɛ ka binsaɣinda kana ti saɣim li,
ka daai li luhi.
6N ni chɛ li ka di bahi yoli.
N ku wahi di nyoya ni bahi bee m-mali di ni,
ka suligunyinyari mini gɔhi zooi lim li.
N ni chɛ ka sagbana
ku tɔɣisi kom bahi di ni.”
7Izraɛlnima n-nyɛ Yawɛ ŋun
nyɛ Tɔbbihi Naa ŋɔ tihi puu maa;
ka Judanim’ nyɛ ti’ shɛŋa
o ni sa ka yuri li.
O di bɔri ni o nya ka bɛ tumdila din tuhi,
amaa ka ti nya ka bɛ kurila niriba.
O di bɔri ni o nya ka bɛ tumdila wuntia tuma,
amaa ka ti wumdila kumsi.
Ninsalinim’ ni tumdi tuumbiɛ’ shɛli
8Mbusim be yi zuɣu, yi zali yiya tuɣi taba,
ka gbahi paliti tuɣi taba
hal ka so ti ku lan nya palo nimaani pahi yi zuɣu,
ka yi kɔŋko n-kul be
tiŋgbani maa ni.
9Yawɛ ŋun nyɛ Tɔbbihi Naa ŋɔ poya yɛli ka n wum:
“Yiya pam ni ti zani dabari,
ka so ti ku be yiya din galisi mini yiya din viɛl’ ni.
10Nakpahi pia puuni wain tihi wala ni ti yihi wain palila lita anii kɔŋko,
ka kawaan’ bira din ni pali lita kɔbiga ni pihinii daatam ni ti palila lita pisaayika.”
11Mbusim be yi zuɣu, yinim’ bɛn yiɣisiri asiba
n-gbaai dam nyubu la,
yi kul niŋdila lala hal ni yuŋ
n-nyu li buɣi.
12Yi churi puhibu ni,
yi ŋmɛrila goonjɛnim’ mini mɔɣilɔnima,
ka piɛbiri yuhi,
ka ŋmɛri guŋgombihi din mali chaɣisa,
ka nyuri wain,
amaa ka bɛ lihi nya Yawɛ tuma
bee n-lihi nya o yiko tuma.
13Dinzuɣu ka bɛ gbahi n niriba chaŋ ka bɛ bi baŋ.
Kum ni ku yi zuɣulaannima,
ka kɔnyuri ku yi tarimba mi.
14Kpiimba biɛhigu shee malila shili guli ba.
Di yaala di noli gu
ni di vali Jɛrusalɛm zuɣulaannim’ mini di tarimba bɛn galisi
ni bɛnkam zaa mali suhupiɛlli be di ni.
15Bɛ ni ti dihi sokam vi,
ka siɣisi karimbaannima.
16Amaa Yawɛ ŋun nyɛ Tɔbbihi Naa ŋɔ ni nya tibiginsim din tuhi niŋbu ni,
ka Naawuni ŋun be kasi ŋɔ wuh’ o kasitali maa wuntitali puuni.
17Di saha piɛri ni ti ŋubiri mɔri nimaani kaman bɛ mɔri ŋubbu shee,
ka piɛbihi mini bubihi ti ŋubiri mɔri dabari maa ni.
18Mbusim be yi zuɣu, yi zaŋla ʒiri gabisi vɔri tuumbiɛri,
ka vɔri alahichi kaman tɔroko din mali gabisi la.
19Yi yɛliya, “Chɛliya ka o niŋ yomyom
n-tum o tuma ka ti nya;
kul chɛliya ka Izraɛlnim’ Naawuni ŋun be kasi ŋɔ tum o ni lo shɛm
ka ti baŋ li!”
20Mbusim be yi zuɣu, yi zaŋ zaɣ’ biɛɣu boli zaɣ’ viɛlli,
ka zaŋ zaɣ’ viɛlli boli zaɣ’ biɛɣu,
ka zaŋ zibisim leei neesim,
ka zaŋ neesim leei zibisim,
ka zaŋ bintɔɣu boli binnyaɣisili,
ka zaŋ binnyaɣisili boli bintɔɣu.
21Mbusim be yi zuɣu, yi nini tiɣi yi yɛm pam,
ka wuhi ni yi nyɛla yɛnnima.
22Mbusim be yi zuɣu; yi nyɛla wain nyur’ wɔɣira,
ka bi zɔri dabiɛm ni yi zaŋ binnyura gari taba.
23Amaa faɣiri dibu zuɣu yi zaŋdi bɛn mali taali bahira,
ka lee mɔŋdi bɛn ka taali yɛlimaŋli.
24Dinzuɣu, buɣim ni diri mɔgbina
mini mɔ’ kuma shɛm la,
lala ka yi wula yɛn taai buɣim,
ka pɔhim ʒe yi puma chaŋ kaman taŋkpaɣ’ la.
Dama yi zaɣisi Yawɛ ŋun nyɛ Tɔbbihi Naa ŋɔ ni wuhi ya shɛm,
ka ʒiɛm Izraɛlnim’ Naawuni ŋun be kasi ŋɔ yɛligu.
25Dinzuɣu ka Yawɛ suhu yiɣisi bah’ o niriba zuɣu,
ka o zaŋ o nuu ŋme n-ku ba,
ka zoya sɔhigi,
ka bɛ kpi n-do solɔri zuɣu
kaman saɣiri la.
Dimbɔŋɔ zaa yoli ka Yawɛ suhuyiɣisili maa na kul bi chɛ,
amaa ka o na kul kpuɣ’ o nuu gu.
26O ni gah’ o nuu boli zuliya shɛb’ bɛn be katiŋa,
ka vulim vuliŋga boli dunia ŋɔ luɣ’ shɛlikam niriba,
ka bɛ zɔri yomyom kanna!
27Di bi wumdi bɛ ni so, bɛ so mi bi tuura.
Gom bi gbaari ba bee ka bɛ ti gbihi.
Bɛ ni so shɛlɔrigu bi wɔɣisi
bee bɛ namdili ti chihi.
28Bɛ piɛma diri pam,
bɛ tɔbiri gba guri viɛla.
Bɛ yuri takarifiɛma ŋmanila pilima,
ka bɛ chɛchɛbunsi kalima zɔri gindi yomyom kaman pɔhimʒiɛpiliŋga la.
29Bɛ ŋumdimi kaman gbuɣima la.
Bɛ ŋumdimi,
ka gbahiri bɛ ni yɛn gbahi biŋkɔb’ shɛba
m-mali ba chana ka so ku tooi fa ba bahi.
30Dahin shɛli kanna ka bɛ ni ti ŋum bahi ba na
kaman teeku kom ni vuri shɛm la.
Ka so yi ti lihi tiŋgbɔŋ maa ni,
zibisim mini nandahima n-yɛn beni;
ka sagbana zibigi fa neesim.",https://www.bible.com/bible/2264/ISA.5.DBWDB
AIZAIA 6,"Naawuni piig’ Aizaia n-leeg’ anabi
1 Naa Uzia ni daa kpi yuun’ shɛli ka n daa nya n Duuma ka o ʒi o nam ʒiishee din du pam ka mali jilima; ka o binyɛrigu pali Naawuni jɛmbu duu zaa. 2Ka Sɛrafinim’ daa ʒe o zuɣusaa polo. Bɛ zaa yinoyino daa malila kpiŋkpama ayɔbuyɔbu. Bɛ daa zaŋla diba ayiyi pɔb’ bɛ nina, ka zaŋ diba ayiyi pɔb’ bɛ napɔnvari, ka zaŋ diba ayiyi yiɣira. 3 Ka bɛ daa kuhiri booni tab’ yɛra,
“Kasi, kasi, kasi!
N-nyɛ Yawɛ ŋun nyɛ
Tɔbbihi Naa ŋɔ.
O jilima palila dunia ŋɔ zaa.”
4 Ka bɛ kukoya maa vuri daa chɛ ka Naawuni jɛmbu duu maa dunoli tanzaa sɔhigi, ka nyɔhi pali duu maa zaa.
5Ka n daa yɛli, “Mbusim be n zuɣu, n lan ka tahima, dama yɛtɔɣ’ biɛri n-yiri n nol’ ni na, ka m mini yɛtɔɣ’ biɛri ni yiri ninvuɣ’ shɛb’ noya ni na laɣim be; amaa ka n nini nya naa ŋun nyɛ Yawɛ ŋun nyɛ Tɔbbihi Naa ŋɔ.”
6Di saha ka Sɛrafinim’ maa ni yino ŋun daa gbib’ buɣim sal’ nɛɔŋ shɛli o ni daa zaŋ gbabo gbabi yihi sara maligu bimbini zuɣu daaŋa ni n-yiɣi ka n sanna 7nti zaŋ li shihi n noli ka yɛli, “Dimbɔŋɔ ni shihi a noli maa, di yih’ a galimi, ka kpihim’ a daalahichi.”
8Di saha ka n daa wum n Duuma kukoli ka di yɛra, “Ŋuni ka n lee yɛn tim, ka ŋuni n-lee yɛn chaŋ ti ti?” Ka n daa yɛli, “N-nyɛ ma; timmi ma.”
9 Ka o daa yɛli ma, “Cham’ ti yɛli niriba maa, ‘Yi ni wum m-maan lab’ wum, amaa ka ku baŋ di gbinni.
Yi ni lihi m-maan lab’ lihi, amaa ka ku baŋ yi ni nya shɛli.’
10Chɛ ka niriba ŋɔ niŋ suhutunanima,
ka chɛ ka bɛ tiba kpiri,
ka chɛ ka bɛ nina zom,
ka di chɛ ka bɛ ku zaŋ bɛ nina lihi nya,
ka zaŋ bɛ tiba wum,
ka zaŋ bɛ suhuri baŋ shɛli gbinni, ka ŋmaligina nya tibbu.”
11Ka m bɔh’ o, “N Duuma, di yɛn be lala yuui hal ni bɔ saha?” Ka o yɛli ma,
“Di ni be lala hal ka tinsi ti lu n-dahim,
ka so ku lan be di yiya ni,
ka tiŋgbani maa kpalim tiŋgban’ nɛli doya.
12Ka Yawɛ kari niriba maa tahi katiŋa,
ka tiŋgbani maa kpalim zaɣ’ kuŋ.
13Hal ninvuɣ’ pia puuni ninvuɣ’ yino yi kpalim tiŋgbɔŋ maa ni,
bɛ ni ku o gba.
O ni bemi kaman oki ti’ shɛli
bɛ ni ŋma n-luhi ka chɛ di tigbirigu.
Tigbirigu maa nyɛla bimbirili din be kasi din ni lan zooi yaha.”",https://www.bible.com/bible/2264/ISA.6.DBWDB
AIZAIA 7,"Bɛ tim tumo Naa Ahaz sani
1 Juda naa Ahaz ŋun daa nyɛ Jɔtam bia, ka nyɛ Uzia yaaŋa la ʒiɛman’ ni ka Aram naa Rɛzin mini Izraɛl naa Pɛka ŋun daa nyɛ Rɛmalia bia la daa chaŋ ti liri Jɛrusalɛmnima, amaa ka daa bi tooi nyaŋ ba.
2Juda nayilinim’ ni daa wum ni Aram mini Ifriim zuliya naai noli, Ahaz min’ o niriba ni daa sɔhirimi kaman pɔhim ni ʒiɛri tibɔŋ ni tihi ka di damdi shɛm la.
3Di saha ka Yawɛ daa yɛli Aizaia “A min’ a bia Shiajashub cham’ Ahaz sani. O be zuɣusaa polo biaŋ la polo kpaluhi solɔɣu la zuɣu. 4Yɛlim’ o ni o maam’ o ni ka mali shili gu, ka di zɔri dabiɛm. O mi di chɛ ka o suhu zɔhiri Rɛzin mini Rɛmalia bia Aram bɛn suhu yiɣisi pam ka nyɛ bɛn ŋmani buɣim datɛhi ayi la zuɣu. 5Dama Aram mini Ifriim zuliya ni Rɛmalia bia maa lo nia biɛɣu zaŋ chaŋ yi polo ka yɛra, 6‘Chɛliya ka ti chaŋ ti liri Juda tiŋgbɔŋ n-saɣim li, ka fa li leei timaŋmaŋ’ tiŋa, ka zaŋ Tabiil bia la leei di naa.’ ” 7Amaa man’ Yawɛ ŋun nyɛ yi Duuma ŋɔ yɛliya,
“Di ku zani,
di mi ku niŋ pali.
8Dama Aram tinzuɣu nyɛla Damaskus,
ka Rɛzin gba nyɛ Damaskus zuɣulana.
(Amaa zaŋ chaŋ yuun’ pihiyɔbu ni anu saha, Ifriim zuliya maa ti ku lan beni bee nti nyɛ zuliya yaha.)
9Ifriim zuliya maa tinzuɣu nyɛla Samaria,
ka Samarianim’ zuɣulana nyɛ Rɛmalia bia la.
Yi yi bi niŋ yɛda viɛnyɛliŋga,
yi ku di nasara.”
Imanuɛl palo yibu shihirili
10Ka Yawɛ daa lan yɛli Ahaz yaha, 11“Yɛlim’ Yawɛ ŋun nyɛ a Naawuni ŋɔ ni o wuhim’ a shihirili; di ni tooi nyɛ din zilima kaman kpiimba biɛhigu shee bee din du kaman zuɣusaa la.” 12Amaa ka Ahaz daa yɛli, “N ku yɛl’ o. N ku buɣisi Yawɛ ni n nya.” 13Di saha ka Aizaia daa yɛli, “Yinim’ Dauda zuliya ŋɔ, pumpɔŋɔ wummiya, yi ni niŋdi shɛm chɛ ka ninsalinim’ nyee nyooni la, lala ka yi bɔri ni yi niŋ chɛ ka n Naawuni ŋɔ gba nyee nyɔni. 14 Dinzuɣu ti Duuma maŋmaŋ’ ni wuhi ya shihirili. Nyamiya, paɣisari’ so ni ti niŋ pua n-dɔɣi bidibiga, ka bɛ ti bol’ o yuli Imanuɛl.” 15Zaŋ chaŋ saha shɛl’ o ti yɛn baŋ din viɛli piibu ka zaɣisi din bi viɛla, o ni ti dirila waagasi mini shiri. 16Zaŋ chaŋ saha shɛl’ o ti yɛn pii zaɣ’ suŋ ka zaɣisi zaɣ’ biɛɣu, bɛ ni ti zo ka chɛ nanima ayi shɛb’ bɛn kpɛhiri ya dabiɛm ŋɔ tiŋgbana maa.
17“Yawɛ ni chɛ ka zaɣ’ biɛɣu paag’ a min’ a niriba ni a yaannim’ zuliya, ka nyɛ zaɣ’ biɛ’ shɛli din tatabo na ʒi m-paai ya, Izraɛl zuliya ni daa woligi ka chɛ Juda zuliya dahin shɛl’ la zaŋ kana zuŋɔ. O yɛn chɛmi ka Asiria naa kana ti liri ya.
18“Di saha Yawɛ ni ti vulim vuliŋga m-boli Ijiptinim’ ka bɛ yi Nail Mɔɣili polo kana kaman zɔhi la, ka Asirianim’ gba ti kana kaman shihi la. 19Bɛ ni ti kana ti mɛhim vinvama din be gbirimagbirima ni, ni tampima voya ni, ka mɛhim gɔhi tuturi mini mɔri ni.
20“Di saha ti Duuma ni ti bu wanzam ŋun nyɛ Asiria naa paa ka o yi Yufretiiz Mɔɣili duli n-kana ti pini yi zuɣuri mini yi teensi ni yi niŋgbuna ni kɔbiri.
21“Di saha nir’ yi ti tooi mali naɣisa’ yino mini piɛr’ ayi, 22bɛ ni ti mali bihim pam ka o ŋubiri waagasi; dama ŋunkam ti kpalim be tiŋgbɔŋ maa ni ni ti diri waagasi mini shiri.
23“Di saha suligunyinyari mini gɔhi ni ti zooi lim wain tihi din mali wula tuhilituhili, ka di zaɣ’ yini kam ni tooi da anzinfa laɣibaligu tuhilituhili. 24Nir’ ni ti zaŋ tɔbu mini piɛma kpe nimaani ni o ti go mɔɣu, dama gɔhi mini suligunyinyaɣu ni ti zooi lim tiŋgbɔŋ maa zaa. 25Dabo’ shɛŋa zaa zuɣu bɛ ni daa kɔri bindira, gɔhi mini suligunyinyaɣu ni ti zooi lim nimaani ka so ku tooi kpe di ni, amaa nimaani ni ti leela niɣi mini piɛri gɔrim shee.”",https://www.bible.com/bible/2264/ISA.7.DBWDB
AIZAIA 8,"Aizaia Bidibiga leei shihirili niriba sani
1Di saha ka Yawɛ daa yɛli ma, “Zaŋmi gbaŋ n-sabi sabbu shɛli sɔŋ. Sabimi li bachibihi kara n yɛli, ‘Mahɛshalalihashibaz dini.’ 2M maŋmaŋ’ ni bo shɛhiradiriba ayi shɛb’ n ni dihi tabili. Bɛna n-nyɛ maligumaana Yuria mini Zakaria ŋun nyɛ Jɛbɛrikia bia la.” 3Ka m mini m paɣa ŋun nyɛ anabi la daa dɔni, ka o niŋ pua n-dɔɣi bidibiga. Di saha ka Yawɛ daa yɛli ma, “Bolim’ o yuli Mahɛshalalihashibaz. 4Dama zaŋ chaŋ bia maa ti yɛn yaag’ o noli yɛli, ‘M ba’ bee ‘M ma,’ di saha Asiria naa ni ti kana ti zaŋ Damaskus azichi, ka di Samaria nɛma zaa chaŋ.”
Asiria naa kandina
5Yawɛ daa lan yɛli ma, 6“Niriba ŋɔ ni zo Rɛzin mini Pɛka dabiɛm ka zaɣisi Shilɔa kulibɔŋ kom din doya baalim la zuɣu, 7mani yi Duuma ni chɛ ka Asiria naa min’ o tɔbbihi zaa kana ti liri Judanima. Bɛ ni ti kana kaman Yufretiiz Mɔɣili kom din galisi ka mali kpiɔŋ pam m-pali hal ti puuri bahiri la. 8Bɛ ni ti ŋmanila kom din kpe nti taɣi ninsal’ yɛno tariga n-kpe Juda tiŋgbɔŋ maa ni ti ʒi binshɛɣukam zaa chaŋ. Bɛ ni ti yɛrigi nyin’ Imanuɛl tiŋgbɔŋ maa luɣ’ shɛlikam zaa.”
9Tinzunnima, Laɣimmiya, ka chɛ ka dabiɛm mali ya.
Tin’ shɛŋa din be katinsinima, wummiya.
Lomiya kpara, ka chɛ ka dabiɛm mali ya.
Iin, lomiya kpara, ka chɛ ka dabiɛm shiri mali ya.
10Gbaamiya saawara, amaa di ku ku buchi.
Tɔɣisimiya gbaai yi ni lo shɛm, amaa di ku zani,
dama Naawuni be ti sani.
Naawuni kpahi anabi zuɣu ni
11Yawɛ yiko puuni, o daa kpahi n zuɣu ni ni n di doli niriba maa naba. O daa yɛli ma, 12 “Miri ka a doli niriba maa ni lo nia biɛ’ shɛŋa maa, a mi di zɔri bɛ ni zɔri shɛli dabiɛm bee n-chɛ ka a suhu zɔhira. 13Amaa baŋmi ni Yawɛ ŋun nyɛ Tɔbbihi Naa ŋɔ n-nyɛ ŋun be kasi. Zomla ŋuna, ka chɛ ka a suhu zɔhiri zaŋ chaŋ o sani. 14 O ni nyɛ ŋun be kasi la zuɣu, o ŋmanila kuɣ’ shɛli Juda zuliya mini Izraɛl zuliya ni tuuri lura; ka ŋmani tɔn shɛli din gbahiri Jɛrusalɛmnima. 15Bɛ ni niriba pam ni tuui lu n-nya dansi; tɔŋ ni gbahi ba.”
Di bɔhi kpima ni o wuh’ a shɛli
16Yinim’ bɛn nyɛ n nyaandoliba ŋɔ, gbibiya ka guliya n wuhibu viɛnyɛliŋga. 17 N ni guhi Yawɛ ŋun lɛb’ o nyaaŋa biri Yaakubu zuliya ŋɔ, ka niŋ o naani.
18 Nyama, m mini bi’ shɛb’ Yawɛ ni zaŋ ti ma ŋɔ nyɛla shihirili din yi Yawɛ ŋun nyɛ Tɔbbihi Naa, ka be Ziɔn Zoli zuɣu ŋɔ sanna.
19Bɔzuɣu ka a chani baɣisi mini bukpahinim’ bɛn sɔɣiri yɛr’ la sani ni bɛ ti yɛl’ a a zuɣu ni yɛlli? Miri ka a wum bɛ ni sɔɣiri yɛri shɛli maa. Ŋun ne ni tooi vihi baŋ o zuɣu ni yɛlli kpiimba sani? A bi bɔhir’ a Naawuni?
20Yawɛ yɛliya, “Zaŋmi bɛ ni buɣisi yɛli shɛm maa buɣisi n ni yɛli shɛm. Bɛ ni buɣisi yɛli shɛm maa yi be di ko ka chɛ n dini maa di wuhiya ni neesim bee yɛlimaŋli ka bɛ ni.”
Wahala saha
21Niriba maa ni da n-gili tiŋgbɔŋ maa puuni ni tahima kalinsi, ka kum wum ba. Kum din yɛn wum ba maa mini bɛ suhuyiɣisili maa puuni, bɛ ni tu bɛ naa mini bɛ wuni. Bɛ ni ti kpuɣi bɛ zuɣuri lihi zuɣusaa 22bee m-mirigi bɛ nina kpa tiŋgban’ ni, amaa bɛ ni nyala suhusaɣiŋgu mini zibisim ni bumbɔni din mali barina ka nyɛ luɣ’ shɛli puuni bɛ ni yɛn kari ba ti kpɛhi.",https://www.bible.com/bible/2264/ISA.8.DBWDB
AIZAIA 9,"Saha shɛli din kanna naa
1 Biɛhiŋ kani, zibisim mini suhusaɣiŋgu saha maa kul ku beni sahakam.
Saha shɛli ha, o daa chɛ ka Zɛbulɔn mini Naftali tiŋgbɔna di vi. Amaa saha shɛli kanna ka tiŋgbɔŋ maa ni ti mali viɛla. Di ni ti kpuɣi Mɛditirɛniɛn Teeku wulimpuhili polo zaŋ hal ni tiŋgban’ shɛli din be Jɔɔdɛn Mɔɣili dul’ la zaŋ tabili Galili din nyɛ tinzunnim’ biɛhigu shee la.
2 Ninvuɣ’ shɛb’ bɛn daa yi
be zibisim ni yipa nya neesim titali.
Bɛn daa be zibisim tital’ ni,
neesim neei paai ba.
3A chɛ ka niriba maa nabi,
ka a ti ba suhupiɛlli pam.
Bɛ malila suhupiɛlli a sani
kaman niriba ni kpuɣiri puu atam
ka mali suhupiɛlli shɛm la
bee kaman tɔbbihi ni yi pirigi
bɛ ni ŋme n-di neen shɛŋa
ka mali suhupiɛlli shɛm la.
4Dama a suui ʒitibisi’ shɛli
din wum ba la;
ka kabi jaaŋgbe’ shɛli bɛ
ni mali fiɛbiri bɛ bɔɣusapima la.
A nyaŋ ninvuɣ’ shɛb’ bɛn
yi nahind’ a niriba kaman
a ni daa nyaŋ Midian tɔbbihi shɛm la.
5Dama tɔbbihi bɛn kana
namdanim’ zaa mini bɛ
binyɛra din ŋam ʒim zaa,
bɛ ni zaŋ li nyo buɣim.
6Dama bɛ dɔɣi bia ti ti,
bɛ ti ti bidibiga;
o nyɛla ŋun su fukumsi;
ka o yuli ni ti booni,
“Alahiziba” mini “Saɣisira”
ni “Kpiɔŋlan’ Naawuni”
ni “Saha din ka bahigu Ba”
ni “Suhudoo Nabia.”
7 O nam yiko kul ni zoori pahira;
ka suhudoo kul ni be o ʒiɛman’ ni.
O nam ni be kaman Dauda nam.
O ni doli wuntia ni din tuhi soli
n-chɛ ka dimbɔŋɔ zaa niŋ
pumpɔŋɔ zaŋ hal ni
saha din ka bahigu.
Yawɛ ŋun nyɛ Tɔbbihi Naa ŋɔ n-yu ni o niŋ dimbɔŋɔ zaa.
Naawuni ni darigi Izraɛlnim’ tibili
8Ti Duuma yɛliya ni o ni kari Yaakubu zuliya saria,
ka di kana ti lu Izraɛlnim’ zuɣu.
9Izraɛlnim’ zaa mini Samarianim’ zaa ni nya li.
Amaa bɛ karimbaani ni bɛ duhimaŋtali zuɣu, bɛ ni yɛli,
10“Bilichiisi duri luya,
amaa ti ni kpe kuɣa m-me shɛŋa zali di zaani.
Sinsabisi tihi vuɣi lu,
amaa ti ni bo sida tihi sa n-zali di zaani.”
11Dinzuɣu ka Yawɛ daa chɛ
ka bɛ dimnim’ yiɣisi lu bɛ zuɣu.
12Ka Sirianim’ bɛn be wulimpuhili polo mini Filistianim’ bɛn be wulinluhili polo
daa kana ti lu Izraɛlnim’ zaa zuɣu ni bɛ naai ba.
Amaa di zaa yoli, Yawɛ suhuyiɣisili maa daa na kul bi chɛ;
o daa na kul loya ni o darigi bɛ tibili.
13Niriba maa daa na kul bi niŋ tuuba Yawɛ ŋun nyɛ Tɔbbihi Naa ŋun darigi bɛ tibili maa sani
bee ŋ-ŋmaligi lab’ o sanna.
14Dinzuɣu ka Yawɛ daa ŋmaai Izraɛl zuɣu ni o nyoli
kaman kpikpal’ tia wulli bee gbiŋgbaŋ la bahi dahin yini.
15Kpamba mini ninvuɣ’ zuɣuri n-nyɛ zuɣu maa,
ka anabi ʒirinima mi nyɛ nyoli.
16Dama ninvuɣ’ shɛb’ bɛn wuhi ba soli birigi ba,
ka bɛ ni birigi ninvuɣ’ shɛb’ maa birim.
17Dina n-chɛ ka ti Duuma daa bi fa bɛ bipola bahi
bee n-zo bɛ kpibisi mini bɛ pakoya nambɔɣu,
dama sokam daa nyɛla bɛn zaɣisi Naawuni ni bɛn tumdi tuumbiɛri,
ka tɔɣisiri yɛtɔɣ’ biɛri.
Dimbɔŋɔnim’ zuɣu ka o suhuyiɣisili maa daa na kul bi zan’ tariga maa.
O daa na kul loya ni o darigi bɛ tibili.
18Ninsalinim’ ninvuɣ’ biɛtali dirimi kaman buɣim
din diri suligunyinyari mini gɔhi
ka diri neeri yɔɣu zaa,
ka di nyɔhi kpuɣiri duri zuɣusaa la.
19Yawɛ ŋun nyɛ Tɔbbihi Naa ŋɔ suhuyiɣisili puuni
ka o chɛ ka buɣim di tiŋgbɔŋ maa,
ka daadamnim’ be kaman kpam la ka buɣim di ba,
ka so bi lan zɔr’ o kpee nambɔɣu.
20Bɛ ni ti zaŋ kpa nudirigu polo ti di, amaa ka kum na kul mali ba.
Bɛ ni ti lan zaŋ kpa nuzaa polo ti di, amaa ka ku tiɣi.
Hal bɛ ni ti zaŋ bɛmaŋmaŋ’ bihi gba leei bindirigu.
21Ka Manaasa zuliya mini Ifriim zuliya ni ti lu tab’ zuɣu.
Di nyaaŋa ka bɛ ti laɣim lu Juda zuliya zuɣu.
Amaa dimbɔŋɔ zuɣu ku chɛ ka Yawɛ suhuyiɣisili maa zan’ tariga.
O na kul loya ni o darigi bɛ tibili.",https://www.bible.com/bible/2264/ISA.9.DBWDB
AIZAIA 10,"1Mbusim be yi zuɣu.
Yi zaani zaligu shɛŋa din bi tuhi ni yi nahim niriba.
2Yi mɔŋdi nandaamba yɛlimaŋli,
ka fari yɛlimaŋli n niriba bɛn nyari nahiŋgu la sani,
ka fari pakoya mini kpibisi nɛma.
3Yi tibidarigibo dali, wula ka yi lee ti yɛn niŋ,
ka zaɣ’ biɛɣu ni ti yɛn yi katiŋ’ na ti paai ya dahin’ shɛli, wula ka yi lee ti yɛn niŋ?
Ŋun’ sani ka yi lee ti yɛn zo n-chaŋ ti bo sɔŋsim
bee luɣ’ dini ka yi lee ti yɛn zaŋ yi daazichi sɔŋ?
4Bɛ ni ti kun ya tɔbu ni,
ka gbahi yi ni shɛba ti leei daba.
Amaa di zaa yoli, Yawɛ suhuyiɣisili maa na ku zan’ tariga.
O daa loya ni o darigi bɛ tibili.
Asiria naa ŋun nyɛ Naawuni fiɛbiga
5Inhii, n suhuyiɣisili fiɛbiga
bela Asirianim’ nuu ni.
6N tim ba la ninvuɣ’ shɛb’ bɛn bi mi Naawuni,
ka nyɛ bɛn chɛ ka n suhu yiɣisi pam sani.
N tim ba mi ni bɛ ti di bɛ nɛma,
ka du n-tam bɛ zuɣu n-no ba kaman soli zuɣu taŋkpaɣu la.
7Amaa dimbɔŋɔ pala o ni lo shɛm
bee di pun bela o suhu ni,
amaa o lola nia ni o saɣim
ka kpihim zuliya pam birili.
8Dama o yɛliya,
“N sapashinnim’ zaa nyɛla nanima.
9M pun nyaŋ Kalino mini Karikɛmish,
ka nyaŋ Hamat mini Aripad,
ka nyaŋ Samaria mini Damaskus.
10N ni darigi zuliya shɛb’ bɛn jɛmdi wuna,
ka wuna maa nyɛ din galisi gari wuna din be Jɛrusalɛm mini Samaria la tibili.
11M pun saɣim Samaria mini di wuna,
ka ni saɣim Jɛrusalɛm mini di binnana din be di ni gba lala.”
12Ti Duuma yɛliya, “N yi naai n ni niŋdi shɛlikam Ziɔn Zoli zuɣu mini Jɛrusalɛm, n ni darigi Asiria naa tibili o karimbaani min’ o barinyubo zuɣu.” 13Dama o yɛliya,
“Mmaŋmaŋ’ kpiɔŋ puuni ka n niŋ lala.
M mali yɛm, ka mali baŋsim.
N daai tiŋgbana tintarisi nahi taba,
ka va bɛ nɛma.
N niŋmi kaman naɣilaa la n-ʒe n-yiɣisi nanima bɛ nam ʒiishɛhi.
14Dunia niriba ŋmanila nooŋa tiɛɣu,
ka n laɣim bɛ daazichi n-vaai li
kaman nir’ ni vari gala shɛm la,
ka so bi zaŋ o kpiŋkpaŋ’ gahi ma
bee n-yaag’ o noli ni o chɛ n-kari ma.”
15Amaa lɛhu ni tooi wuhi ni di gari ŋun mal’ li tumdi tuma?
Sua gari ŋun mal’ li ŋmari binyara?
Jaaŋgbee bi kpuɣiri ninsal’ gbibi,
amaa ninsala n-kpuɣiri jaaŋgbee gbibi.
16Dinzuɣu ti Duuma Yawɛ ŋun nyɛ Tɔbbihi Naa ŋɔ
ni chɛ ka dɔro din nyuuri niriba lu bɛn di n-tiɣ’ la zuɣu.
Buɣim ni ti taai bɛ jilima n di li zaa.
17Naawuni ŋun nyɛ Izraɛl neesim
ni leei buɣim zilinli.
Izraɛlnim’ Naawuni ŋun be kasi ŋɔ
ni leei buɣim zilinli n-di
o gɔhi mini suligunyinyari dahin yini.
18Tihi nyɔŋ mini tiŋgbani din mal’ atam,
Yawɛ ni ti saɣim li, o ni ti saɣim niŋgbuŋ min’ o shia,
ka di ni be kaman dɔr’ biɛɣu ni saɣindi ninsal’ niŋgbuŋ shɛm la.
19O tihi nyɔŋ maa ni tihi din kpalim ni nyɛla biɛla, hal ka bia ni tooi kal’ li.
Niriba biɛla n-ni ti labina
20Di saha, Izraɛlnim’ bɛn kpalim ka nyɛ Yaakubu zuliya la ti ku lan zaŋ bɛmaŋ’ dalim zuliya shɛb’ bɛn bahiri ba yol’ la, amaa bɛ ni ti zaŋ bɛmaŋ’ dalimla Yawɛ ŋun nyɛ Izraɛlnim’ Naawuni ŋun be kasi ŋɔ ka biɛhiŋ kani. 21Niriba biɛla bɛn kpalim ka nyɛ Yaakubu zuliya maa ni ti lab’ bɛ Naawuni ŋun nyɛ kpiɔŋlan’ ŋɔ sanna. 22 Hal a niriba Izraɛlnim’ ni kul galisi kaman teeku noli bihigu maa, kulla bɛ ni niriba biɛla kɔŋko n-ni ti labina. Bahiyoli din simdi ba kul ʒiɛmi guli ba. 23Dama Yawɛ ŋun nyɛ ti Duuma ni Tɔbbihi Naa ŋɔ ni chɛ ka di shiri niŋ kaman o ni zal’ li shɛm dunia ŋɔ zaa ni.
24Dinzuɣu Yawɛ ŋun nyɛ ti Duuma ni Tɔbbihi Naa ŋɔ yɛliya: N niriba bɛn be Ziɔn, di zɔriya Asirianim’ dabiɛm saha shɛli bɛ yi ti zaŋ fiɛbisi fiɛbiri ya, ka kpuɣi jaaŋgbɛbihi fiɛbiri ya kaman Ijiptinim’ ni daa niŋ shɛm la. 25Dama di ku lan yuui, ka n ni yɛn darigi yi tibili zali shɛm tariga paai, di nyaaŋa ka n chɛ ka n suhu yiɣisi bahi bɛ zuɣu m-bahi ba yoli. 26Man’ Yawɛ ŋun nyɛ Tɔbbihi Naa ŋɔ ni zaŋ fiɛbiga fiɛb’ ba kaman n ni daa fiɛbi Midiannim’ Orɛb tampiŋ gbini shɛm la. N ni ti kpuɣi n fiɛbiga maa teeku kom puuni n-fiɛb’ ba kaman n ni daa niŋ Ijiptinim’ shɛm la. 27Dindali maa Siria naa maa ʒi’ tibisa ti ku lan tam yi bɔɣusapima zuɣu; n ni ti kab’ o naɣikɔra dapuhi din be yi nyiŋgoya ni la.
Niriba liribu
28O yila Rimmon
n-kana Aiyat.
O chaŋ ti kpe Migirɔn gari.
O chɛ o nɛma sɔŋla Mikimash.
29O pun baai du mɔɣili
n-chaŋ ti gbe Gɛba;
ka dabiɛm gbaai Ramanima;
ka Sool ya Gibianim’ yi n-zo.
30Gallimnima, tahimiya!
Laishanima, Wummiya!
Anatɔtnima, garigimiya!
31Madimɛnanim’ mini Gɛbimnim’ zɔrimi
ni bɛ tiligi.
32Zuŋɔ yi dim’ maa be Nɔb;
o ni kpilim o nuu
gahi Ziɔn Zoli
din nyɛ Jɛrusalɛm zol’ la gbini.
33Ti Duuma Yawɛ ŋun nyɛ Tɔbbihi Naa ŋɔ
ni daai ba luhi kaman
bɛ ni yi ŋma tia wula ka di lu shɛm la.
O ni luhi karimbaannim’ mini wɔɣira bɛn be bɛ ni n-dihi ba vi.
34O ni ŋma ba luhi kaman bɛ ni zaŋdi kpaŋa ŋ-ŋmari tibɔŋ ni tihi luhiri shɛm la,
ka di lu kaman Lɛbanɔn ti’ suma ni luri shɛm la.",https://www.bible.com/bible/2264/ISA.10.DBWDB
AIZAIA 11,"Nam din ʒiɛmani mali suhudoo
1 Wulipolli ni ti puhi yi Jɛsi gbirili ni na. Wulli ni ti to n-yi o nyaɣa ni na n-wali.
2Yawɛ shia ni ti siɣ’ o zuɣu
na nti ti o yɛm mini baŋsim,
ka ti o yiko mini saɣisigu
ni baŋsim mini Naawuni zɔbo.
3Yawɛ zɔbu nti yɛn nyɛ
o suhu ni yuri shɛli.
O ti ku kari nimmira saria
bee n-kari, “Bɛ yɛliya,” saria.
4 Amaa o ni ti dolila wuntia soli
n-kari nandaamba saria;
ka kari saria din tuhi
ti dunia ŋɔ bɛn ka.
O ni ti zaŋ o nol’ ni
yɛligu n-fiɛbi dunianima;
ka lan zaŋ o nol’ ni
yɛligu n-ku ninvuɣ’ biɛri.
5 O ni ti zaŋ wuntitali kaman
shɛlɔrigu la n-lo o shee ni;
ka zaŋ ʒiɛyimtali kaman
shɛlɔrigu la n-lo o shee ni pahi.
6 Kunduna mini piɛri ni
ti laɣim doya,
ka jɛŋgbina mini bubihi
ti laɣim doya,
ka naɣibihi mini gbuɣimbihi
ni gbuɣim pola
ti laɣim doya,
ka bihi ti vɔri ba chana.
7Niɣi mini bɛ ni booni
biŋkɔb’ so bɛɛr la
ni ti laɣim ŋubiri mɔri,
ka bɛ bihi ti laɣim doya.
Ka gbuɣinli ni ti ŋubiri
mɔri kaman nahu la.
8Bimɔɣiriga ni ti be gariŋga
voli gbini diɛmda,
ka bia ŋun ŋmaai
bihili ni ti zaŋ
o nuu tim bahiga voli ni.
9Binshɛli ku niŋ ba n
zoli din be kasi la zuɣu.
Dama Yawɛ baŋsim ni ti
pali dunia ŋɔ ni kaman
kom ni pali teeku shɛm la.
Niriba bɛn be tiŋduya ni labbuna
10 Dahin shɛli kanna, ka so ni ti yi Jɛsi zuliya ni na n-lee shihirili zuliya kam sani, ka o biɛhigu shee ni ti viɛla, ka niriba ti bɔhiri bɔr’ o shee.
11Dindali maa ti Duuma ni ti lan zaŋ o niriba bɛn kpalim be tinduya ni la labisi yiŋ’ na yaha. O ni ti yihi ba Asiria mini Ijipti ni Patrɔs ni Itiɔpia ni Ɛlam ni Babilɔn ni Hamat ni teeku duli tinsi ni teeku noli tinsi ni na. 12O ni ti wuhi zuliya kam shihirili ni o lan laɣindi Izraɛlnim’ mini Judanim’ bɛn daa wurim be dunia ŋɔ yaɣa anahi ŋɔ ni la. 13Ifriim zuliya ni ti chɛ nyuli zabbu, ka Juda zuliya dimdi la ti kpi. Ifriim zuliya ti ku lan zab’ Juda zuliya nyuli; ka Juda zuliya mi ti ku lan nyɛ Ifriim zuliya dimnima. 14Bɛ ni lu Filistianim’ bɛn be wulinluhili polo la zuɣu. Bɛ ni ti laɣim di ninvuɣ’ shɛb’ bɛn be wulimpuhili polo nim’ nɛma. Bɛ ni ti nyaŋ Ɛdomnim’ mini Mɔabnima, ka Ammɔnnim’ ti jɛmdi ba. 15 Yawɛ ni chɛ ka Ijipti mɔɣili la kom nyuui, ka chɛ ka pɔhim tulli ʒe na ti kpe Yufretiiz Mɔɣili ni. Ka o ti pirigi li kulibombih’ ayopɔin m-mali soli ti ba ka bɛ chaŋ tiŋ’ du. 16Dinzuɣu bɛ ni ti ŋme solɔɣu yi Asiria na, ka o niriba bɛn kpalim maa dol’ li kaman o ni daa mali soli ti Izraɛlnim’ shɛm saha shɛli bɛ ni daa yi Ijipti na la.",https://www.bible.com/bible/2264/ISA.11.DBWDB
AIZAIA 12,"Wumpaɣibo yila
1Dahin shɛli kanna,
ka niriba ni ti yɛra,
“Yawɛ, ti paɣir’ a!
A suhu daa yiɣisi bahi ti zuɣu,
amaa pumpɔŋɔ a suhu maaya, ka a lan kpaŋsi ti.
2 Yɛlimaŋli, Naawuni n-nyɛ n tiligira;
n ni niŋ o naani,
ka ku zo dabiɛm.
Yawɛ ŋun nyɛ Naawuni ŋɔ n-nyɛ
n yiliyiinili mini n kpiɔŋ.
Ŋuna n-nyɛ n tiligira.
3Yi ni ti ŋɔŋ kom tiliginsim
kɔbilisi puuni ni suhupiɛlli.”
4Dahin shɛli kanna,
ka yi ni ti yɛli,
“Paɣimiya Yawɛ!
Kuhimiya bol’ o yuli ka o sɔŋ ya!
Yɛlimiya zuliya kam zaa
o ni tum tuun’ shɛŋa!
Yɛlimiya ba ni o galisiya pam!
5Yilimiya yila paɣi Yawɛ
o ni tum tuun’ kar’ shɛŋa zuɣu.
Chɛliya ka dunia zaa
baŋ di yɛla.
6Chɛliya ka ŋunkam zaa be
Ziɔn duh’ o yee yili
yila ni suhupiɛlli,
dama Izraɛl Naawuni ŋun galisi,
ka be kasi ŋɔ be o niriba sunsuuni.”",https://www.bible.com/bible/2264/ISA.12.DBWDB
AIZAIA 13,"Naawuni darigi Babilɔnnim’ tibili
1 Amɔz bia Aizaia ni daa deei yɛtɔɣ’ shɛli zaŋ chaŋ Babilɔnnim’ polo m-bɔŋɔ:
2Duhimiya tuuta zuɣusaa daboli din nyɛ zaɣ’ nɛli zuɣu. Kuhimiya yɛli tɔbbihi, ka kpuɣi yi nuhi zuɣusaa wuhi ni yi cham’ ti liri tin’ shɛli din niriba mali karimbaani la. 3Man’ Yawɛ maŋmaŋ’ ni chɛ ka n ni niŋ n tɔbbi’ shɛb’ naani, ka mali ba nyuri bara la tuhi n suhu ni yiɣisi bahi ninvuɣ’ shɛb’ zuɣu.
4Wummiya zoya zuɣu vuri, salo vuri n-nyɛ li. Wummiya nama balibu mini zuliya balibu niriba tab’ laɣimbu vuri. Yawɛ ŋun nyɛ Tɔbbihi Naa ŋɔ n-laɣindi tɔbbihi ni o tuhi tɔbu. 5Bɛ yila dunia ŋɔ luɣ’ shɛlikam zaa na. Yawɛ zaŋ o suhuyiɣisili bidibbina na ni o ti saɣim dunia ŋɔ zaa.
6 Yawɛ dabisili dali miriya. Kpiɔŋlan’ Naa ni yɛn tahi saɣiŋgu na dabisi’ shɛli dali maa miriya. Fabilimiya! 7Dinzuɣu sokam bɔɣiri ni cheei kom, ka bɛ ku lan mali suhukpeeni. 8Bɛ ni ti nya biɛrim, ka dabiɛm kpe ba pam. Biɛrim maa ni ti ŋmanila paɣ’ ni yi wolisiri ni o dɔɣi ka biɛrim shɛli mal’ o la. Bɛ ni ti lihiri tab’ ninni ka dabiɛm mali ba. Bɛ nini ni ti mooi. 9Nyamiya, Yawɛ dabisili maa dali shiri kanna. Di ti yɛn nyɛla o sujee min’ o suhuyiɣisili ni o putɔɣu niŋbu dali. O ni ti chɛ ka dunia ŋɔ kpalimla tiŋgban’ nɛli, ka ku alahichinim’ bɛn be di ni zaa. 10 Saŋmarisi bɛn laɣim gbilligbilli be zuɣusaa ŋɔ ti ku ne; ka wuntaŋ’ ti ku ne o puhibu na saha, ka goli ti ku piɛla.
11N ni darigi dunia ŋɔ nim’ tibili bɛ tuumbiɛri zuɣu, ka darigi ninvuɣ’ biɛri tibili bɛ tuumbiɛri zuɣu. N ni siɣisi karimbaannim’ mini bɛnkam duhiri bɛmaŋa ni putɔɣunima. 12N ni chɛ ka daadamnim’ nyabu ti niŋ tom kaman salima din viɛla nyabu ni to shɛm la, ka chɛ ka ninsalinim’ nyabu niŋ tom kaman Ofiri salima nyabu ni to shɛm la. 13Dinzuɣu man’ Yawɛ sujee ni n suhuyiɣisili maa dali, n ni ti chɛ ka zuɣusaa dam, ka chɛ ka tiŋgbani dam pam di biɛhigu shee.
14Tinzunnim’ ni ti yiɣisi guui kaman tɔhinima n-kari doli ba la bee kaman piɛri bɛn ka gul’ la n-kuli bɛmaŋmaŋ’ tiŋgbana ni mini bɛ niriba sani. 15Bɛ yi ti nya so, bɛ ni zaŋ bini kuh’ o ka di pili yi, ka bɛ mi yi ti gbaai so, bɛ ni zaŋ takɔb’ ku o. 16Bɛ ni zaŋ bɛ biliɛri fiɛbi bina chɛrisichɛrisi bɛ ninni, ka ʒe bɛ yinsi nɛma, ka bili bɛ paɣiba.
17Nyama, n chɛ ka Miidianim’ maani shili ni bɛ liri ba. Bɛ je anzinfa, bɛ mi baɣa ka salima ni. 18Bɛ ni zaŋ bɛ tɔbiri mini bɛ piɛma n-to n-ku bipola. Bɛ ku zo biliɛri mini bibihi nambɔɣu. 19 Babilɔn nyɛla nam tiŋgban’ suŋ gari nam tiŋgbana zaa. Di nyɛla Kalidianim’ jilima ni bɛ ni mali shɛli nyuri bara. Man’ Naawuni ni wurim li kaman n ni daa wurim Sɔdom mini Gomɔra shɛm la. 20So ku lan be nimaani saha shɛlikam yaha. Laribunim’ ku lan ti bɛ suɣa zali nimaani. Piɛguliba mi ku lan chɛ ka bɛ piɛri dɔni nimaani. 21 Amaa mɔɣu ni biŋkɔbiri n-ni be nimaani. Ka viri mini taatahi kpe m-be bɛ yinsi; ka mɔɣu ni buhi be nimaani n-yiɣiri jamda. 22Kunduna ni ti tam bɛ pihi zuɣu kumda, ka yɔbahi be bɛ nayili viɛla puuni kumda. Babilɔn saha miriya, ka di dabisili ku lan tirisi tooni.",https://www.bible.com/bible/2264/ISA.13.DBWDB
AIZAIA 14,"Bɛn be dabitim ni labbuna
1Amaa Yawɛ ni lan zo Yaakubu zuliya bɛn nyɛ Izraɛlnim’ ŋɔ nambɔɣu, ka lan pii ba n-zaŋ ba labisi bɛmaŋmaŋ’ tiŋgbɔŋ ni yaha; ka chɛ ka tinzunnim’ zaŋ bɛmaŋ’ pahi Yaakubu zuliya maa zuɣu n-doli ba labi. 2Niriba pam ni sɔŋ ba ka bɛ labi bɛ tiŋgbɔn’ shɛli Yawɛ ni daa zaŋ ti ba la ni. Niriba maa yɛn nyɛla dabidɔbba mini dabipaɣiba ka Izraɛlnim’ su ba, ka bɛ tumdi tuma tiri bɛn’ Izraɛlnim’ maa Yawɛ ni zaŋ tiŋgbɔn’ shɛli ti ba maa ni. Ninvuɣ’ shɛb’ bɛn daa zaŋ Izraɛlnim’ leei bɛ daba la ŋmaligi leei Izraɛlnim’ daba, ka Izraɛlnim’ maa su ninvuɣ’ shɛb’ bɛn daa nahindi ba maa.
Babilɔn naa ŋun be kpiimba biɛhigu shee
3Yawɛ ni yihi ya yi ni daa nyari biɛrim shɛli mini wahala shɛŋa ni, ka yihi ya tuun’ kpɛma mini bɛ ni daa muɣisiri ya ka yi tumdi tuun’ shɛŋa la tumbu ni. 4Di saha yi ni ti mali Babilɔn naa ansarisi yɛli,
“Na’ putɔɣulan’ la luya
ka ku lan tooi nahim so yaha!
5Yawɛ chɛ ka na’ biɛri
yiko zan’ tariga.
6Bɛ nyɛla bɛn doli suhuyiɣisili soli
n-nahindi bɛ ni su zuliya shɛba,
ka kul bi chɛri ba putɔɣu nahiŋgu maa.
7Pumpɔŋɔ dunianim’ zaa yipa vuhiya,
ka nya suhudoo,
ka sokam yiini yila ni suhupiɛlli.
8Lɛbanɔn sipirɛs mini sida tihi
malila suhupiɛlli naa maa lubu maa zuɣu, ka yɛra,
‘Pumpɔŋɔ a ni lu ŋɔ,
so ku lan ŋma ti luhi yaha.’ ”
9Kpiimba biɛhigu shee nim’ malila shili
ni bɛ deei Babilɔn naa.
Bɛnkam zaa daa nyɛ nanim’ dunia ŋɔ ni
yiɣisiya ni bɛ puh’ a.
Bɛn zaa daa nyɛ zuliya shɛb’ nanim’ ni yiɣisi
bɛ nam ʒiishɛhi puh’ a.
10Bɛ zaa ni ti yaai
bɛ noli yɛl’ a,
“A gba gbarigimi kaman ti ni gbarigi shɛm.
Ti min’ a zaa niŋla yim!”
11Bɛ daa yi ŋmɛrila mɔɣilɔnim’ jɛmd’ a,
amaa pumpɔŋɔ nyini m-be kpiimba biɛhigu shee ŋɔ.
Binneen’ yiɣira bɛn ŋmani zunzuya n-nyɛ a bindoo,
ka zunzuya nyɛ a chinchini ka a zaŋ pili.
12 Nyin’ biɛŋmariga ŋun ne pam ŋɔ,
nyam’ a ni yi zuɣusaa lu tiŋ’ na shɛm!
Nyin’ ŋun daa dihi zuliya pam vi ŋɔ,
bɛ daag’ a luhi tiŋa.
13 A daa lo a suhu ni
ni a ni du zuɣusaa ha
n-chaŋ ti yaɣi Naawuni saŋmarisi zuɣu
n-zaŋ a nam kuɣ’ zali nimaani.
A daa tɛhiya ni a ni chaŋ ti ʒini laɣiŋgu zoli din du pam
ka be nuzaa polo la zuɣu.
14A yɛliya ni a ni du nti tam sagbana zuɣu
n-zaŋ amaŋ’ leei kaman Zallakudura Naa.
15Amaa bɛ zaŋ a na ti niŋ kpiimba biɛhigu shee bɔɣ’ zilinli ni.
16Ka bɛn ti nya a ni ti kpaai bɛ nina kpa a
ka di gari ba ka bɛ bɔhira,
“Pa doo ŋɔ n-daa dam dunia zaa,
ka chɛ ka dabiɛm kpe zuliya kam zaa la?
17Nyin’ ŋun daa chɛ ka dunia ŋɔ leei tiŋgban’ nɛli doya,
ka wurim di tin’ kara,
ka bi bahiri a ni gbahi ninvuɣ’ shɛb’ ka bɛ kuni la m-bala?
18Zuliya kam nanim’ kpiya dola
bɛmaŋmaŋ’ gbala ni ni jilima;
19amaa ka bɛ zaŋ nyini bahila katiŋ’
kaman bimpɔŋ la ka chɛ a gballi;
ka bɛ ni daa zaŋ takɔb’ ku ninvuɣ’ shɛb’ pa a zuɣu,
ka bɛ zaŋ ba bahi kuɣa bɔɣili ni
kaman niriba ni nɔri kpiin’ shɛb’ garita.
20Bɛ ku zaŋ a pahi bɛ zuɣu sɔɣi, dama a daa saɣim a tiŋgbɔŋ, ka ku a niriba.
So ku teei a zuliya bɛn nyɛ tuumbiɛtumdiba la ni so yɛla.
21Kumiya o bihi bɛ ba taali zuɣu.
Di chɛliya ka bɛ so ti yiɣisina ti su tiŋgbɔŋ ŋɔ
bee m-me tinsi zali dunia ŋɔ ni yaha.”
Naawuni ni saɣim Babilɔn
22Yawɛ ŋun nyɛ Tɔbbihi Naa ŋɔ yɛliya, “N ni lu Babilɔn zuɣu n-wurim li, ka ku bɛn kpalim be di ni mini bɛ bihi ni bɛ zuliya; man’ Yawɛ n-yɛli lala maa. 23N ni chɛ ka Babilɔn leei yuɣimpina biɛhigu shee ni ko’ dooshee, ka zaŋ sɔɣu din ni saɣim li n-kol’ li bahi. Man’ Yawɛ ŋun nyɛ Tɔbbihi Naa ŋɔ n-yɛli lala maa.”
Naawuni ni ku Asirianima
24 Yawɛ ŋun nyɛ Tɔbbihi Naa ŋɔ poya yɛli:
“Biɛhiŋ kani,
n ni lo shɛm ni niŋ,
ka n ni zali shɛm
ni niŋ pali.
25N ni ku Asirianim’ bɛn be n tiŋgbɔŋ ŋɔ ni,
ka du n-tam bɛ zuɣu no ba n zoya la zuɣu,
ka tiligi n niriba
Asirianim’ maa ʒi’ tibisa ʒibu ni.
26N ni lo ni n niŋ dunia ŋɔ zaa shɛm m-bɔŋɔ:
N teegi n nuu ni n-darigi niriba tibili.”
27Yawɛ ŋun nyɛ Tɔbbihi Naa ŋɔ loya
ni o niŋ dimbɔŋɔ,
ka so mi ku tooi yiɣisi li.
O pun teeg’ o nuu,
ka so mi ku tooi pɔri li.
Naawuni ni ku Filistianima
28 Naa Ahaz kum yuuni ka yɛtɔɣili ŋɔ daa kana:
29 Filistianima, yi zaa di maliya suhupiɛlli,
jaaŋgbe’ shɛli din yi fiɛbiri ya la ni kabigi la zuɣu.
Waɣ’ yino yi kpi, so n-yirina zan’ o zaashee.
Ka o galli waɣiri waɣ’ biɛɣu.
30Faralan’ bi’ tuuli ni di,
ka nandan’ dɔni ni alaafee,
amaa n ni chɛ ka kum ku yi bihi,
ka ku yi puuni bɛn kpalim.
31Yinim’ Filistianim’ zaa,
chɛliya ka dabiɛm mali ya pam.
Yi tiŋ’ mini di dunoya kuhima!
Dama taŋkpagbiligu ni yi nuzaa polo na,
di nyɛla tɔbbihi bɛn kanna
ka dabiɛmlana ka bɛ ni.
32Wula ka nir’ lee yɛn garigi yɛli Filistianim’ tuumba?
Yawɛ m-me Ziɔn zali,
ka o niriba bɛn nyɛ nandaamba
ni nya biɛhigu shee nimaani.",https://www.bible.com/bible/2264/ISA.14.DBWDB
AIZAIA 15,"Naawuni ni ku Mɔabnima
1 Naawuni ni yɛli Mɔabnim’ yɛtɔɣ’ shɛli m-bɔŋɔ:
Ar zani dabari yuŋ zaɣ’ yini,
ka Mɔabnim’ fo chichi.
Kɛɛr zani dabari yuŋ zaɣ’ yini,
ka Mɔabnim’ fo chichi.
2Dibɔnnim’ chaŋ ti du zoli zuɣu
bɛ buɣa duu nti kumda;
ka Mɔabnim’ kumdi Nɛbo mini Mɛdɛba zuɣu;
ka sokam pini bɛ zuɣuri ni bɛ teensi.
3Ka niriba daa pili buri;
ka shɛb’ du n-tam duri zuɣusaa,
ka shɛb’ mi ʒe tiŋ’ puuni laɣiŋgu shee
kumdi ka fabinda.
4Ka Hɛshibɔnnim’ mini Ɛlialɛnim’ daa kuhi pam,
ka Jahaznim’ wum bɛ kuhigu maa,
hal ka bɛ tɔbbihi ni sɔhira.
5N kumdila Mɔabnim’ zuɣu!
Bɛ zo n-kuli Zɔa mini Ɛgilatishɛlishia.
Dama shɛb’ lu soli kuni Luhit,
ka kumdi chana;
ka shɛb’ mi zo n-kuli Hɔrɔnaim ni suhugarigu pam.
6Nimrim kulibɔŋ nyuuya zaa,
ka di duli mɔri kuui,
ka momahili lan ka nimaani yaha.
7Dinzuɣu bɛ zaŋ bɛ nɛma pam
n-zɔri ni bɛ du kulitihi kulibɔŋ tiligi.
8Ka bɛ daa ŋme kuŋ gili Mɔab tintarisi;
ka fabila yɛtɔɣa daa tin ti to Ɛgilaimnim’ mini Bɛrilimnima.
9Ka Dibɔn Mɔɣili kom daa deei ʒim mɔhi,
amaa di zaa yoli, n ni niŋ Dibɔnnim’ din bie n-gari lala.
Iin, gbuɣinli ni doli Mɔab ninvuɣ’ shɛb’ bɛn kpalim,
ka nyɛ bɛn zɔri ni bɛ tiligi la.",https://www.bible.com/bible/2264/ISA.15.DBWDB
AIZAIA 16,"Mɔabnim’ be yɛla ni
1 Mɔabnim’ daa zaŋla piɛbila
n-yi Sɛla din be tiŋgban’ nɛli polo la
kana ti ti ŋun diri nam ʒi Jɛrusalɛm la.
2Bɛ daa bela Arinɔn Mɔɣili duli guhira,
ka ʒi bɛ ni kpari shɛli polo.
Bɛ daa ŋmanila noon’ shɛb’
bɛ ni kari bɛ tɛri ni bahi.
3Ka bɛ daa yɛli Judanima,
“Wuhimiya ti ni yɛn niŋ shɛm.
Benya kaman ti’ shɛli din chɛ
ka di mahim luri ti zuɣu wuntaŋ’ zuɣusaa saha.
Ti nyɛla bɛn zona ti kpɛn ya ni ti tiligi,
zaŋmiya ti sɔɣi.
4Chɛliya ka ti ʒini yi sani.
Guliya ti ka bɛn bɔri ni bɛ ku ti maa ku paai ti.”
Ŋun nahindi ti maa yi ti lan kani,
saɣiŋgu maa ni zani tariga;
ka ninvuɣ’ kuriba maa gba ku lan be tiŋgbani ŋɔ ni.
5Di saha Dauda zuliya ni so ni ti leei naa,
ka zaŋ ʒiɛyimtali mini yurilim su niriba.
O ni ti niŋ din tuhi yomyom.
Ka chɛ ka niriba doli din tuhi soli.
6Ti wum Mɔabnim’ karimbaani yɛla.
Bɛ nyɛla bɛn duhiri bɛmaŋa ni barinyuriba,
amaa bɛ barinyubo maa nyɛla yoli.
7Dinzuɣu Mɔabnima, kummiya!
Sokam kummi Mɔabnim’ zuɣu.
Bɛ ni ti kum
Kiriharɛsɛt bindira zuɣu.
8Puri din miri Hɛshibɔn
mini Sibima wain tihi puri saɣimya zaa.
Di nyɛla wain tihi din chɛ
ka nanim’ nyuri wain kuuna.
Shɛlini, wain tihi maa wula
mi n-teei hal ti paai Jaza,
ka yi nimaani teei kpa wulimpuhili polo
n-zaŋ hal ni tiŋgban’ nɛl’ la ni,
ka lan zaŋ kpa wulinluhili polo
hal ni Teeku Kpiŋ ni.
9Dinzuɣu n kumdila Sibima
mini Jaza wain tihi zuɣu.
N kumdila Hɛshibɔnnim’
mini Ɛlialɛnim’ zuɣu,
dama bɛ bi kpuɣi puu atam
din ni chɛ ka bɛ suhuri piɛla.
10So ka suhupiɛlli tiŋgban’ shɛli
din mali atam maa ni.
So bi tahiri bee n-yiini yila
wain tihi puri maa ni.
So mi bi nɔri wain tihi wala
ni o yihi wain,
ka so bi wumdi suhupiɛlli tahigu damli.
11Dinzuɣu n suhu zaa saɣimla Mɔabnim’
mini Kirihɛrɛsinim’ zuɣu
kaman bɛ ni zaŋ mɔɣilo ŋmɛri nandahima yil’ shɛli.
12Mɔabnim’ dula bɛ buɣa zoya, ka chaŋ ti kpe bɛ buɣa jɛmbu duri ni n-fabili niŋ ba je, ka di bi sɔŋ ba.
13Yawɛ ni daa pun yɛli shɛm zaŋ chaŋ Mɔabnim’ polo m-bala. 14Amaa pumpɔŋɔ Yawɛ yɛliya, “Yuma ata puuni, Mɔabnim’ ni ti kɔŋ bɛ ni mali shɛli saha biɛla puuni kaman padiriba saha ni bi galisi shɛm la. Bɛ ni kul galisi maa zaa yoli, bɛ ni ninvuɣ’ shɛb’ bɛn yɛn kpalim ni nyɛla biɛla, ka bɛ mi ku mali yaa.”",https://www.bible.com/bible/2264/ISA.16.DBWDB
AIZAIA 17,"Naawuni ni darigi Sirianim’ mini Izraɛlnim’ tibili
1 Damaskus yɛla yɛtɔɣa m-bɔŋɔ:
Nyama, Damaskus ku lan nyɛla tiŋa.
Di ni kabi lu n-duhi doya.
2Siria tinsi ni zani dabari zaa.
Mɔri ni be nimaani,
ka niɣi mini biŋkɔbbaligu ŋubira,
ka so ku kari ba.
3Ifriim tiŋgbɔŋ ku lan mali birini,
ka Damaskusnim’ kɔŋ nam.
Ka Aramnim’ bɛn kpalim ni kɔŋ jilima
kaman Izraɛlnim’ ni kɔŋ shɛm la.
Yawɛ ŋun nyɛ Tɔbbihi Naa ŋɔ
n-yɛli lala maa.
4“Dindali maa, Izraɛlnim’ ni ti nya filiŋ,
ka kɔɣisi yi fini zaa.
5Izraɛlnim’ ni ti ŋmanila bɛ ni kpuɣi pu’ shɛli atam,
ka be kaman bɛ ni yihi binyiha pu’ shɛli din be Rɛfaim Vinvamli ni.
6Bɛ puuni niriba biɛla kɔŋko n-ni kpalim,
ka Izraɛlnim’ ni bemi kaman bɛ ni wɔbi Olivi ti’ shɛli wala zaa
ka chɛla diba ayi bee ata
niŋ di wula din be zuɣusaa ha zuɣu
bee diba anahi bee anu
niŋ di tiŋli wula zuɣu.”
Yawɛ ŋun nyɛ Izraɛlnim’ Naawuni ŋɔ
n-yɛli lala maa.
7Dindali maa, niriba ni ti ŋmaligi chaŋ bɛ namda ŋun nyɛ Izraɛlnim’ Naawuni ŋun be kasi ŋɔ sani. 8Bɛ ti ku lan niŋ bɛ ni zaŋ bɛmaŋmaŋ’ nuhi me bimbin’ shɛŋa la yɛda. Bɛ mi ti ku lihi bɛ ni zaŋ bɛ nuhi mali binshɛŋa din nyɛ dari mini bɛ ni tuɣindi tulaale zim Ashɛrim bimbin’ shɛŋa zuɣu la ka di nyɛ shɛli.
9Dindali maa bɛ tin’ shɛŋa din mali kpiɔŋ ni ti bemi kaman Hivinim’ mini Amɔrinim’ ni daa zo ka chɛ tin’ shɛŋa bahi Izraɛlnim’ zuɣu, ka di zani dabari la.
10Dama yi tam yi Naawuni ŋun tiligi ya,
ka nyɛ ŋun ʒe n-taɣi ya kaman tampiŋ din mali kpiɔŋ la yɛla.
Dinzuɣu ka yi sa tihi
ni yi jɛmdi tinzun’ wuna.
11Amaa hal yi ni sari li ka di daari pum dindali,
ka neeri biɛɣu zoori la zaa yoli,
di ku wali ka yi pɔhi li;
di kul yɛn tin ya la nandahima ni biɛrim.
Izraɛlnim’ nyaŋ bɛ dimnima
12Ninvuɣ’ shɛb’ bɛn mali kpiɔŋ taaya n-yɔri vuri,
ka di vuri kaman teeku vubu la.
Aa, niriba maa yɔrila vuri,
ka di vuri kaman kom pam vubu la.
13Niriba maa kanimina, ka bɛ chandi vuri ŋmani kom pam vuri,
amaa o ni tahi bɛ zuɣu, ka bɛ zo n-chaŋ katiŋa.
Bɛ ni zo kaman zoya zuɣu wurigu
ni taŋkpa’ shɛli pɔhim mini sanʒiɛɣu ni ʒe m-bahi.
14Di malila dabiɛm yuŋ,
amaa zaŋ chaŋ biɛɣ’ asiba, ka di zo.
Lala n-yɛn niŋ bɛnkam kana
ni bɛ ti ʒe ti tiŋgbɔŋ ŋɔ.",https://www.bible.com/bible/2264/ISA.17.DBWDB
AIZAIA 18,"Naawuni ni darigi Itiɔpianim’ tibili
1 Itiɔpia mɔɣa duya ha
ka ti wum binyiɣira kpiŋkpama vubu damli.
2Nimaani ka tuumba yi
n-kpe gbiŋgbaŋ ŋariŋ ka Nail Mɔɣili ni na.
Yinim’ tuumba bɛn chani yomyom ŋɔ, labimiya.
Zaŋmiya zilinli ŋɔ lab’ mɔɣa ni pirigi yi tiŋgbɔn’ shɛli maa ni
nti yɛli yi niriba bɛn mali kpiɔŋ,
ka wɔɣawɔɣa, ka bɛ niŋgbuna nyɛlisira,
ka niriba bɛn be yoma
ni katiŋ’ zaa zɔri ba maa.
3Yinim’ bɛn zaa be dunia ŋɔ ni,
bɛ yi ti kpuɣi binshɛli din nyɛ shihirili bin’ la zuɣusaa zoya zuɣu, yin’ lihimiya!
Bɛ yi ti piɛb’ kikaa, yin’ gbilisimiya tibili wum.
4Dama Yawɛ daa yɛli ma,
“N ni be m biɛhigu shee ka lihina baalim
kaman maligim ni lurina yuŋ kachɛɣu saha shɛm
ni kaman biisim ni be wuntaŋ’ ni shɛm la.”
5Zaŋ chaŋ wain tihi pum ti yɛn kpahi lu
ka di wala moori saha shɛli,
Itiɔpianim’ dimnim’ ni kana ti ku ba ka di bi to.
Bɛ ni ti niŋ ba kaman bɛ ni zaŋdi sua
ŋ-ŋmahiri wain tiwula din teei shɛm la.
6Bɛ ni ti chɛ bɛ tɔbbihi bɛn kpi sɔŋ palo ni,
ka zoya zuɣu noonsi mini mɔɣu ni biŋkɔbiri di ba, ka ŋub’ ba.
Noonsi ni ti di ba shɛɣu ni,
ka mɔɣu ni biŋkɔbiri mi ŋub’ ba kikaa saha.
7Di saha maa ninvuɣ’ shɛb’ bɛn wɔɣawɔɣa, ka bɛ niŋgbuna nyɛlisira, ka niriba bɛn be yoma ni katiŋ’ zaa zɔri ba, ka bɛ nyɛ bɛn mali kpiɔŋ, ka nyandi sokam, ka mɔɣa pirigi bɛ tiŋgbɔŋ la ni ti zaŋ pina na ti ti Yawɛ ŋun nyɛ Tɔbbihi Naa ŋɔ. Ziɔn Zoli zuɣu luɣ’ shɛli din nyɛ Yawɛ ŋun nyɛ Tɔbbihi Naa ŋɔ jɛmbu shee la ka bɛ ti yɛn zaŋ li du.",https://www.bible.com/bible/2264/ISA.18.DBWDB
AIZAIA 19,"Naawuni ni darigi Ijiptinim’ tibili
1 Ijiptinim’ yɛla yɛtɔɣa m-bɔŋɔ:
Nyama, Yawɛ ni ʒini sagbani din zɔri yomyom zuɣu
n-ka Ijipti na;
ka Ijipti wuna nya o ka bɛ ni’ sɔhira,
ka Ijiptinim’ yɛma ŋma.
2Yawɛ yɛliya, “N ni tuɣili Ijiptinima,
ka bɛ tuhi taba.
Nir’ min’ o ʒiʒiinikpee ni tuhi taba,
ka tins’ ayinim’ tuhi taba,
ka nanim’ tuhi taba.
3N ni chɛ ka Ijiptinim’ birim,
ka saɣim bɛ ni lo ni bɛ niŋ shɛm.
Bɛ ni bɔhi bɛ wuna mini bɛ kpiimba
ni bukpahinima ni bɛ wuhi ba bɛ ni yɛn niŋ shɛm.
4N ni zaŋ Ijiptinim’ niŋ na’ biɛɣu
ŋun mali putɔɣu nuu ni ka o su ba.
Man’ yi Duuma Yawɛ ŋun nyɛ Tɔbbihi Naa ŋɔ
n-yɛli lala maa.”
5Nail Mɔɣili kom ni filim,
ka mali lala hal ti nyuui zaa.
6Ka mɔɣili maa kɔsoya ni kom ni nyɔni,
ka mali lala hal ti nyuui;
ka kaɣili mini kulimɔri ti kuui zaa.
7Binshɛɣukam din be Nail Mɔɣili maa duli ni ti kuui,
ka bɛ ni biri binshɛlikam dolisi mɔɣili maa ti kuui zaa,
ka pɔhim ʒe li chaŋ,
8Ninvuɣ’ shɛb’ bɛn zaa nyɛ kulipalinima
bɛn labiri ziŋgɔhi mini bɛn mali yilima
bee nɛri gbahiri zahim Nail Mɔɣili maa ni ni ti fabili.
9Ninvuɣ’ shɛb’ bɛn wuɣiri situr’ piɛla ni ti yihi tahima,
ka bɛn ʒi kpalu’ dari ni ninni biɛhigu ti taɣi.
10Di ni ti niŋ kpaluhi alahiziba,
ka bɛnkam zaa tumdi tuma deeri yɔri ni ti mali suhusaɣiŋgu.
11Zɔan zuɣulaannim’ nyɛla jɛra.
Ijipti yɛnnim’ nyɛla jɛra bɛn wuhi niriba din bi viɛla.
Bɛ ku tooi yɛli Firawuna
ni bɛ nyɛla yɛnnim’ mini na’ kura zuliya.
12Ijipti naa, a yɛnnim’ la lee be ya?
Chɛ ka bɛ yɛl’ a Yawɛ ŋun nyɛ Tɔbbihi Naa ŋɔ
ni yɛn niŋ Ijiptinim’ shɛm.
13Zɔan zuɣulaannim’ nyɛla jɛra,
ka Mɛmfisi nabihi nyɛ bɛn yɔhindi niriba.
Ninvuɣ’ shɛb’ bɛn nyɛ bɛ zuliya
ni ninvuɣ’ zuɣuri birigi Ijiptinima.
14Yawɛ zaŋla chirachira biɛhigu ti ba,
ka bɛ chɛ ka Ijiptinim’ laani gindi bɛ ni niŋdi shɛlikam ni
kaman danyura m-be o tiri ni laani gindi la.
15Bundana bee nandana
bee nabia bee tarima
ka Ijipti tiŋgbɔŋ ni
n-nyɛ ŋun ni tooi niŋ shɛli sɔŋ Ijiptinima.
16Dindali maa Ijiptinim’ ni ti ŋmanila paɣiba, dabiɛm ni ti kpe ba ka bɛ ni’ sɔhira, Yawɛ ŋun nyɛ Tɔbbihi Naa ŋɔ ni ti yɛn doli so’ shɛli liri ba zuɣu. 17Ka Ijiptinim’ ni zɔri Juda tiŋgbɔŋnima, ka bɛ yi ti boli Juda yuli bɛ ni so sani, dabiɛm ni gbaag’ o, Yawɛ ŋun nyɛ Tɔbbihi Naa ŋɔ ni lɔri nia shɛli zaŋ chaŋ bɛ polo zuɣu.
18Dindali maa Ijipti tiŋgbɔŋ ni fɔntins’ anu nim’ ni ti tɔɣisi Keenannim’ yɛtɔɣa, ka po pɔri ni bɛ ni jɛm Yawɛ ŋun nyɛ Tɔbbihi Naa ŋɔ. Ka tinsi maa ni zaɣ’ yini yuli ni ti boonila Wuntaŋ’ tiŋa.
19Di saha bɛ ni ti me sara maligu bimbini zali Yawɛ Ijipti tiŋgbɔŋ sunsuuni, ka lan me binwɔɣinli zali bɛ tintariga ka di teeri ba Yawɛ yɛla. 20Di yɛn nyɛla shihirili ni shɛhira Yawɛ ŋun nyɛ Tɔbbihi Naa ŋɔ sani Ijipti tiŋgbɔŋ ni. Bɛ yi ti fabili niŋ Yawɛ niriba bɛn nahindi ba la, o ni tim ŋun ni fa ba bahi bɛ sani ka o ti fa ba bahi. 21Yawɛ ni ti kahig’ omaŋ’ wuhi Ijiptinima, ka bɛ baŋ o dindali maa ka jɛm’ o, ka bo pina mini sara shɛli bɛ ni zaŋdi nyɔri buɣim la ti o. Bɛ ni ti pɔri pɔri Yawɛ sani, ka niŋ bɛ ni po ni bɛ ni niŋ shɛm. 22Yawɛ ni ti Ijiptinim’ daŋ’ pam, ka lan tib’ ba. Bɛ ni ti lab’ Yawɛ sanna, ka o deei bɛ suhigu ka tib’ ba.
23Di saha bɛ ni ti ŋme solɔɣu yi Ijipti tiŋgbɔŋ ni kuli Asiria tiŋgbɔŋ ni. Ka Asirianim’ ti kani Ijipti na, ka Ijiptinim’ gba kani Asiria na; ka Ijiptinim’ mini Asirianim’ ti laɣim jɛm Yawɛ. 24Di saha Izraɛlnim’ ni ti pahi Ijiptinim’ mini Asirianim’ zuɣu, ka bɛ niŋ zuliya ata niriba; ka bɛ zuɣu chɛ ka dunia zaa nya alibarika. 25Yawɛ ŋun nyɛ Tɔbbihi Naa ŋun pun niŋ alibarika niŋ bɛ ni ŋɔ ni ti yɛli, “N ni niŋ alibarika niŋ Ijiptinim’ bɛn nyɛ n niriba ŋɔ ni, ka niŋ alibarika niŋ Asirianim’ bɛn nyɛ n ni nam shɛb’ ŋɔ ni, ka niŋ alibarika niŋ Izraɛlnim’ bɛn nyɛ n ninvuɣ’ gahinda ŋɔ ni.”",https://www.bible.com/bible/2264/ISA.19.DBWDB
AIZAIA 20,"Anabi ŋun be o zaɣim ka di nyɛ shihirili
1Asiria naa Sarigɔn ni daa chɛ ka o tɔbbihi zuɣulana chaŋ ti liri Ashidɔdnima n-tuhi nyaŋ ba yuun’ shɛl’ la, 2di saha ka Yawɛ daa yɛli Amɔz bia Aizaia, “Pirigim’ a buɣu ŋɔ min’ a namda ŋɔ”, ka o daa niŋ lala, ka chani o zaɣim ni napɔn zaŋa. 3Di saha ka Yawɛ daa yɛli, “N dabili Aizaia ni daa chaŋ o zaɣim ni napɔn zaŋa yuma ata la, di nyɛla din yɛn niŋ Ijiptinim’ mini Itiɔpianim’ shihirili. 4Lala ka Asiria naa ti yɛn gbahi Ijiptinim’ leei daba, ka gbahi Itiɔpianim’ ninkura mini bipola n-zaŋ ba bɛ zaɣim ni bɛ napɔn’ zaŋa, ka bɛ gbina do palo ni, n-kuli o yiŋa, ka di dihi Ijiptinim’ vi. 5Dabiɛm ni ti gbahi ninvuɣ’ shɛb’ bɛn zaŋ bɛ tahima niŋ Itiɔpia ni mini bɛn mali Ijipti nyuri bara la, ka vi gbahi ba. 6Di saha maa ninvuɣ’ shɛb’ bɛn be Filistia Teeku noli ni ti yɛli, ‘Nyamiya din niŋ ti ni zaŋ ti tahima niŋ ninvuɣ’ shɛb’ ni la mini ti ni daa zo nti paai shɛb’ ni bɛ fa ti Asiria naa nuu ni bahi la. Ka wula ka ti lee yɛn niŋ tiligi?’ ”",https://www.bible.com/bible/2264/ISA.20.DBWDB
AIZAIA 21,"Babilɔn lubu
1Babilɔn yɛla yɛtɔɣa m-bɔŋɔ:
Kaman pɔhimʒiɛpiliŋga ni ʒiɛri tiŋgban’ nɛli ni shɛm,
lala ka mbusim pɔhim
yɛn yi tiŋgban’ shɛli din mali dabiɛm ni na.
2N nyala putɔɣu yɛl’ shɛŋa din niŋdi ʒii.
Di nyɛla nyaanyira
ni ŋun tumdi saɣiŋgu tuma ʒii.
Ɛlam tɔbbihi, lirimiya ba.
Miidia tɔbbihi, dɔnimiya gili tinsi gu.
Naawuni ni chɛ ka Babilɔnnim’
ni tahi wahala shɛli na maa zan’ tariga.
3Dinzuɣu ka biɛrim
yiɣisi n niŋgbuna ni
m-be kaman paɣa ni yi wolisiri
ni o dɔɣi ka biɛrim shɛli mal’ o la,
ka n ni daa wum
ka nya ʒii shɛli maa puuni maa
chɛ ka dabiɛm gbaai ma.
4M birimmi zaa ka dabiɛm kpe ma.
N suhu kul yɛla yuŋ zibbu zuɣu,
amaa ka di tahiri ma la dabiɛm na.
5Bɛ malila bindirigu dibu shili,
ka yɛrigi kpahisi sɔŋ nimaani,
ka bɛ ʒini di ka nyu.
Ka sapashin’ kpamba yiɣisi
niŋ kpam mali bɛ nyɔtaɣirisi.
6Di saha ka ti Duuma daa yɛli ma,
“Cham’ ti bo tiŋgul’ zali,
ka yɛl’ o ni o nini yi nya shɛlikam, ŋun’ yɛlima.
7O yi ti nya wɔribariba ayiyi
bee bumbariba bee laakumbariba ka bɛ kanna,
ŋun’ gbilisim’ o tibili
wum viɛnyɛliŋga.”
8Ka tiŋgul’ maa daa kuhi yɛli,
“N Duuma, n kul ʒiɛla n zaashee
wuntaŋ’ ni ni yuŋ zaa.”
9 Di daa bi yuui,
ka o kuhi yɛli,
“Wɔribariba be chɛchɛbuŋ’ ni,
ka yuri ayi vɔri li kanna!”
Di saha ka o daa lan yɛli,
“Babilɔn luya, di luya!
Ka di wuna binnana zaa
lu n-wurisiwurisi do tiŋa.”
10N niriba Izraɛlnima,
yinim’ bɛn nyɛ bɛ ni niŋ shɛb’ kaman bɛ ni bu ka’ shɛli n-yɛl’ li ŋɔ,
n ni wum shɛli Yawɛ ŋun nyɛ Tɔbbihi Naa,
ka nyɛ Izraɛlnim’ Naawuni ŋɔ sani
ka n zaŋ yɛri ya maa.
Duma yɛla yɛtɔɣa
11Duma yɛla yɛtɔɣa m-bɔŋɔ:
Ka so daa boli ma Siɛr yɛra,
“Tiŋgula, bɔ saha ka biɛɣu yɛn neei?
Yɛlim’ biɛɣu maa ni yɛn neei saha shɛli.”
12Ka tiŋgul’ maa garigi yɛli,
“Biɛɣu ni neei, amaa yuŋ ni lan zibi yaha.
A yi bɔri ni a bɔhi,
nyin’ lan labimina ti bɔhi.”
Areebia yɛla yɛtɔɣa
13Areebia yɛla yɛtɔɣa m-bɔŋɔ:
Yinim’ Dɛdannim’ sochandiba
bɛn dooni Areebia mɔɣu ni ŋɔ,
14bomiya kom na ti ti kɔnyuri ni mali shɛba.
Yinim’ Tɛma tiŋgbɔŋnima,
bomiya bindira ti kuŋkɔɣinzɔriba.
15Niriba maa zɔrimi ni bɛ tiligi bɛ ni ŋooi takɔb’ shɛli
mini bɛ ni vooi tɔb’ shɛli ni bɛ to barina ni.
16Di saha ka ti Duuma daa yɛli ma, “Zaŋ chaŋ yuun’ yini saha din nyɛ kaman bɛ ni bu tumtumda so paa tuma yuma tariga saha, Kɛdar jilima ni zan’ tariga. 17Kɛdar peentɔriba bɛn nyɛ tɔbutuhiriba la ni ti kpalimla biɛla.” Yawɛ ŋun nyɛ Izraɛl Naawuni ŋɔ n-yɛli lala maa.",https://www.bible.com/bible/2264/ISA.21.DBWDB
AIZAIA 22,"Jɛrusalɛm yɛla yɛtɔɣa
1Vinvamli din yuli booni Ʒii Nyabu Vinvamli yɛtɔɣa m-bɔŋɔ:
Bɔ n-niŋ?
Bɔzuɣu ka tiŋ’ ŋɔ niriba zaa
tam mɔpila zuɣu puhiri chuɣu?
2Tiŋ’ ŋɔ niriba zaa kul tahirimi.
Bɛ kul malila suhupiɛlli ka yɔri vuri.
Yi ninvuɣ’ shɛb’ bɛn kpi
pala bɛ ni zaŋ takɔb’ ku shɛba,
bɛ mi pala bɛn kpi tɔbu ni.
3Yi zuɣulaannim’ zaa daa laɣimmi guui.
Pa piɛma ka bɛ daa zaŋ to n-gbahi ba.
Bɛ daa gbahi bɛ ni daa nya yi ninvuɣ’ shɛb’ zaa
hal bɛ ni daa kul zo n-chaŋ katiŋ’ la zaa yoli.
4Dinzuɣu ka n yɛli,
“Zomiya ka chɛ ma
ka n kum pam m pubiɛ’ niriba kum zuɣu.
Di bɔriya ni yi maai n suhu.”
5Lubu din mali dabiɛm pam
mini chirachira be
Ʒii Nyabu Vinvamli ni,
ka bɛ daai ti tiŋ’ goma luhi,
ka ŋme sɔŋsim bɔbu kuŋ’ bahi zoya ni nima.
Yawɛ ŋun nyɛ Tɔbbihi Naa ŋɔ
n-niŋ lala maa.
6Ka Ɛlam tiŋgbɔŋ ni tɔbbihi
daa nyaɣi lɔɣiri
ba yuri n-zaŋ chɛchɛbunsi kana.
Ka Kɛɛr tiŋgbɔŋ ni tɔbbihi
mi daa gbibi nyɔtaɣirisi.
7Yi vinvam’ shɛŋa din mali kulim puuni
zaa daa palila chɛchɛbunsi,
ka wɔribariba ʒe dunɔdaya ni.
8O daa chɛ ka Judanim’ ku tooi zabi bɛmaŋ’ zuɣu.
Dindali maa, yi daa chaŋla tibɔŋ ni bidibbina duu la ni nti yihi bidibbina. 9Ka yi daa nya ka bɛ chibichibi Dauda tiŋ’ la gooni voya; ka yi daa taɣi kom sɔŋ di biaŋ din be tiŋli la ni. 10Yi daa kali Jɛrusalɛm yiya, ka wurim yiya maa n-zaŋ di bilichiisi me di gooni zali. 11Ka yi daa gbi kɔbɔɣili sɔŋ goma ayi sunsuuni ni beeŋ kurili la ni kom zɔrina ti luri di ni. Amaa ka bi lihi nya ŋun daa pun niŋ li bee n-chɛ ka yi baɣa be ŋun daa pun lo di nia zali ka di waɣ’ la ni.
12Ti Duuma Yawɛ ŋun nyɛ Tɔbbihi Naa ŋɔ
yɛliya ni yi kummi ka fabili,
ka pini zuɣukpina,
ka pili buri.
13 Amaa ka yi ti malila suhupiɛlli
ka puhiri chuɣu,
ka kɔri naɣilahi mini piɛri
ŋ-ŋubiri bɛ nimdi ka nyuri wain ka yɛra,
“Chɛliya ka ti di ka nyu,
dama biɛɣuni ti sa ni kpi.”
14Ka Yawɛ ŋun nyɛ Tɔbbihi Naa ŋɔ
maŋmaŋ’ daa yɛli ma,
“N ku chɛ bɛ tuumbiɛɣu ŋɔ taali
hal ka bɛ ti yi dunia yili.
Mani yi Duuma Yawɛ ŋun nyɛ Tɔbbihi Naa ŋɔ
n-yɛli lala maa.”
Bɛ kpahi Shɛbina zuɣu ni
15Yawɛ ŋun nyɛ Tɔbbihi Naa ŋɔ daa yɛli ma, “Cham’ Shɛbina ŋun nyɛ nayili tumtumdiba zuɣulan’ la sani nti bɔh’ o, 16‘Bɔ ka a su kpe? Ŋuni ka a lee mi kpe hal ka ti gbir’ amaŋmaŋ’ gballi kpe n-chibiri daboli zuɣu tampiŋ ni? 17Zɔri, Yawɛ ni to n-kpuɣ’ a ni suli n-zaŋ ti labi. O ni gbaag’ a kirikiri 18n-zaŋ a vilivili labi pal’ yaɣu ni kaman bolli la. Ka a kpi nimaani ka chɛ a chɛchɛbun’ shɛŋa a ni mali nyuri bara maa bahi nimaani. A nyɛla ŋun dih’ a dan’ yiŋ’ vi! 19N ni yih’ a a tuma ni, ka yih’ a a zaashee maa.’ ”
20Dindali maa, n ni boli Hilikia bia Ɛliakim ŋun nyɛ n dabili la na 21nti zaŋ a kparibu yɛl’ o, ka zaŋ shɛlɔrigu lo o; ka zaŋ a yiko niŋ o nuu ni, ka o leei Jɛrusalɛmnim’ mini Judanim’ ba. 22 Ka n lan zaŋ Dauda zuliya saafe ti o, ka o ti yooi, ka so ku tooi yo bee ka o ti yo, ka so ku tooi yooi. 23N ni zaŋ o kpa luɣ’ viɛlli shee viɛnyɛliŋga kaman kpaa la, ka o leeg’ o daŋ niriba jilima nam ʒiishee.
24Amaa bɛ ni ti zaŋ o daŋ niriba mini bɛ bihi ni bɛ yaansi zaa ʒili nyaɣil’ o m-pahi lahi balibu kam, din nyɛ pipihi zaŋ tabili lahi ni duɣ’ bihi zaa. 25Yawɛ ŋun nyɛ Tɔbbihi Naa ŋɔ yɛliya, “Di saha maa kpa’ shɛli din daa kpa luɣ’ viɛlli shee la ti ku lan beni, bɛ ni ti ŋma li luhi, ka ʒi’ shɛli din daa ʒi di zuɣu la kpalim yoli.” Yawɛ n-yɛli lala maa.",https://www.bible.com/bible/2264/ISA.22.DBWDB
AIZAIA 23,"Fɔnisia
yɛla yɛtɔɣa
1 Fɔnisia yɛla yɛtɔɣa m-bɔŋɔ:
Yinim’ Speen ŋarima din be teeku ni,
kummiya ni suhugarigu!
Dama Taai luya
ka lan ka yili bee kulinoli.
Niriba daa yila Saipurus na
nti wum di yɛla.
2Yinim’ teeku noli tinsinim’
mini Sidɔnnima, maamiya yi ni.
Yi daabihi bela teeku ni bɔri azichi tiri ya.
3Yi chɛ ka bɛ dolila teeku chani dari
Ijipti kawaan’ shɛli bɛ ni ŋahi Nail Mɔɣili duli la kɔhira.
Yi nyɛla zuliya kam kɔhigɔriba.
4Mbaye Sidɔn, a di vi,
dama teeku birini yɛliya,
“N na ʒi n-wolisi bee n-dɔɣi.
M mi na ʒi n-wumsi
nachimpola bee paɣipiɛlisi.”
5Hal Ijiptinim’ yi wum ni Taai wurimya,
di ni niŋ ba nandahima pam.
6Fɔnisia, kummiya ka chɛ ka nandahima mali ya.
Zomiya kuli Speen.
7Taainim’ kurimbuni ha suhupiɛlli tiŋ’ la m-bala?
Tiŋ’ maa ni ka niriba daa yi
n-du teeku duli ti ʒini la?
8Ninvuɣ’ ŋuni n-lee bo yɛlli ti Taainim’ ŋɔ?
Taai din nyɛ tin’ shɛli din leeri nama,
ka di kɔhigɔriba nyɛ nabihi,
ka di daa bihi mi nyɛ
bɛn mali jilima pam dunia ŋɔ ni la?
9Yawɛ ŋun nyɛ Tɔbbihi Naa ŋɔ n-bo li ti ba.
Ŋuna n-niŋ lala ni o vuui
bɛ barinyubo shɛli bɛ ni nyuri
zaŋ chaŋ bɛ ni tum shɛli polo la,
ka dihi bɛ ni tibigi ninvuɣ’ shɛb’ zaa dunia ŋɔ ni vi.
10Yinim’ Speennima,
labimiya yimaŋmaŋ’ tiŋgban’ ni.
Kpe lan pala teeku kulinoli.
11Yawɛ n-teeg’ o nuu tiri teeku maa,
ka chɛ ka dabiɛm gbaai di nanima,
ka zali ni bɛ saɣimmi Keenan birininima.
12Sidɔnnima, yi ku lan mali suhupiɛlli,
ka yi niriba ni nya nahiŋgu.
Hal bɛ yi zo n-kuli Saipurus,
bɛ na kul bi yi.
13Babilɔnnima n-daa niŋ lala maa;
pa Asirianim’ n-daa zaŋ Taai leei mɔɣu ni biŋkɔbiri biɛhigu shee.
Babilɔnnim’ n-daa me bimbina
din du n-tabili bɛ goma,
ka daai Taai birini mini di nayiya luhi;
ka di lu n-dahim.
14Speen ŋariŋduhiriba,
kummiya ka chɛ ka nandahima mali ya,
dama bɛ saɣim yi birininima.
15Di saha maa bɛ ni ti tam Taai yɛla yuun’ pisopɔin
din nyɛ naa yuusim tariga la.
Yuun’ pisopɔin maa yi ti paai,
Taai ni ti ŋmanila bɛ ni zaŋ pagɔr’ so yɛla yili yilli.
16Nyin’ ŋun nyɛ bɛ ni tam pagɔr’ so yɛla ŋɔ,
kpuɣim’ a mɔɣilo chaŋ gili tiŋ’ puuni.
Ŋmɛm’ biŋkumda ka di nyaɣisa,
ka yili yila pam ka di chɛ
ka bɛ lan teeg’ a yɛla.
17Yuun’ pisopɔin maa saha yi ti paai, Yawɛ ni chɛ ka Taai tiŋgbɔŋ maa lan lab’ di tuun’ kura ni yaha n-lan zaŋ dimaŋ’ kɔhi dunia ŋɔ nanim’ zaa zuɣu kaman pagɔrili la. 18Bɛ ni ti zaŋ di kɔhigu nɛma mini di liɣiri ti Yawɛ. Bɛ ti ku zaŋ di shɛli sɔŋ, amaa ninvuɣ’ shɛb’ bɛn jɛmdi Yawɛ nti yɛn zaŋ di liɣiri maa da bindira pam ni situr’ shɛŋa di ni simdi ni bɛ mali.",https://www.bible.com/bible/2264/ISA.23.DBWDB
AIZAIA 24,"Yawɛ ni darigi dunianim’ tibili
1Yawɛ mali shili ni o saɣim dunia ŋɔ
n-dahimdahim li sɔŋ.
O ni chɛ ka tiŋgbani dam
ka sokam gbaai zɔbu.
2Din ti yɛn niŋ niriba,
dina nti yɛn niŋ adiini karimba;
ka din ti yɛn niŋ dabili,
dina nti yɛn niŋ o duuma;
ka din ti yɛn niŋ dab’ paɣa,
dina nti yɛn niŋ paɣ’ so ŋun su o;
ka din ti yɛn niŋ ŋun da,
dina nti yɛn niŋ ŋun kɔhi;
ka din ti yɛn niŋ sandihira,
dina nti yɛn niŋ sandira;
ka din ti yɛn niŋ ŋun zaŋdi liɣiri paŋdi niriba,
dina n ti yɛn niŋ ŋun paŋdi liɣiri gba.
3Dunia shiri ni ti dahimdahim doya,
ka bɛ ʒe di zaa.
Yawɛ n-yɛli lala maa.
4Dunia ni ti zaɣi n-kuui zaa;
ka sagbana mini dunia zaa zaɣi.
5Daadamnim’ saɣim dunia,
dama bɛ birigi Naawuni zalikpana
min’ o zaligu shɛŋa din pahi,
ka saɣim o ni daa lo alikauli shɛli
ni di kul beni sahakam la.
6Dinzuɣu ka noli di dunia,
ka niriba bɛn be di ni di wahala bɛ taali zuɣu;
ka di chɛ ka daadamnim’ kul filinda
hal ka niriba biɛla nti kpalim.
7Wain tihi kuuya,
ka wain dii bi lan nyara,
ka ninvuɣ’ shɛb’ bɛn mali suhupiɛlli liɣi ʒini.
8Guŋgombihi din kumsi tiri suhupiɛlli
mini mɔɣilɔnim’ kumsi foya,
ka bɛn yɔri suhupiɛlli vuri gba fo.
9So bi lan nyuri wain ka yiini yila;
ka binnyuri kpɛma leei din to bɛn nyuri li sani.
10Barina ni paai tin’ shɛli maa lumi dahim,
ka yili kam zaa dunoya kpari,
ka so ku tooi kpe di ni.
11Wain kalinsi zuɣu chɛ ka niriba doli soya kumda,
ka suhupiɛlli kam naai,
ka dunia ŋɔ suhupiɛlli zo;
12ka tiŋ’ maa lu n-dahim,
ka di dunoya kabisikabisi.
13Lala n-yɛn niŋ zuliya kam zaa
bɛn be dunia ŋɔ ni.
Di ni ti ŋmanila bɛ ni yi wɔbi
olivi tiwala din bahindi nyaaŋa
ka yihiri wain tiwal’ yiha
bɛ ni yi wɔbi li naai saha shɛli la.
14Ninvuɣ’ shɛb’ bɛn kpalim
ni ti yili yila ni suhupiɛlli;
ka ninvuɣ’ shɛb’ bɛn be wulinluhili polo
ti yɛli Yawɛ ni galisi shɛm yɛla.
15Dinzuɣu wulimpuhili polo nim’
ni ti tibigi Yawɛ;
ka bɛn ʒi n-dolisi teeku tibigi
Yawɛ ŋun nyɛ Izraɛlnim’ Naawuni ŋɔ yuli.
16Ti ni ti wum wumpaɣibo yila
din tibigiri Wuntialan’ ŋɔ
dunia ŋɔ luɣ’ shɛlikam zaa.
Amaa ka n yɛli, “Mbusim paai ma.
N lan ka tahima,
dama bilikɔɣinim’ kul tumdila
bɛ bilikɔnsi tuma pahira.
17Dunianima, wummiya,
dabiɛm mini bɔɣ’ biɛri
ni zana n-ʒe n-gun ya.
18Ninvuɣ’ so ŋun ti wum dabiɛm maa yɛla
ka zɔri ni ti lu bɔɣili ni,
ka ŋun mi ti zo n-yi bɔɣili maa ni na,
zana ni gbaag’ o.
Dama sa’ kurili ni ti luna,
ka tiŋgbani zaa sɔhira.
19Tiŋgbani ni ti dam damdi biɛɣu
n-tahi bɔɣi n-chɛrisichɛrisi.
20Dunia ni ti laani kaman ninvuɣ’ so
ŋun nyu dam kuli,
ka viini kaman suɣili la.
Di tuumbiɛri tibisim
nti yɛn marigi li ka di lu,
ka ku lan yiɣisi yaha.
21Di saha Yawɛ ni ti darigi
yiko shɛŋa din be zuɣusaa tibili,
ka darigi dunia ŋɔ nanim’ tibili.
22Bɛ ni ti laɣim be vol’ ni sarika ni,
ka o yo ba niŋ di ni zali
gu bɛ tibidarigibo saha.
23Di saha goli ti ku piɛla,
ka wuntaŋ’ ti zibigi,
dama Yawɛ ŋun nyɛ Tɔbbihi Naa ŋɔ
ni ti di nam ʒini Ziɔn Zoli zuɣu ni Jɛrusalɛm,
ka o ti kahig’ o jilima wuh’ o niriba toondaannima.”",https://www.bible.com/bible/2264/ISA.24.DBWDB
AIZAIA 25,"Wumpaɣibo yilli
1Yawɛ, nyini n-nyɛ n Naawuni;
n ni duh’ a ka paɣ’ a yuli.
A ʒiɛyimtali puuni,
a pal’ a ni daa pun lo nia shɛŋa
kurimbuni ha, ka di mali alahiziba la.
2A chɛ ka tiŋ’ kara zani dabari;
ka saɣim bɛ ni me bin’
shɛŋa taɣi bɛmaŋa.
Tinzunnim’ ni me nayiya
shɛŋa luya, ka so ku lan
lab’ me li zali yaha.
3Zuliya shɛb’ bɛn mali yaa
ni ti a jilima.
Zuliya shɛb’ bɛn nyɛ putɔɣunim’
ni lu a sizuura.
4Dama a nyɛla tarimba
ni sɔɣiri so sani;
ka nyɛ nandaamba bɛn
be nandahima ni
ni sɔɣiri so sani.
A sani ka bɛ ni be
ka sanʒiɛɣu pɔhim
ku tooi niŋ ba shɛli,
ka wuntaŋ’ tulim gba ku paai ba.
Putɔɣunim’ ni daa liriti niriba
kaman kikaa saha sanʒiɛɣu la,
5ka tinzunnim’ vuri ŋmani
tiŋgban’ kuŋ ni tulim la,
a daa chɛ ka sagbana limsi li
n-ku di tulim maa,
ka putɔɣunim’ maa chɛ yila yilibu.
Naawuni mali chuɣu puhibu shili ti o niriba
6Yawɛ ŋun nyɛ Tɔbbihi Naa ŋɔ ni chɛ ka bɛ duɣi chuɣu bindir’ suma, ka bo wain kura mini bindir’ suma din mali kpam ni wain shɛli bɛ ni te viɛnyɛliŋga n-ti zuliya kam zaa zoli ŋɔ zuɣu. 7O ni vuui suhugarigu sagban’ shɛli din sirigina ti pili zuliya kam zaa maa zoli ŋɔ zuɣu. 8 Di saha Yawɛ ŋun nyɛ ti Duuma ŋɔ ni ti kpihim kum birili, ka nyahi sokam zaa nintam, ka vuui o niriba ni nyari filiŋ shɛl’ la dunia ŋɔ ni zaa. Man’ Yawɛ n-yɛli lala maa.
9Dindali maa, niriba ni ti yɛli, “Ti Naawuni m-bɔŋɔ! Ti pun guhir’ o mi ni o tiligi ti. Yawɛ ŋun nyɛ ti ni pun guhiri so la m-bala. Chɛliya ka ti mali suhupiɛlli o ni tiligi ti maa zuɣu.”
Naawuni ni darigi Mɔabnim’ tibili
10 Yawɛ ni guli Ziɔn Zoli, amaa niriba ni no n-taai Mɔabnima kaman bɛ ni nɔri mɔri niŋdi kulim bɔɣili ni shɛm la. 11Bɛ ni teei bɛ nuhi kaman kɔduɣiriba ni teeri bɛ nuhi ni bɛ duɣi kom shɛm la. Amaa bɛ ni yɛn zaŋ bɛ nuhi niŋ shɛm zaa yoli, bɛ ni bahi di vi. 12Bɛ ni me goon’ shɛŋa din du ka mali yaa taɣi bɛmaŋ’ la zaa ni kab’ lu tiŋ’ dahim zaa.",https://www.bible.com/bible/2264/ISA.25.DBWDB
AIZAIA 26,"Naawuni ni ti o niriba nasara
1Dindali maa, niriba ni ti yili yilli ŋɔ Juda tiŋgbɔŋ ni yɛli,
“ Ti tiŋ’ ŋɔ mali yaa!
Naawuni n-nyɛ ŋun guli di goma!
2Yoomiya tiŋ’ maa dunoya,
ka chɛ ka zuliya shɛli din
niriba nyɛ wuntizɔriba
ka ʒe yim ŋɔ gari kpe.
3A ni ti ninvuɣ’ shɛb’ bɛn ʒe yim,
ka lihir’ a ninni la suhudo’ maŋli,
bɛ ni niŋ a naani zuɣu.
4Niŋmiya Yawɛ naani sahakam,
dama Yawɛ ŋun nyɛ Naawuni maa
n-taɣiri ti ka chɛri zaɣ’ biɛɣu sahakam.
5O filim karimbaannima;
ka saɣim bɛ tiŋ’ din mali yaa;
ka daai di goma luhi tiŋa.
6Bɛn nyari nahiŋgu mini
nandaamba ni be di ni chani gindi
ka mali bɛ naba nɔri li.
7Nyin’ ŋun be tibi ŋɔ
m-mali soli din be
polipoli ti wuntizɔriba.
Bɛ ni doli so’ shɛli nyɛla
so’ viɛlli.
8Yawɛ, ti dolila
a yubu ni nyɛ shɛli,
ka niŋ a ni doli so’ shɛŋa
kariti saria naani.
A kɔŋko ka ti kul bɔra.
9N suhu zaa kul yɛla
a zuɣu yuŋ.
Nyini ka n suhu zaa kul bɔra.
Dama a yi kari dunia
mini niriba bɛn be di ni saria,
di chɛmi ka bɛ baŋdi din tuhi.
10A yi niŋ ninvuɣ’ biɛri nirilim,
bɛ bi bɔhindi din tuhi niŋbu.
Hal bɛ ni kul be
wuntizɔriba tiŋgbɔŋ ni la zaa yoli,
bɛ bi niŋdi din tuhi.
Bɛ bi saɣi ni Yawɛ
nyɛla ŋun galisi.
11 Yawɛ, a kpuɣ’ a nuu zuɣusaa,
amaa bɛ bi nya li.
Chɛ ka bɛ baŋ a ni
yur’ a niriba shɛm,
ka chɛ ka bɛ di vi.
Zaŋm’ a ni yɛn zaŋ
buɣim shɛli wɔb’ a
dimnim’ la wɔb’ ba.
12Yawɛ, a ni ti ti suhudoo;
dama yɛlimaŋli,
nyini n-chɛ ka ti niŋ
ti ni niŋ shɛlikam zaa.
13Yawɛ ŋun nyɛ ti Naawuni ŋɔ,
duumanim’ shɛba n-yi su ti,
amaa a kɔŋko ka ti mi.
14Bɛ kpiya ka ku lan be yaha.
Bɛ shihi ku lan yiɣisi,
dama a darigi bɛ tibili
ka chɛ ka bɛ kpi;
so ku lan teei bɛ yɛla yaha.
15Amaa Yawɛ, a chɛ ka ti yɛligi,
ka chɛ ka ti tiŋgbɔŋ
tintarisi yɛligi pahi,
ka ti ti a jilima di zuɣu.
16Yawɛ, a ni daa darig’ a
niriba maa tibili la,
bɛ nandahima puuni,
bɛ daa suh’ a pam.
17Yawɛ, a chɛ ka ti kuhimi
kaman paɣa ni wolisiri
ni o dɔɣi ka kuhiri
biɛrim zuɣu shɛm la.
18Ti daa wolisirimi ka kuhiri biɛrim zuɣu,
amaa ka ti lee bi dɔɣi shɛli.
Ti bi di nasara; ti mi bi dɔɣi so
ni o zani ti zaani dunia ŋɔ ni.
19Yi ninvuɣ’ shɛb’ bɛn kpi
ni ti neei kum ni.
Yinim’ bɛn zaa kpi
m-be gbala ni,
yiɣisimiya yili suhupiɛlli yila.
Maligim ni luri mahigiri
tiŋgbani shɛm la,
lala ka tiŋgbani yɛn chɛ
ka ninvuɣ’ shɛb’
bɛn pun kpi la neei.”
Saria karibu mini niriba labisibu na
20N niriba, kpɛmiya yi duri ka yo yi dunoya. Sɔɣimiya ka di tooi biɛla ha, ka Naawuni suhuyiɣisili maa saha gari. 21Dama Yawɛ ni yi o biɛhigu shee alizanda ni kana ti darigi dunianim’ tibili bɛ tuumbiɛri zuɣu. Bɛ ni daa ku ninvuɣ’ shɛb’ ashilɔni zaa yɛla ni ti yi palo, ka tiŋgbani ti ku lan sɔɣi bɛ ni daa ku ninvuɣ’ shɛb’ maa.",https://www.bible.com/bible/2264/ISA.26.DBWDB
AIZAIA 27,"1 Dindali maa Yawɛ ni ti zaŋ o ninkuunsi takɔb’ titali din mali kpiɔŋ la n-darigi Lɛviatan ŋun nyɛ waɣ’ so ŋun pɔripɔri ka yiɣiri la tibili; ka ku teeku ni biŋkɔb’ biɛɣu la.
2Dindali maa Yawɛ ni ti yili yila yɛl’ o ni yur’ o wain tihi pu’ shɛl’ la yɛla.
3“Man’ Yawɛ n-nyɛ di gula, ka yɔɣiri li kom sahakam. N kul gul’ li mi yuŋ ni wuntaŋ’ ni, ka so ku tooi niŋ li shɛli.
4M bi lan je suli niŋ wain tihi puu maa. Di yi mali gɔhi mini suligunyinyari, dindina n ni mali shili lu di zuɣu, ka nyo li buɣim.
5Amaa n niriba dimnim’ yi bɔri ni n tiligi ba, dindina bɛn’ niŋmi sandaani niŋ ma, Iin, bɛn’ niŋmi sandaani niŋ ma.”
6Saha shɛli kanna, ka Izraɛlnim’ bɛn nyɛ Yaakubu zuliya ŋɔ ni ti ba nyaɣa kaman tia la. Bɛ ni ti pum puma, ka wali wala. Ka bɛ zuliya ti be dunia ŋɔ luɣ’ shɛlikam.
7O bi ŋme ba luhi kaman o ni daa ŋme bɛn ŋme ba luhi la shɛm la. O mi bi ku ba kaman o ni daa ku ninvuɣ’ shɛb’ bɛn ku ba la shɛm la.
8O daa darig’ o niriba maa tibili n-chɛ ka bɛ gbahi ba kuli tinduya ni. O suhuyiɣisili puuni, o daa chɛ ka wulimpuhili polo pɔhim kana ti ʒe ba chaŋ.
9Dinzuɣu Izraɛlnim’ ni yɛn niŋ shɛm nya bɛ daalahichi chɛ m-paŋ nyɛla, faashee ka bɛ ŋme n-wurisi chɛfirinim’ maligu malibu bimbina la buɣibuɣi kaman zim la; ka saɣim Ashɛra ŋmahinli binyara mini di tulaale tuɣilibu bimbina la zaa.
10Bɛ ni me birini gili tin’ shɛl’ la lumi dahim zaa, ka bɛ chɛ li bahi kaman tiŋgban’ nɛl’ la. Di leela biŋkɔbiri mɔri ŋubbu shee ni bɛ ni dooni luɣ’ shɛli vuhira.
11Di tiwul’ kpana kuumi kab’ lu, ka paɣiba va li ti mali buɣim. Dama niriba maa nyɛla bɛn bi baŋdi shɛli, dinzuɣu ŋun nam ba maa ku zo ba nambɔɣu bee n-niŋ ba nirilim.
12Izraɛlnima, dindali maa, Yawɛ ni ti doli Yufretiiz Mɔɣili zaŋ hal ni Ijipti tintariga n-laɣim ya yinoyino kaman bɛ ni yihiri chi ka chɛri wurigu shɛm la. 13Dindali maa bɛ ni ti piɛbi kika’ titali, ka ninvuɣ’ shɛb’ bɛn daa yirigi be Asiria tiŋgbɔŋ ni mini bɛ ni daa kari shɛb’ kulisi Ijipti tiŋgbɔŋ ni la kana ti jɛm Yawɛ Jɛrusalɛm zoli din be kasi la zuɣu.",https://www.bible.com/bible/2264/ISA.27.DBWDB
AIZAIA 28,"Bɛ kpahi nuzaa polo naa zuɣu ni
1Izraɛl zuliya nam be barina ni.
Di tipum zuɣupiligu din mali jilima,
ka pili bɛ zuɣulaannim’ bɛn yu nam pam zuɣuri ni la nyɛla din kpaara.
Bɛ zuɣuri zaa nyola tulaale,
amaa ka bɛ lee nyu wain buɣi do nimaani.
2Nyama, ti Duuma mali ninvuɣ’ so ŋun mali kpiɔŋ ni yiko din ni tooi lu bɛ zuɣu.
O ni kana kaman sakuɣa saa
bee sa’ kurili ni kopaliga nti di tiŋgbani maa.
3Zuɣulaannim’ bɛn nyɛ karimbaannim’ ni bɛn nyu wain buɣi la,
bɛ ni ti no n-taai ba.
4Zuɣulaannim’ bɛn nyɛ karimbaannim’ maa jilima la ni ti kpaai
kaman fiig tihi walibu saha tiwal’ shɛŋa din daŋ moobu ni yi luna ka bɛ pihi li,
ka di nuu ni paabu n-to ka bɛ pun di li la.
5Dahin shɛli kanna, ka Yawɛ ŋun nyɛ Tɔbbihi Naa ŋɔ
ni ti ŋmanila tipum zuɣupiligu din mali jilima o niriba bɛn tiligi sani.
6O ni ti chɛ ka bɛn nyɛ sariakaritiba doli yɛlimaŋli soli,
ka ti bɛn ʒe dunɔdali gbini kariti bɛn kanna ni bɛ ti liri ba la suhukpeeni.
Aizaia mini Juda anabinim’ bɛn nyuri wain buɣira
7Hal maligumaaniba mini anabinim’ gba
nyurila wain n-chani laana.
Bɛ nyula wain maa mini binnyur’ kpɛma
n-chani laani ka birim.
Bɛ bi lan baŋdi ʒii nyabu gbinni,
bɛ mi bi lan kariti saria din tuhi.
8Bɛ teebuya zuɣu zaa nyɛla tiri,
ka di luɣ’ shɛli ka nyam.
9Ka niriba bɔhira,
“Bɔ ka o lee yɛn zaŋ wuhi ti?
Ka yɛtɔɣ’ bɔ ka o lee yɛn zaŋ yɛl’ ti?
Bihi bɛn ŋmaai bihili kɔŋko ka o yɛligu ni sɔŋ?
10Dama o kul wuhirila zaligu yiniyini
mini wuhibu yiniyini ni kuligakuliga
ni biɛlifu kpe, biɛlifu kpe.”
11 Yɛlimaŋli yi yi ku wum n ni yɛli shɛm, Naawuni ni chɛ ka tinzunnim’ zaŋ tinzun’ yɛtɔɣa wuhi ya.
12Yinima ninvuɣ’ shɛb’ o ni pun yɛli,
“N tin ya vuhim mini suhudoo,
amaa ka yi zaɣisi ni yi ku wum ti ma.”
13Dina n-chɛ ka Yawɛ wuhiri ya la
zaligu yiniyini mini wuhibu yiniyini
ni kuligakuliga ni biɛlifu kpe ni biɛlifu kpe.
O niŋla lala ni di chɛ ka yi lɛb’ lu yi kpaya zuɣu
n-nya dansi, ka zana gbahi ya,
ka bɛ zaŋ ya chaŋ ti leei daba.
Bɛ pii kuɣili sɔŋ Ziɔn
14Pumpɔŋɔ, yinim’ bɛn nyɛ ansarisimaaniba,
ka di nam ʒini Jɛrusalɛm n-su n niriba ŋɔ,
wummiya man’ Yawɛ ni yɛn’ yɛli shɛm.
15“Yi nyuri bara yɛri ni yinim’ laɣila kum zɔri,
ka yi mini kpiimba biɛhigu shee lo tab’ alikauli.
Yi niŋ yɛda ni alɔbo yi lu,
di ku din ya,
dama yi tɛhiya ni ʒiri
mini yɔhiŋgu ni tiligi ya.”
16 Dinzuɣu yi Duuma ŋun nyɛ Yawɛ ŋɔ yɛliya,
“Nyamiya, n zaŋla duu tanzaa kuɣili sɔŋ Ziɔn.
Di nyɛla kuɣ’ shɛli din viɛli
ka mali kpiɔŋ; ka ni chɛ ka duu tanzaa mali yaa.
‘Ka ŋunkam niŋ o yɛda
ku zo dabiɛm.’
17Din tuhi niŋbu n-yɛn nyɛ di buɣisibu vulo,
ka yɛlimaŋli nyɛ di bimbuɣisirigu.”
Sanʒiɛɣu ni ʒe yi ni niŋ ʒiri shɛli yɛda la bahi,
ka kokpɛɣu mi ʒi yi ni niŋ yɛda
ni binshɛli ni tiligi ya la chaŋ.
18Di saha ka yi mini kum zɔri la saɣim,
ka yi mini kpiimba biɛhigu shee alikauli la yiɣisi.
Di nyaaŋa alɔbo yi ti lu,
di ni din ya.
19Di ni lu yi zuɣu n-din ya;
di ni lu yi zuɣu asiba n-gari yim,
ka lu yi zuɣu wuntaŋ’ ni ni yuŋ.
Ka yɛl’ biɛɣu kam ni chɛ
ka yi baŋ Naawuni yɛligu gbinni!
20Dinzuɣu yi ni ti ŋmanila ŋahili shɛli din wuhi:
Bindoo bi waɣa ka nir’ ni tooi teeg’ omaŋ’ dɔni di zuɣu,
ka chinchini gba bi yɛlima,
ka nir’ ni tooi zaŋ li pil’ omaŋa.
21 Yawɛ ni yiɣisi tuhi kaman o ni daa niŋ shɛm Pɛrazim Zoli zuɣu
mini Gibiɔn vinvamli ni la
din ni chɛ ka o tum
o ni lo ni o tum shɛm.
O ni yɛn tum shɛli maa yi kul nyɛ yɛl’ saani kabo,
o ni bahi tum o tuma din nyɛ alahiziba tuma maa naai.
22Dinzuɣu pumpɔŋɔ di chɛliya
ka n ni zaŋ yɛtɔɣ’ shɛŋa kpahiri yi zuɣu ni ŋɔ kun ya lari.
Yi yi niŋ lala,
di ni chɛ ka yi tiligibu niŋ tom.
Dama n wum ti Duuma Yawɛ ŋun nyɛ Tɔbbihi Naa ŋɔ ni zali
ka wuhi ni o ni saɣim tiŋgbɔŋ ŋɔ zaa shɛm.
Naawuni yɛm
23Wummiya n ni yɛri ya shɛm.
Chɛliya ka yi baɣa be n yɛligu ni.
24Pukpar’ so n-na ʒi n-kɔr’ o puu
n-kul kɔri li yɛrigira.
25O yi kul ko o kɔbu,
o biritila o bimbira din nyɛ nili mini buŋgu,
ka biri alikama doli vuɣisi,
ka biri chi di biribu shee,
ka biri binshɛŋa din pahi dolisi putarisi.
26O mi o tuma ni nyɛ shɛli,
dama Naawuni n-nyɛ ŋun wuh’ o.
27O bi zaŋdi kaburi jaambɔn’ titali buri buŋgu
bee n-zaŋdi naɣikɔra tɔroko nɔri nili,
amaa kaburi jaambɔn’ bila
ka o zaŋdi buri buŋgu,
ka zaŋdi li ŋmari nili.
28O bi zaŋdi bini din ni saɣim siŋkaafa buri li.
O mi o ni yɛn niŋ shɛm zaŋ naɣikɔra tɔroko kpe di ni
no li ka di biɛlim ku bɔɣi.
29Dimbɔŋɔ gba nyɛla din yi Yawɛ ŋun nyɛ Tɔbbihi Naa ŋɔ sanna.
O saɣisiri niriba viɛnyɛliŋga,
ka nyɛ yɛm zaalana.",https://www.bible.com/bible/2264/ISA.28.DBWDB
AIZAIA 29,"Yɛl’ biɛɣu din paai Jɛrusalɛm
1Wɛi, yɛl’ biɛɣu ni paai Jɛrusalɛm din nyɛ Naawuni sara maligu bimbini,
ka nyɛ Dauda ni daa be tin’ shɛli ni la.
Chɛ ka churi ŋɔ kul puhiri yuuni kam.
2Di saha ka Naawuni ni chɛ ka yɛl’ biɛɣu kana ti paai tin’ shɛli bɛ ni booni
“Naawuni sara maligu bimbini” la.
Ka niriba ni ti kumdi ka fabinda,
ka tiŋ’ maa zaa ni be kaman ʒim
ni ŋam sara maligu bimbin’ shɛli.
3Naawuni ni ti lu tiŋ’ maa zuɣu
m-me bindura tabili di gooni gili.
4Jɛrusalɛm, a ni ti bela tiŋgbani puuni ha tɔɣisiri yɛtɔɣa,
ka a yɛtɔɣa yiri tiŋgban’ ni na.
A kukoli ni ti ŋmanila kpim’ kukoli
n-yiri tiŋgban’ ni na.
A ti yɛn sɔɣirimi yɛri
ka di yiri tiŋgban’ ni na.
5Jɛrusalɛm, n ni pɔbisi tinzunnim’ bɛn lir’ a zaa bahi kaman taŋkpaɣu la,
ka chɛ ka bɛ tɔbbihi bɛn zɔr’ dabiɛm zo yomyom
kaman pɔhim n-ʒe wurigu chaŋ la.
Nini pɔbbu ni neebu
6ka Yawɛ ŋun nyɛ Tɔbbihi Naa ŋɔ
ni chɛ ka saa tahibu mini tiŋgbani dambu
ni pɔhim biɛɣu ni buɣim biɛɣu kana nti fa a bahi.
7Di saha maa tinzun’ tɔbbihi bɛn zaa kana ti liri tin’ shɛli din nyɛ Naawuni sara maligu bimbin’ la
mini bɛ bidibbina ni bɛ tɔbutuhiri’ nɛma
ni bɛ binshɛɣukam zaa ni ti yiɣi ka firi
kaman zahindi la
bee nir’ ni nya binshɛli ʒii yuŋ shɛm la.
8Tinzunnim’ bɛn zaa laɣim ni bɛ liri Ziɔn Zoli zuɣunima
ni ŋmanila kum ni mali ninvuɣ’ so,
ka o dɔni zahim zahindi ka o diri la bindirigu,
ka yirigi neei ka kum na kul mal’ o la
bee kaman kɔnyuri ni mali ninvuɣ’ so,
ka o dɔni zahim zahindi ka o nyurila kom,
ka yirigi neei ka kɔnyuri na kul mal’ o la.
Tipawumli soli
9Kul leemiya jɛra!
Kul leemiya zoomba!
Buɣimiya n-chani laana,
ka bi nyu wain bee binnyuri kpɛma!
10 Dama Yawɛ chɛ ka gom gbaai ya
ni yi gbihi gbihiri biɛɣu.
O pɔbi yi daanabinim’ nina,
ka zaŋ bini pili yi nyariba zuɣuri.
11Dimbɔŋɔ zaa ʒii nyabu ŋmanila bɛ ni zaŋ bini dihi litaafi shɛli noli tabili puuni yɛtɔɣa, ka so yi zaŋ li ti ninvuɣ’ shɛb’ bɛn mi karimbu ka yɛli ba, “Karimmiya litaafi ŋɔ,” bɛ ni yɛli, “Ti ku tooi karim li, bini ka bɛ zaŋ dihi di noli tabili.” 12Ka so yi zaŋ li ti ninvuɣ’ shɛb’ bɛn ʒi karimbu ka yɛli ba, “Karimmiya litaafi ŋɔ,” bɛ ni yɛli, “Ti ʒi karimbu.”
13 Ti Duuma yɛliya,
Niriba ŋɔ yɛri ni bɛ jɛmdila mani,
amaa ka bɛ ni yɛri shɛm ka gbinni,
dama bɛ suhuri bela katiŋ’ ka chɛ ma.
Ninsalinim’ zaligunim’ mini bɛ kaya soli ka bɛ doli jɛmdi ma.
14 Dinzuɣu n ni tum
alahiziba tuma niriba ŋɔ sani,
ka di gari ba ka niŋ ba alahiziba.
Ninvuɣ’ shɛb’ bɛn nyɛ yɛnnim’ ni leei jɛra,
ka bɛ yɛm maa leei din ka buchi.
Tahima din be tooni
15Mbusim be yinim’ bɛn zaŋ yi ni lo nia shɛŋa sɔɣi Yawɛ,
ka tumdi yi tuma zibisim ni ŋɔ zuɣu,
dama yi yɛra, “So bi nyari ti, So mi bi mi ti.”
16 Bɛ lɛbila yɛla pili ma.
Yaɣimɛra mini yaɣiri pala yim.
Bɛ ni mali binshɛli ku tooi yɛli ŋun mal’ li,
“Pa nyini m-mali ma;”
bee bɛ ni nam bin’ so ku tooi yɛli ŋun nam’ o,
“A bi nam ma viɛnyɛliŋga.”
17Di ku yuui
ka nyɔŋ puuni leei kɔbu shee
kɔbu shee mi leei nyɔŋ.
18Dindali maa tikpiranim’ ni ti wum
bɛ ni karindi litaafi puuni yɛri shɛm,
ka zoomba bɛn be zibisim ni
ti neei bɛ nina lihi nya.
19Nandaamba mini faranima ni ti lan nya suhupiɛl’ shɛli
Yawɛ ŋun nyɛ Izraɛlnim’ Naawuni ŋun be kasi ŋɔ ni tiri la.
20Ninvuɣ’ shɛb’ bɛn nahindi bɛ taba,
ka maani ba ansarisi la ti ku lan beni.
Bɛ ni ti ku tuumbiɛtumdiba zaa.
21Naawuni ni ti ku ninvuɣ’ shɛb’ bɛn zuri bɛ tab’ nyaaŋa
mini bɛn fari tuumbiɛtumdiba bahira saria karibu ni
ni bɛn ŋmari ʒiri m-mɔŋdi bɛn ka taali yɛlimaŋli la.
22Dinzuɣu Yawɛ ŋun daa tiligi Ibrahimma o muɣisigu puuni la yɛli Yaakubu zuliya,
“ Yi ku lan di vi,
yi mi ninni biɛhigu ku lan taɣi.”
23Bɛ nini yi ti nya bi’ shɛba n ni yɛn ti ba,
di saha bɛ ni baŋ
ni mani ŋun nyɛ Yaakubu zuliya Naawuni ŋun be kasi ŋɔ
n-tum lala maa,
ka ti ma jilima ka lu man’ ŋun nyɛ Izraɛl Naawuni ŋɔ sizuura.
24Ninvuɣ’ shɛb’ bɛn nyɛ jɛra ni bɔhim baŋ,
ka ninvuɣ’ shɛb’ bɛn kul ŋumdi bɛ kparima ni waawaayil’ la ni bɔri ni bɛ nya wuhibu, ka bɛ suhuri paligi.",https://www.bible.com/bible/2264/ISA.29.DBWDB
AIZAIA 30,"Ijiptinim’ zɔri laɣibu din ka buchi
1Yawɛ yɛliya, “Wɛi, n niriba bɛn mali tipawumli,
ka lɔri nia shɛli din pa n dini,
ka lan laɣiri niriba zɔri ka di pa n ni yu’ shɛli.
Bɛ kul tumdila alahichi pahira.
2Bɛ chaŋ Ijipti nti bɔri sɔŋsim,
ka bi niŋ ma saawara.
Bɛ daa chaŋ ti kpɛla Firawuna yuli
ni bɛ nya sɔɣibu shee Ijipti.
3Dinzuɣu bɛ ni ti nya filiŋ Ijipti zo n-kuli maa ni,
ka Firawuna ti chɛ ka bɛ di vi bɛ ni bɔri sɔŋsim shɛli maa puuni.
4Hal bɛ sapashinnim’ mini bɛ tuumba ni pun paai Ijipti tin’ shɛŋa din nyɛ Zɔan
mini Hanɛs la zaa yoli,
5Judanim’ ni ti niŋ ayɛi,
niriba maa ni daa bi tooi sɔŋ ba la zuɣu.
Bɛ ni chɛ ka Judanim’ maa di vi.”
6Naawuni ni yɛli shɛm zaŋ chaŋ nudirigu polo tiŋgban’ nɛl’ ni biŋkɔbiri polo m-bɔŋɔ:
Bɛ tuumba dolila tiŋgbɔŋ maa ni so’ shɛŋa din mali barina.
Di nyɛla luɣ’ shɛli gbuɣima
mini garinsi ni ʒiɛrisi ni be.
Bɛ zaŋdi pin’ suma ʒi’ tibisa n-ʒiini bɛ bunsi
mini bɛ laakumnima
nti tiri zuliya shɛb’ bɛn ku tooi sɔŋ ba.
7Ijiptinim’ ni tiri niriba sɔŋsim shɛli ka buchi,
dinzuɣu man’ ni pa Ijipti yupaa
m-bol’ li la “Rahab ŋun nyɛ ʒinahigulana.”
Tipawumlinima
8Cham’ ti sab’ niŋ litaafi ni zali
wuhi niriba maa ni nyɛ ninvuɣ’ biɛri shɛm;
ka di ti di ba shɛhira sahakam.
9Dama bɛ nyɛla tipawumlinima
ni bɛn ka yɛda
ni bɛn bi deeri Yawɛ wuhibu.
10Bɛ daa yɛli nyariba, “Di lan nyan ya”,
ka yɛli anabinima, “Di yɛliya ti din tuhi;
naɣ’ yɛlimiya ti la ti suhu ni yu shɛli
ni binshɛŋa din bi tuhi yɛla.
11Zomiya ti soli zuɣu, ka di guriya ti soli.
Di lan tɔɣisiriya ti Izraɛlnim’ Naawuni ŋun be kasi maa yɛla.”
12Dinzuɣu Izraɛlnim’ Naawuni ŋun be kasi maa ni yɛli shɛm m-bɔŋɔ:
“Yi zaɣisi n yɛligu
ka dolila kiŋkansi mini yɔhiŋ soli,
ka niŋ li naani.
13Dinzuɣu yi mali taali.
Yi ŋmanila goon’ wɔɣinli din tahi bɔɣi,
di ku yuui ka di lu n-libigi niriba.
14Yi ni ŋma n-wurisiwurisi kaman yaɣiri duɣu la,
hal ka salichee din ni mooi buɣim
bee n-tooi kom kɔduɣu ni ku lan beni.”
15Yawɛ ŋun nyɛ Izraɛlnim’ Naawuni ŋun be kasi ŋɔ ni yɛli shɛm m-bɔŋɔ:
“Niŋmiya ma naani ka labina
nti nya kpiɔŋ ka tiligi.”
Amaa ka yi zaɣisi
16ka yɛli,
“Aai, ti ni ba yuri bɛn zɔri pam n-zo n-tiligi,”
dindina zomiya tiligi.
Yi tɛhiya ni yi yuri zɔri pam,
amaa bɛn kariti doli ya maa yuri zɔri gari yi yuri.
17Yi dimnim’ tɔbbi’ yino ni ti kari yi ninvuɣ’ tuhili ka yi ŋmaligi guui,
ka bɛ tɔbbih’ anu ni tooi kari ya ka yi zaa ŋmaligi guui,
ka yi tɔbbi’ yino gba ti ku kpalim zani
naɣila binshɛli din nyɛ shihirili din be zoli zuɣu la
n-ni ti kpalim beni.
18Amaa Yawɛ guhirimi ni o zɔn ya nambɔɣu.
O bɔri ni o zɔn ya nambɔɣu,
dama o nyɛla ŋun kul niŋdi din tuhi.
Ninvuɣ’ shɛb’ bɛn niŋ Yawɛ naani mal’ alibarika.
Naawuni ni niŋ alibarika niŋ o niriba ni
19Yɛlimaŋli, yinima ninvuɣ’ shɛb’ bɛn be Jɛrusalɛm ku lan kum. Yi Duuma nyɛla nambɔzɔra, ka yi yi kum niŋ o, o ni wum ka garigi ya. 20Yi Duuma ni chɛ ka yi nya wahala ni nahiŋgu, amaa ŋuna ŋun maŋmaŋ’ nyɛ yi karimba maa ku lan sɔɣi ka chɛn ya, amaa o ni chɛ ka yi nini nya o, ka o wuhi ya. 21Yi yi ti birigi kpa nudirigu polo bee nuzaa polo ka chɛ soli, yi ni ti wum o kukoli yi nyaaŋa polo ka di yɛra, “Soli maa m-bɔŋɔ, doliya li.” 22Di saha yi ni ti saɣim yi wuna mini di binnan’ shɛŋa zuɣu bɛ ni dooi salima mini anzinfa pa, ka va li labi kaman binchɛr’ biɛr’ la ka yɛli, “Wari ya.” 23Yi yi ti biri yi bimbira, o ni chɛ ka saa mi n-niŋ li ka di zooi niŋ, ka yi kpuɣi atam pam, ka yi biŋkɔbiri nya mɔri pam ŋubira. 24Hal yi naɣikɔra mini bunsi bɛn kɔri yi puri ni ti ŋubi bɛ ni zaŋ soobul’ mini soobul’ jɛba yɛli bindir’ shɛli. 25Yi yi ti daai yi dimnim’ pihi luhi ka ku ba dahin’ shɛli, kom ni ti zɔri yiri zoya din du pam mini kuŋkuna din du pam zaa ni na. 26Goli ni ti nɛmi kaman wuntaŋ’ la, ka wuntaŋ’ neesim mi ti laɣim ʒii buyopɔin zuɣu n-nyɛ kaman daba ayopɔin neesim din leei dahin yini dini. Dimbɔŋɔnim’ zaa ni ti niŋla dahin’ shɛli Yawɛ yi ti tib’ o ni ti o niriba dan’ shɛl’ la.
Naawuni ni darigi Asirianim’ tibili
27Nyamiya, Yawɛ yiko min’ o jilima nyɛla din yi katiŋ’ kanna.
O suhuyiɣisili shihirili nyɛla nyɔhi ni buɣim;
ka o nol’ ni yɛtɔɣa ŋmani buɣim din dira.
28O vuhibu pɔhim din be kaman kokpɛɣu
din ʒiri binshɛɣukam chani la
be o tooni n-kuri zuliya shɛba,
ka chɛ ka bɛ ni lo nia biɛ’ shɛŋa zaani tariga.
29Amaa yinim’ ni ti mali suhupiɛlli ka yili yila kaman Naawuni chuɣu puhibu dali yuŋ. Yi ni ti mali suhupiɛlli kaman ninvuɣ’ shɛb’ bɛn piɛbiri yuhi yiini yila chani Yawɛ ŋun nyɛ Izraɛlnim’ tampiŋ ŋɔ zoli zuɣu.
30Yawɛ ni chɛ ka niriba wum o kukoli din galisi la, ka chɛ ka sokam nya o suhuyiɣisili tuma. O ni ti chɛ ka buɣim dira, ka sagbana bɔɣi, ka sanʒiɛɣu ʒiɛra, ka sakuɣa luri na. 31Asirianim’ yi ti wum Yawɛ kukoli, ka nya o ni darigi bɛ tibili shɛm, bɛ ni tarigi. 32Yawɛ ni ti yɛn darigiri bɛ tibili saha shɛli maa ti yɛn nyɛla o niriba ni yɛn ŋmɛri guŋgɔna mini mɔɣilɔnim’ saha shɛli. Naawuni maŋmaŋ’ ni tuhi Asirianim’ maa. 33Yɛlimaŋli, o mali buɣim shɛli din yɛn di Asiria naa sɔŋ ka di waɣa. Buɣim maa dari kul pumi, ka doya yɛlim’ ka zilim’ pam. Yawɛ ni vuhi o vuhim din ŋmani chilibi bahi di zuɣu, ka di taai buɣim.",https://www.bible.com/bible/2264/ISA.30.DBWDB
AIZAIA 31,"Naawuni guli Jɛrusalɛm
1Mbusim be ninvuɣ’ shɛb’ bɛn chani Ijipti
ti bɔri sɔŋsim zuɣu.
Bɛ niŋla Ijipti tɔbbihi bɛn galisi pam la kpiɔŋ
mini bɛ wɔribariba ni bɛ chɛchɛbunsi yɛda;
amaa ka bi niŋ Yawɛ ŋun nyɛ Izraɛlnim’ Naawuni
ŋun be kasi ŋɔ yɛda
bee n-suh’ o ni o sɔŋ ba.
2Ka o mi chɛ ka zaɣ’ biɛɣu paai ba,
dama o nyɛla ŋun mi shɛlikam.
O bi yɛri ka labiri nyaaŋa.
O ni darigi tuumbiɛtumdiba
mini ninvuɣ’ shɛb’ bɛn sɔŋdi ba
ka bɛ tumdi tuumbiɛri maa tibili.
3Ijiptinim’ nyɛla ninsalinima ka pa Naawuni,
ka bɛ yuri nyɛ biŋkɔbiri
ka pa lahizibu binyara.
Yawɛ yi ti lu bɛ zuɣu,
bɛn nyɛ sɔŋdiba maa ni ti tuui,
ka bɛ ni sɔŋdi shɛb’ maa lu,
ka bɛ zaa laɣim bahi yoli.
4Ka Yawɛ daa yɛli ma,
“Gbuɣinli yi gbaai piɛɣu ku o,
ka piɛguliba kul tahiri pampam kabo,
o ku zo ka chɛ piɛɣu maa.
Lala n-nyɛ li;
binshɛli kani din ni chɛ
ka man’ Yawɛ ŋun nyɛ Tɔbbihi Naa ŋɔ
ku guli Ziɔn Zoli,
ka tuhi fa li.
5Nooŋa ni yiɣiri gind’ o tiɛɣu shɛm la,
lala ka Yawɛ ŋun nyɛ Tɔbbihi Naa ŋɔ
ni guli Jɛrusalɛm.
O ni fa li bahi,
ka gul’ li.”
6Yawɛ yɛliya, “Izraɛlnima, ŋmaligimiya lab’ yi ni yi man’ so nyaaŋa pam la sanna. 7Dindali maa yi zaa ni ti zaŋ yi daanzinfa buɣa mini salima buɣa din nyɛ yi nuhi ni tum alahichi m-malila labi.
8Di saha bɛ ni ti zaŋ takɔbi
din pa salinim’ bɛn kpiri ŋɔ takɔbi n-ku Asirianima.
Bɛ ni ti yi tɔbu ni n-zo ni bɛ tiligi.
Ka bɛ ti gbahi bɛ nachimba chaŋ ti leei daba.
9Dabiɛm ni ti gbaai bɛ naa ka o guui,
ka o kpamba gba ti zaŋ bɛ tuutanim’ bahi ka guui dabiɛm zuɣu.”
Yawɛ ŋun buɣim diri Ziɔn,
ka o sara maligu buɣim shee be Jɛrusalɛm la n-yɛli lala maa.",https://www.bible.com/bible/2264/ISA.31.DBWDB
AIZAIA 32,"Naa ŋun doli yɛlimaŋli soli
1Nyama, Na’ so ŋun doli yɛlimaŋli soli ni ti di nam,
ka o kpambaliba nyɛ bɛn tumdi din tuhi.
2Bɛ zaa yinoyino ŋmanila luɣ’ shɛli
nira ni ni zo nti sɔɣi tiligi pɔhim bee sanʒiɛɣu.
Bɛ ŋmanila kɔzɔrim din zo n-tiɛli tiŋgban’ nɛli,
ka ŋmani mahim din be tiŋgban’ nɛl’ ni tampin’ titali lɔŋni.
3Di saha bɛ ni ti neei bɛ nina,
ka gbilisi bɛ tiba wum niriba yɛlimuɣisira.
4Ninvuɣ’ shɛb’ bɛn niŋdi yomyom bɛ tɛha ni ni ti leei baŋdiba,
ka bɛn tɔri birilim ti tɔɣisi yɛtɔɣa din niŋ kamaata ni viɛnyɛliŋga.
5So ku lan zaŋ jɛrigu boli ninvuɣ’ titali
bee n-zaŋ yɛmbimbiɛrilana boli ninvuɣ’ suŋ.
6Dama jɛrigu tɔɣisirila jɛrilim yɛtɔɣa,
ka tɛhiri zaɣ’ biɛɣu tumbu yɛla.
O ni tumdi shɛm min’ o ni yɛri shɛm nyɛla biriginsim zaŋ chaŋ Yawɛ sani.
O mi na ʒi n-ti kum ni mali shɛb’ bindirigu
bee n-niŋ kom ti kɔnyuri ni mali ninvuɣ’ shɛba.
7Ninvuɣ’ biɛɣu tuma nyɛla tuumbiɛri.
O nyɛla ŋun zaŋ ʒiri
ni o tum faranim’ barina,
ka niŋdi din ni chɛ ka nandaamba kɔŋ yɛlimaŋli.
8Amaa ninvuɣ’ titali nyɛla ŋun tumdi din doli yɛlimaŋli soli,
ka ʒe din tuhi nyaaŋa.
Saria karibu yɛla
9Yinim’ paɣ’ shɛb’ bɛn nya vuhim,
ka tɛhi ni shɛli bi mali ya la,
yiɣisimiya wum n ni yɛn yɛli shɛm.
10Di ku paai yuuni
ka yinim’ bɛn nya vuhim ŋɔ ni’ sɔhigi.
Wain tihi ku wali,
ka di daatam kpuɣibu ku beni.
11Yinim’ paɣ’ shɛb’ bɛn nya vuhim ŋɔ,
chɛliya ka yi ni’ sɔhira.
Tɛhi’ shɛli ni bi mali yinim’ shɛb’ ŋɔ,
chɛliya ka dabiɛm mali ya.
Pirigimiya yi situra sɔŋ,
ka zaŋ buri so yi shɛhi ni.
12Bumiya yi nyɔri ni suhusaɣiŋgu yi tiŋgbani din vuhiri
mini yi tiwala tihi din saɣim la zuɣu.
13Dama gɔhi mini suligunyinyari
bilila n niriba tiŋgban’ ni.
Iin, kummiya suhupiɛlli ni daa be yil’ shɛŋa ni
mini tin’ shɛl’ ni la zuɣu.
14Dama hal so ku lan be nayili,
bɛ ni ti zo zaa ka chɛ tiŋ’ maa.
Ka tiŋgula biɛhigu shee
mini yiya lu n-dahim zaa n-kul doya sahakam.
Ka nimaani leei
mɔɣu ni bunsi gɔrim shee
ni piɛri mɔri ŋubbu shee.
15Amaa Naawuni ni lan chɛ ka o shia siɣi ti zuɣu na,
ka chɛ ka tiŋgban’ shɛli din kpi la leei tiŋgban’ shɛli din vuhira;
ka puri atam niŋ pam.
16Di saha yɛlimaŋtali ni ti be tiŋgban’ nɛli ni,
ka wuntitali mi ti be tiŋgban’ shɛli din vuhir’ ni.
17Ka wuntia tuma maa tahi suhudoo
mini biɛri baalimtali ni naani niŋbu na sahakam.
18N niriba ni ti be suhudoo
mini alaafee ni vuhim ni be luɣ’ shɛli,
19hal sakuɣa yi ti luna saɣim tibɔŋ la zaa,
ka tiŋ’ maa lu n-dahim zaa.
20Ninvuɣ’ shɛb’ bɛn ko n-dolisi kulibɔŋ bindira ni niŋ pam,
ka bɛ suhiri paligi,
ka niɣi mini bunsi gba nya mɔ’ suma ŋubi.",https://www.bible.com/bible/2264/ISA.32.DBWDB
AIZAIA 33,"Sɔŋsim bɔbu wunsuhigu
1Mbusim be a zuɣu, nyini ŋun kuri niriba,
ka so na bi ku a ŋɔ;
nyini yɛŋkiŋkabinalana,
so ʒi n-tum’ a yɛŋkiŋkabina tuma.
A yi ti chɛ yɛŋkiŋkabina tuma,
bɛ ni tum a yɛŋkiŋkabina tuma;
ka a yi ti chɛ niriba kubu,
bɛ ni ku a.
2Yawɛ, Nyini ka ti niŋ naani, zom’ ti nambɔɣu.
Guli ti dabisili kam.
Tiligim’ ti ti muɣisigu nyabu saha.
3A yi zab’ ti zuɣu, ka niriba wum zabili maa damli,
bɛ zɔrimi.
4Ka bɛ laɣim bɛ ni di neen’ shɛŋa sɔŋ kaman zunzuya ni laɣindi binyara shɛm la,
ka yiɣiri luri di zuɣu kaman toli ni yiɣiri luri binyara zuɣu shɛm la.
5Yawɛ nyɛla ŋun galisi ka be zuɣusaa.
O chɛ ka yɛlimaŋli
mini wuntitali be Jɛrusalɛm.
6O chɛ ka tiŋgbɔŋ maa be viɛnyɛliŋga yi ʒiɛman’ ni.
Tiliginsim mini yɛm ni baŋsim din galisi bela o sani.
Yawɛ zɔbu n-nyɛ Ziɔn azichi.
7Nyama, ninvuɣ’ shɛb’ bɛn nyɛ suhukpeennim’ dolila soya kuhiri bɔri sɔŋsim,
ka sandaantimdiba kuhiri pampam.
8Ka niriba chɛ solɔri dolibu,
ka sochandiba chɛ so’ kara dolibu.
Ka zɔtali saɣim,
ka alikaulinim’ saɣim,
ka so baɣa ka di yɛla ni.
9Ka tiŋgbani fabindi ka mali suhugarigu.
Ka Lɛbanɔn nyɔŋ tihi suui;
ka Sharɔn vinvamli niŋ kaman tiŋgban’ nɛl’ la;
ka Bashan mini Kamɛl Zoli zuɣu tihi suura.
Yawɛ kpah’ o dimnim’ zuɣu ni
10Yawɛ yɛliya, “Pumpɔŋɔ n ni yiɣisi wuhi
ni m mali yiko;
bɛ ni tibigi ma pumpɔŋɔ.
11Yi lo nia shɛŋa din ka buchi,
yimaŋmaŋ’ vuhim ni ŋmaligi din ya kaman buɣim la.
12Buɣim ni ti di n-kabi zuliya shɛba kaman bɛ ni nyɔri kɔba ka di leeri tampiligim shɛm la,
ka lan be kaman bɛ ni ŋma go’ shɛŋa sɔŋ ka buɣim di li la.
13Chɛliya ka bɛnkam be yoma ni katiŋ’ zaa wum
n ni niŋ shɛm ka baŋ ni m mali yiko.”
14Dabiɛm kpe Ziɔn alahichinim’
ka bɛ ni sɔhira.
Ka bɛ yɛra, “Naawuni saria karibo ŋmanila buɣim din diri sahakam.
Ka ti ni ŋuni n-lee ni tooi tiligi buɣim maa ni?”
15Ninvuɣ’ shɛb’ bɛn doli wuntia soli, ka tɔɣisiri din tuhi,
ka bi zaŋdi bɛ kpiɔŋ fari niriba,
ka bi diri birapu,
ka je ni bɛ wum ninvuɣ’ kubo yɛla,
ka ŋmaligi bɛ nina ka chɛ zaɣ’ biɛɣu;
16bɛna n-ni tiligi.
Bɛ biɛhigu shee ni ti nyɛla zoya din du pam zuɣu,
ka bɛ sɔɣibu shee ti nyɛ kuɣa birininim’ puuni,
ka bɛ ti tiri ba bindirigu mini kom.
Saha shɛli din mali jilima kandina
17Yi nini ni lan nya na’ so
ŋun diri mali jilima su tiŋgbɔn’ shɛli din galisi pam.
18Yi ni ti teerila dabiɛm din daa yi mali ya la yɛla ka bɔhira,
“Ka ŋun kaani liɣiri la lee be ya?
Ka ŋun zahindi farigu binyara tibisim la lee be ya?
Ka ŋun kaani pihi la lee be ya?”
19Yi mi ku lan nya karimbaannim’
bɛn tɔɣisiri tinzun’ yɛtɔɣa din nyɛ saani yi sani ka yi ʒi li,
ka ku tooi baŋ di gbinni la.
20Lihimiya Ziɔn din nyɛ ti ni puhiri ti daadiini churi tin’ shɛli ni la.
Lihimiya Jɛrusalɛm din nyɛ alaafee biɛhigu shee la.
Di tanti suɣili bi vuura,
ka di dasara kul ku vuɣi,
ka di gabisi mi bi chihira.
21Yawɛ ni wuhi ti o jilima,
ka chɛ ka ti ʒini baɣili mɔɣ’ kara mini kulibɔna,
amaa ka ti dimnim’ ŋarima
ku gari nimaani.
22Yawɛ n-nyɛ ti sariakarita, ŋuna n-su ti,
ŋuna n-nyɛ ti naa. O ni tiligi ti.
23Yi ŋarima saɣimya,
ka di mihi chihi,
ka di tana chahi.
Ti ni fa ti dimnim’ tɔbbihi nɛma zaa piri ti taba.
Hal gbariti gba ni nya tarili di ni.
24Ninvuɣ’ shɛb’ bɛn be ti tiŋgbɔŋ ni so ti ku yɛli ni o biɛra.
Ka Naawuni ni ti chɛ ninvuɣ’ shɛb’ bɛn be nimaani daalahichi zaa taali.",https://www.bible.com/bible/2264/ISA.33.DBWDB
AIZAIA 34,"Naawuni ni darig’ o dimnim’ tibili
1Zuliya kam ni niriba, kamiyana ti wum!
Daadamnima, Wummiya!
Dunia mini bɛnkam be di ni zaŋ tabili binshɛɣukam zaa,
kamiyana ti wum!
2Yawɛ suhu yiɣisi bahi zuliya kam niriba zuɣu.
O suhu yiɣisi bahi bɛ tɔbbihi zuɣu,
ka zali ni o ni ku ba.
3Bɛ kpiimba ni ti yɛrigi luɣilikam,
ka bɛ nyom yaɣi;
ka bɛ ʒim ti zɔri teeni zoya zuɣu.
4 Wuntaŋ’ mini goli ni saŋmarisi ti ku lan beni,
ka sagbana ti kpabikpabi kaman sɔŋ la;
ka saŋmarisi ti luna
kaman wain tia vari la
bee kaman fiig tia wala ni suuri luri shɛm la.
5 Yawɛ yi ti sahi o takɔbi maa naai alizanda ni,
o ni zaŋ li lu Ɛdomnim’
bɛn nyɛ o ni zali ni o ku shɛb’ la zuɣu.
6Bɛ ʒim mini bɛ kpam ni ti ŋam Yawɛ takɔb’ maa
kaman bɛ ni zaŋ piɛ’ shɛb’
mini bu’ shɛb’ mali sara ʒim ni bɛ kpam la.
Dama Yawɛ ni mali sara Bɔzira.
O ni ku niriba pam Ɛdom tiŋgbɔŋ ni.
7Daadamnim’ mini yɔnaɣila’ kara
ni naɣila’ pola zaa ni ti lu n-doya.
Bɛ ʒim ni ti zo n-tiɛli bɛ tiŋgbani,
ka tiŋgbani maa nyu bɛ kpam tiɣi.
8Dama Yawɛ zali biɛri bɔhibu dabisili.
O mi ni bɔhi biɛri maa ti Ziɔn.
9Ka Ɛdom mɔɣa leei kootaali,
ka di tiŋgbani leei chilibi,
ka di tiŋgbani maa taai buɣim di kaman kootaali la.
10 Buɣim ni di li wuntaŋ’ ni mini yuŋ zaa,
ka di nyɔhi kpuɣi du zuɣusaa sahakam.
Ka di tiŋgbani ni leei tiŋgban’ nɛli doya ʒiɛmani kam ni;
ka so ku lan ka di ni na.
11Ka viri mini kahiŋkɔri zaŋ li leei bɛ biɛhigu shee.
Ka Yawɛ chɛ ka di lan leei tiŋgban’ kpiŋ yaha,
kaman di ni daa pun be shɛm.
12Naa ti ku lan beni n-su bɛ tiŋgbɔŋ maa,
ka nabihi zaa ti ku lan beni.
13Gɔhi ni ti zibigi bɛ nam yiya ni
mini goma ni gili bɛ tin’ shɛŋa ni,
ka yɔbahi mini viri ni be nimaani.
14Ka nimaani leei jɛŋgbina mini kunduna gɔbu shee,
ka alizinnim’ be nimaani booni taba;
ka Lilit ni kani nimaani na
ti vuhira.
15Viri ni ti te bɛ tɛri nimaani
n-nye gala wɔɣi,
ka dihiri bɛ bihi maa nimaani.
Juri gba ni ti laɣindi nimaani.
16Vihimi Yawɛ kundi ni n-karim di ni yɛli shɛm.
Biŋkɔbiri ŋɔ zaɣ’ yino ku pooi,
ka bɛ mi zaa so ku kɔŋ bala.
Dama Yawɛ n-zali ni di niŋ lala.
Omaŋmaŋ’ Shia ni laɣim ba na.
17Ŋuna n-yɛn pirigi tiŋgbani maa
n-wuhi di tarisi ni nyɛ shɛm n-zaŋ li tari ba;
ka bɛ kul su li sahakam,
ka be di ni ʒiɛmani kam ni.",https://www.bible.com/bible/2264/ISA.34.DBWDB
AIZAIA 35,"Soli din be kasi
1Tiŋgban’ nɛli ni ti mali suhupiɛlli,
ka tiŋgban’ kuŋ gba ti mali suhupiɛlli
ka bimpuma ti yirigi di ni m-be kaman taaŋkɔro la.
2Tiŋgban’ nɛli maa ni ti mali bimpuma pam, ka yili yila ni suhupiɛlli.
Di viɛlim ni ti be kaman Lɛbanɔn zoya zuɣu viɛlim ni be shɛm la,
ka di tiŋgbani vuhiri kaman Kamɛl Zoli
mini Sharɔn vinvamli la.
Ka sokam nya Yawɛ jilima
ni ti Naawuni maa ni galisi shɛm.
3 Kpaŋsimiya bɛn nuhi gbarigi la
mini bɛn duna gbarigi la.
4Yɛlim’ bɛnkam suhuri zɔhiri la,
“Maliya kpiɔŋ ka di zɔriya dabiɛm!
Yi Naawuni maa yɛn kamina
ti bɔhi yi dimnim’ biɛri tin ya,
ka tiligi ya.”
5 Di saha zoomba nina ni ti neei,
ka tikpiranim’ wum.
6Gbariti ni ti yiɣi jɛm
kaman waliga la,
ka biriti ti yili yila ni suhupiɛlli.
Kom ni ti zɔri yiri tiŋgbani
din nyɛ zaɣ’ nɛl’ la ni na.
Ka mɔɣa ti dɔni di ni.
7Ka mɔɣili dɔni bihigu
tiŋgban’ tulli shee;
ka tiŋgban’ kuŋ shee leei kɔbil’ nina.
Ka mɔri zooi lim kunduna
ni daa yi be luɣ’ shɛli.
8Solɔɣu ni ti be nimaani
ka di yuli booni “Soli din be kasi.”
Ninvuɣ’ shɛb’ bɛn be daɣiri ni
ti ku doli soli maa;
ka sochanda ŋun nyɛ jɛrigu gba
ti ku yirigi soli maa zuɣu.
9Gbuɣima ti ku be nimaani,
biŋkɔb’ biɛɣu mi
ti ku doli soli maa.
Ninvuɣ’ shɛb’ bɛn tiligi
kɔŋko nti yɛn dol’ li.
10Yawɛ niriba bɛn tiligi ni
ti yili yila kpe Jɛrusalɛm.
Bɛ suhugarigu mini bɛ
nandahima ni ti naai,
ka bɛ leei bɛn mali suhupiɛlli sahakam.",https://www.bible.com/bible/2264/ISA.35.DBWDB
AIZAIA 36,"Asirianim’ kpɛhi Jɛrusalɛmnim’ dabiɛm
(2 Nanima 18.13-27; 2 Yɛlikura 32.1-19)
1Hɛzɛkia ni daa di nam zaŋ chaŋ yuun’ pinaanahi puuni, ka Asiria Naa Sɛnachɛrib daa kana ti liri Juda tin’ shɛŋa bɛ ni me goma gili n-deei li. 2Asiria naa maa daa timla Rabishake, ka o yi Lakishi n-zaŋ tɔbbihi pam pa omaŋ’ zuɣu ka Naa Hɛzɛkia sanna Jɛrusalɛm. O daa zanila kɔso’ titali din be zuɣusaa polo biaŋ solɔɣu din labiri kpaluhi ʒiishee polo la. 3Ka Hilikia bia Ɛliakim ŋun daa su nayili fukumsi la mini Shɛbina ŋun daa nyɛ gbaŋŋmar’ la ni Asaf bia Jɔa ŋun daa sabiri bina yɛla zaani la daa ka sapashin’ kpɛm’ maa sanna.
4Ka Rabishake maa daa yɛli ba, “Yɛlimiya Hɛzɛkia, Asiria na’ tital’ la ni bɔhir’ a shɛm m-bɔŋɔ: Ŋuni ka a lee niŋ naani? 5A tɛhiya ni nol’ ni yɛtɔɣa nyɛla yɛm soya ni yiko din tuhiri tɔbu? Ŋuni ka a lee du m-ba ka mɔri ma maa? 6 A du m-bala Ijiptinim’ bɛn nyɛ gbiŋgbaŋ’ jaaŋgbe’ kabili din ni tooi kuhi nir’ ŋun zaŋ omaŋ’ dalim li nuu ŋɔ. Lala n-nyɛ Firawuna zaŋ chaŋ ŋunkam zaŋ omaŋ’ dalim o polo. 7Amaa di yi nyɛla yi yɛli ma mi, ‘Ti du m-bala Yawɛ ŋun nyɛ ti Naawuni ŋɔ.’ Pa o bimbina ka Hɛzɛkia pun wurim ka yɛli Judanim’ mini Jɛrusalɛmnima, ‘Yi yɛn jɛmd’ o la bimbini ŋɔ gbin’ la?’ 8Kamiyana ka yi mini n dan’ Asiria naa maa puli. Yi yi ni tooi nya wɔribariba, n ni tin ya yuri tusaayi. 9Yi yi du m-bala Ijiptinim’ bɛ yuri mini bɛ chɛchɛbunsi zuɣu, wula ka yi lee yɛn tooi niŋ kari n dan’ sapashinnim’ ni ŋun pɔri gba. 10Ka din pahi nyɛla, pa Yawɛ milinsi ni ka n kana ni n ti saɣim tiŋgbani ŋɔ? Yawɛ n-yɛli ma, ‘Cham’ ti saɣim tiŋgbani maa.’ ”
11Di saha ka Ɛliakim mini Shɛbina ni Jɔa daa yɛli Rabishake maa. “Ti suhir’ a, yɛlim tinim’ bɛn nyɛ a daba ŋɔ Aramaik yɛtɔɣa ni, dama ti wumdi li, ka di lan yɛri ti Judanim’ yɛtɔɣa ni ka niriba bɛn be gooni zuɣu ŋɔ wumdi li.” 12Amaa ka Rabishake maa daa bɔhi ba, “N dan’ tim ma mi na ni n ti zaŋ yɛtɔɣa ŋɔ yɛli yi mini yi dana kɔŋko ka pa ni niriba bɛn be gooni ŋɔ zuɣu, ka nyɛ bɛn zaa yɛn di bɛmaŋmaŋ’ bindi ka nyu bɛmaŋmaŋ’ dulim kaman yi gba ni yɛn di yimaŋmaŋ’ bindi ka nyu yimaŋmaŋ’ dulim shɛm ŋɔ?”
13Di saha ka Rabishake maa daa duh’ o yee kuhi yɛli Judanim’ yɛtɔɣa puuni, “Wummiya Asiria naa ŋun nyɛ na’ tital’ la ni yɛli shɛm. 14O yɛliya, ‘Di chɛliya ka Hɛzɛkia yɔhim ya, dama o ku tooi fan ya bahi. 15Kul di chɛliya ka Hɛzɛkia chɛ ka yi zaŋ yimaŋ’ dalim Yawɛ ka yɛra, Yawɛ shiri ni fa ti bahi, ka Asiria naa ku tooi ŋme n-fa tiŋ’ ŋɔ.’ 16Di saɣiya Hɛzɛkia ni yɛli shɛm maa. Dama Asiria naa yɛliya, ‘Kamiyana ti niŋ sandaani niŋ ma din ni chɛ ka yi zaa yinoyino tooi di omaŋmaŋ’ tiwala min’ o fiig tia wala, ka nyu omaŋmaŋ’ kɔbiliga ni kom. 17Di nyaaŋa ka n ti zaŋ ya kuli tiŋgbɔn’ shɛli din be kaman yimaŋmaŋ’ tiŋgbɔŋ ni luɣ’ shɛli chi mini kawana ni wain ni bindira ni tihi puri ni be. 18Di chɛliya ka Hɛzɛkia yɔhim ya yɛli, ‘Yawɛ ni tiligi ti.’ Zuliya shɛb’ wuna na mi n-fa bɛ tiŋgbɔŋ Asiria naa nuu ni? 19Hamat mini Aripad ni Sɛfarivaim wuna la lee be ya? Bɛ daa tooi fa Samaria n nuu ni bahi? 20Tinsi ŋɔ zaa wuna maa puuni wun’ ŋuni n-na tooi fa bɛ tinsi maa shɛli n nuu ni bahi, ka Yawɛ ti yɛn fa Jɛrusalɛm n nuu ni bahi?’ ”
21Ka bɛ daa shini ka bi garigi yɛl’ o shɛli, dama naa daa pun yɛli ba, “Di garigiy’ o.” 22Di saha ka Hilikia bia Ɛliakim ŋun daa su nayili fukumsi la mini Shɛbina ŋun daa nyɛ gbaŋŋmar’ la ni Asaf bia Jɔa ŋun daa sabiri bina yɛla zaani la daa dari tɔhi bɛ binyɛra, ka lab’ Hɛzɛkia sanna nti yɛl’ o Rabishake maa ni yɛli shɛm.",https://www.bible.com/bible/2264/ISA.36.DBWDB
AIZAIA 37,"Naa niŋ Aizaia saawara
(2 Nanima 19.1-7)
1Naa Hɛzɛkia ni daa wum yɛtɔɣa ŋɔ, o daa dari tɔhila o binyɛra, ka zaŋ buɣu ye n-chaŋ Yawɛ jɛmbu duu. 2Ka o daa tim Ɛliakim ŋun daa su nayili fukumsi la mini Shɛbina ŋun daa nyɛ gbaŋŋmar’ la ni maligumaaniba kpamba, ka bɛ daa zaŋ buri ye n-chaŋ Amɔz bia anab’ Aizaia sani. 3Bɛ daa yɛl’ o mi, Hɛzɛkia ni yɛli shɛm m-bɔŋɔ: “Zuŋɔ nyɛla nandahima mini turi ni vi dihibo dabisili. Bihi dɔɣibu saha paaya ka yaa kani ŋ-ŋuhiri dɔɣiri ba. 4Di pa shɛli Yawɛ ŋun nyɛ a Naawuni ŋɔ wum Asiria naa ni tim sapashin’ kpɛma ka o kana ti tɔɣisi yɛtɔɣ’ shɛŋa mali ŋun’ Naawuni ŋun be ŋɔ ansarisi ŋɔ; ka ni darig’ o tibili ŋun’ Yawɛ ŋun nyɛ Naawuni ŋɔ ni wum yɛtɔɣ’ shɛŋa maa zuɣu. Dinzuɣu suhim’ Naawuni ninvuɣ’ shɛb’ bɛn kpalim beni zuɣu.”
5Naa Hɛzɛkia tuumba maa ni daa ka Aizaia sanna, 6Aizaia daa yɛli ba mi, Yɛlimiya yi dana ni Yawɛ yɛliya, Di chɛ ka dabiɛm mal’ a yɛtɔɣ’ shɛŋa a ni wum ka Asiria naa tuumba kana ti yɛli tu ma maa zuɣu. 7Man’ Yawɛ ni kpɛh’ o dabiɛm, ka di chɛ ka o wum vu’ shɛli damli ka ŋmaligi lab’ omaŋmaŋ’ tiŋgban’ ni, ka n ti chɛ ka bɛ zaŋ takɔbi ku o omaŋmaŋ’ tiŋgbɔŋ maa ni.
Asirianim’ lan kpɛhi ba dabiɛm pahi
(2 Nanima 19.8-19)
8Ka Rabishake maa daa wum ni Asiria naa yiɣisi Lakishi, ka o daa labi ti nya ka ŋun’ naa tuhirila Libinanima. 9Di saha ka naa daa wum ni Itiɔpia naa Tirihaka mini Ijipti tɔbbihi kanna ni bɛ ti tuh’ o. O ni daa wum lala maa, ka o tim tuumba Hɛzɛkia sani 10ni bɛ ti yɛli ŋun’ Juda naa Hɛzɛkia maa: “ Di chɛ ka a ni zaŋ amaŋ’ dalim a Naawuni so maa yɔhim a n-lo a alikauli yɛri ni Asiria naa ku ŋme n-deei Jɛrusalɛm. 11A pun wum Asiria naa ni niŋ tiŋgbɔn’ shɛŋa shɛm ni o ni saɣim li zaa shɛm yɛla. A tɛhiya ni nyin’ ni tiligi? 12N yaannim’ daa tuhi saɣim fɔntinsi din nyɛ Gɔzan mini Haran ni Rɛzɛf ka daa ku Bɛtidɛn niriba bɛn daa be Tɛlasa, ka bɛ zaa naawuna daa bi tooi tiligi ba.
13Hamat mini Aripad ni Sɛfarivaim ni Hɛna ni Iva nanim’ la lee kpalim ya?”
14Ka Hɛzɛkia daa deei gbaŋ maa tuumba maa sani karim; ka kpe Yawɛ jɛmbu duu nti teei li sɔŋ Yawɛ tooni, 15ka suhi Yawɛ yɛra, 16 “Nyin’ Yawɛ ŋun nyɛ Tɔbbihi Naa ni Izraɛl Naawuni ŋun ʒi Chɛrubinim’ zuɣusaa ŋɔ, a kɔŋko n-nyɛ Naawuni ŋun su dunia ŋɔ nama zaa fukumsi. Nyini n-nam tiŋgbani mini zuɣusaa. 17Yawɛ, gbilisim’ a tibili wum, ka neeg’ a nina nya, ka wum Sɛnachɛrib ni tɔɣisi yɛtɔɣ’ shɛŋa zaa ti na tu nyin’ Naawuni ŋun be ŋɔ. 18Yawɛ, yɛlimaŋli, Asiria naa shiri bahi niriba pam mini bɛ tiŋgbɔna yoli, 19ka nyo bɛ naawuna buɣim, bɛn dee pala naawun’ maŋa, amaa bɛ nyɛla ninsalinim’ ni zaŋ bɛ nuhi kpe da’ shɛŋa ni kuɣ’ shɛŋa, dina n-chɛ ka o daa saɣim ba maa. 20Dinzuɣu pumpɔŋɔ, Yawɛ ŋun nyɛ ti Naawuni ŋɔ, tiligim’ ti Asiria naa maa nuu ni, ka dunia ŋɔ nama zaa niriba baŋ ni a kɔŋko n-shiri nyɛ Yawɛ.”
Aizaia ni yɛli naa shɛm
(2 Nanima 19.20-37)
21Di saha ka Amɔz bia Aizaia daa tim ti yɛli Hɛzɛkia, Yawɛ ŋun nyɛ Izraɛl Naawuni ŋɔ yɛliya: “A ni suhi ma yɛli shɛm zaŋ chaŋ Asiria Naa Sɛnachɛrib polo la, 22man’ Yawɛ ni yɛli shɛm zaŋ chaŋ o polo m-bɔŋɔ: Nyin’ Sɛnnachɛrib, Jɛrusalɛm lar’ a mi ka lihi ʒiɛm’ a. 23A lee tɛhiya ni ŋuni ka a turi ka maani ansarisi maa? Mani ŋun nyɛ Izraɛlnim’ Naawuni ŋun be kasi ŋɔ ka a niŋ karimbaani lihi ʒiɛm maa. 24A tim a tuumba na ka bɛ ti nyu bara niŋ ma yɛli ni a zaŋ a chɛchɛbunsi din galisi nyaŋ Lɛbanɔn zoya zuɣu nima; a nyu bara yɛri ni a ŋma sida ti’ wɔɣila mini sipirɛs ti’ viɛla luhi, hal ka kpe di nyɔŋ puuni gba. 25A nyu bara yɛli ni a gbi kɔbilisi tinzun’ tinsi ni n-nyu di kom, ka a tɔbbihi siɣi Nail Mɔɣili ni n-no n-gili ka di kom nyuui.
26“A bi wum ni m pun lo dimbɔŋɔnim’ zaa nia ka di waɣa? Ka pumpɔŋɔ n chɛ ka di niŋ pali. N daa ti a yiko ka a wurim bɛ ni me goma gili tin’ shɛŋa, ka di leei dabari. 27Ninvuɣ’ shɛb’ bɛn be nimaani ka yiko. Dabiɛm kpe ba, ka di niŋ ba alahiziba. Bɛ ŋmanila mɔri din be mɔɣu ni bee mɔ’ shɛŋa din bili mɔpilli zuɣu ka na bi zooi ka wuntaŋ’ ŋme n-ku li.
28“M mi a ni ʒiini shɛm ni a ni yiɣisiri shɛm, ka mi a ni yiri chani ka labirina shɛm. N lan mi a ni je suli niŋ ma shɛm. 29A ni je suli niŋ ma ka a karimbaani yɛla kana ti lu n tibili ni shɛm zuɣu, n ni zaŋ n ziŋgoo niŋ a nyee ni, ka zaŋ n galige le a ŋ-ŋmalig’ a ka a dol’ a ni daa doli so’ shɛli kana labi.”
30“Din yɛn niŋ maa shihirili m-bɔŋɔ: Yuuni ŋɔ mini yuuni din pahir’ ayi puuni, dimiya bindir’ shɛŋa din niŋ di toli be mɔɣu ni. Di nyaaŋa ka yi naanyi ko m-biri ka sa wain tihi yuuni din pah’ ata puuni n-kpuɣi di daatam di. 31Juda zuliya ni ninvuɣ’ shɛb’ bɛn kpalim ni ti ba n-zani kaman tia din ba jila viɛnyɛliŋga wali wala. 32Ninvuɣ’ shɛb’ ni ti kpalim Jɛrusalɛm mini Ziɔn Zoli zuɣu. Yawɛ ŋun nyɛ Tɔbbihi Naa ŋɔ loya ni o chɛ ka di niŋ lala.
33“Dinzuɣu Yawɛ ni yɛli shɛm zaŋ chaŋ Asiria naa polo m-bɔŋɔ: O ku kpe tiŋ’ ŋɔ ni na bee n-to piɛm di ni bee ka o tɔbbihi ti gbib’ nyɔtaɣirisi kpe di ni bee ka bɛ ti me bimbin’ dura gil’ li. 34O ni doli so’ shɛli kana, dina ka o lan yɛn doli labi; o ku kpe tiŋ’ ŋɔ puuni.” Man’ Yawɛ n-yɛli lala maa. 35“N ni guli tiŋ’ ŋɔ ka tiligi li mmaŋmaŋ’ zuɣu ni n dabili Dauda zuɣu.”
36Di saha ka Yawɛ malaika daa chaŋ Asirianim’ maa sansan’ ni nti ku ninvuɣ’ tuhi’ kɔbiga ni tuhi’ pihinii ni tusaanu, ka biɛɣu daa neei ka kpiimba kul yɛrigi luɣilikam. 37Di saha ka Asiria Naa Sɛnachɛrib daa yiɣisi kuli ti be Ninive. 38Ka o daa ti be o wuni Nisirok jɛmbu duu jɛmd’ o, ka o bidibisi Adirammɛlɛk mini Sharɛza daa zaŋ takɔbi ku o, ka zo n-kuli Ararat tiŋgbɔŋ ni. Ka o bia Ɛsarihadɔn daa di nam zan’ o zaani.",https://www.bible.com/bible/2264/ISA.37.DBWDB
AIZAIA 38,"Naa Hɛzɛkia barigu ni o kpaŋbu
(2 Nanima 20.1-11; 2 Yɛlikura 32.24-26)
1Di saha ka dɔro daa gbaai Hɛzɛkia hal ka di ti mii. Ka Amɔz bia anabi Aizaia daa ka o sanna ti yɛl’ o, “Yawɛ yɛliya, malimi shɛlikam shili zali, dama a ku lan yiɣisi, a ni kpi.”
2Ka Hɛzɛkia daa ŋmalig’ o nini bahi dukpini polo n-suhi Yawɛ yɛli: 3“Yawɛ, n suhir’ a, teemi n ni jɛm a ni ʒiɛyimtali ni n suhu zaa ka tum din tuhi a sani shɛm yɛla;” ka daa kum pam.
4Di saha ka Yawɛ daa yɛli Aizaia 5“Cham’ ti yɛli Hɛzɛkia, Yawɛ ŋun nyɛ a yab’ Dauda Naawuni la yɛliya: N wum a kumsi maa, ka deeg’ a suhigu maa. N ni pah’ a yuun’ pinaanu. 6N ni fa a mini tiŋ’ ŋɔ Asiria naa nuu ni bahi, ka guli tiŋ’ ŋɔ.” 21Ka Aizaia daa yɛli naa, “Chɛ ka bɛ baɣisi fiig tia wala ta bintɔrigu maa ka a nya alaafee.” 22Ka Hɛzɛkia gba daa bɔhi, “Shihirili dini n-lee wuhiri ni n ni chaŋ Yawɛ jɛmbu duu?”
7Dimbɔŋɔ n-nyɛ shihirili shɛli din yi Yawɛ sanna n-wuhiri ni o ni niŋ o ni lo alikauli ni o ni niŋ shɛm maa. 8Nyama, n ni chɛ ka mahim tirisi yaɣi dunɔdura shɛŋa Ahaz ni daa me la dura pia zuɣu lab’ nyaaŋa. Ka wuntaŋ’ daa shiri tirisi lab’ nyaaŋa dunɔdura pia maa.
9Juda Naa Hɛzɛkia ni daa biɛ’ ŋ-kpaŋ, di nyaaŋa ka o daa sabi sabbu ŋɔ yɛli:
10N daa tɛhiya ni m biɛhigu nyaɣisim saha maa, n yɛn yila dunia yili chaŋ kpiimba biɛhigu shee, ka ku paai n saha. 11N daa tɛhiya ni dunia ŋɔ ni, n ku lan nya Yawɛ bee ninsala yaha.
12Bɛ wurim m biɛhigu shee kaman bɛ ni sibigiri piɛgul’ tanti suɣili shɛm la. N daa kpabi la n nyɛvili kaman kpalua ni kpabiri tana shɛm la, ka bɛ ŋmaai ma yihi kpalu’ dari ni. Wuntaŋ’ ni zaŋ hal ni yuŋ, o kul wuhirila n nyɛvili tariga.
13N kul kuhirimi bɔri sɔŋsim hal ni asiba. O bemi kaman gbuɣinli la n-kul ŋmari n kɔba wuntaŋ’ ni zaŋ hal ni yuŋ, o kul ŋmaarila n nyɛvili.
14N kukoli daa niŋla kukol’ bila ka bi kpɛma, ka n daa bamdi kaman ŋmani la. N daa lihila zuɣusaa hal ka n nina ti fulim. N Duuma, yihim’ ma muɣisigu ŋɔ ni.
15Amaa wula ka n yɛn yɛli?
Dama o pun yɛli ma ni
omaŋmaŋa n-niŋ li.
Ka n suhu saɣim pam,
ka n kɔŋ gom.
16N Duuma, dimbɔŋɔnim’ zuɣu ka niriba be, din’ nim’ zaa zuɣu ka n nyɛvili be. Tim’ ma alaafee, ka n lan be!
17Yɛlimaŋli, n ni nya suhusaɣiŋgu shɛli maa paai ma la n sɔŋsim zuɣu. A tiligi n nyɛvili barina kam ni; ka chɛ n daalahichi zaa.
18Dama bɛn be kpiimba biɛhigu shee ku tooi puh’ a, bɛ mi ku tooi paɣ’ a. Ninvuɣ’ shɛb’ bɛn be gbala ni ku tooi mali tahima zaŋ chaŋ a ʒiɛyimtali polo.
19Ninvuɣ’ shɛb’ bɛn be bɛ nyɛviya ni n-nyɛ bɛn paɣir’ a kaman n ni paɣir’ a shɛm zuŋɔ dabisili ŋɔ. Bihi banim’ yɛri bɛ bihi a ʒiɛyimtali yɛla.
20Yawɛ ni tiligi ma, ka ti zaŋ goonjɛnim’ ŋme m-paɣ’ o.
Ti kul ni paɣir’ o o jɛmbu duu hal ni ti nyɛviya tariga.",https://www.bible.com/bible/2264/ISA.38.DBWDB
AIZAIA 39,"Tuumba bɛn yi Babilɔn na
(2 Nanima 20.12-19)
1Di saha ka Babilɔn naa Baladan bia Mɛrɔdakibaladan daa wum ni Hɛzɛkia daa biɛra, amaa ka nya alaafee, ka o daa sab’ gbaŋ m-bo pini pahi tim tuumba ni bɛ zaŋ li na ti ti Hɛzɛkia. 2Ka Hɛzɛkia daa deei ba ni suhupiɛlli, ka zaŋ o nɛma min’ o daanzinfa ni o salima ni o tulaale ni o kpa’ viɛla ni o tɔb’ nɛma ni binshɛɣukam zaa din be o nɛma duri puuni wuhi ba. Hɛzɛkia daa zaŋ binshɛɣukam zaa din be o nam sulinsi maa ni ni o nam yili puuni wuhi ba. 3Di nyaaŋa ka anabi Aizaia daa ka Naa Hɛzɛkia sanna nti bɔh’ o, “Ya polo ka niriba maa lee yina, ka wula ka bɛ lee yɛl’ a?” Ka Hɛzɛkia daa garigi yɛli, “Bɛ yila Babilɔn din nyɛ tin’ shɛli din be katiŋ’ la n-ka n sanna.”
4Ka o bɔh’ o, “ Bɔ ka bɛ lee nya a yili ŋɔ?”
Ka Hɛzɛkia daa garigi yɛli, “Bɛ nya binshɛɣukam zaa din be n yili ŋɔ. Ka n zaŋ binshɛɣukam zaa din be n nɛma duri puuni wuhi ba.”
5Di saha ka Aizaia daa yɛli Hɛzɛkia, “Wummi Yawɛ ŋun nyɛ Tɔbbihi Naa ŋɔ ni yɛli shɛm: 6Dahin shɛli kanna, ka bɛ ni ti kana ti zaŋ binshɛɣukam din be a yiŋ’ puuni min’ a yaannim’ ni daa bo binshɛɣukam zali hal ni zuŋɔ la n-kuli Babilɔn, ka di shɛli ku kpalim. Man’ Yawɛ n-yɛli lala maa. 7 Bɛ ni ti gbahi amaŋmaŋ’ bidib’ dɔɣirisi shɛb’ chaŋ ka bɛ ti leei namɔɣilisi be Babilɔn naa yiŋa.”
8Di saha ka Hɛzɛkia daa yɛli Aizaia “A ni zaŋ Yawɛ yɛtɔɣ’ shɛli yɛli maa viɛla.” O daa tɛhimi ni suhudoo ni alaafee ni be o ʒiɛman’ ni.",https://www.bible.com/bible/2264/ISA.39.DBWDB
AIZAIA 40,"Tahima yɛtɔɣa
1Yi Naawuni yɛliya, “Maamiya n niriba suhuri, maamiya bɛ suhuri!
2Tɔɣisimiya Jɛrusalɛmnim’ suhumaabo yɛtɔɣa.
Yɛlimiya ba ni bɛ
di wahala saɣi lala.
N darigi bɛ tibili ka di saɣi,
ka yipa chɛ bɛ daalahichi
taali zaa pumpɔŋɔ.”
3 Kukol’ shɛli n-kuhiri yɛra:
“Malimiya soli mɔɣu ni ti Yawɛ!
Malimiya soli maa tiŋgban’ nɛli ni
ka di tuhi ti ti Naawuni maa!
4Ŋarimiya yiliŋ kam,
ka gbi zoya mini
kuŋkuna ka di siɣi
n-leei tintani,
ka mali luɣ’ shɛŋa
din be gbirimagbirima la
ka di niŋ polipoli.
5Di saha Yawɛ jilima ni yi zahira
ka sokam zaa nya li.
Man’ Yawɛ n-yɛli lala.”
6 Ka kukol’ shɛli daa kuhi yɛli,
“Molimi molo!”
Ka m bɔhi,
“M molimi molo bɔ?
Ka o yɛli ma,
“Molimi molo yɛli ni
ninsalinim’ zaa ŋmanila mɔri;
bɛ bi yuuri gari tipum.”
7Yawɛ yi ti vuhi pam bahi mɔri zuɣu,
di kuurimi, ka tipum kpahiri lura;
yɛlimaŋli, ninsalinim’ shiri ŋmanila mɔri.
8Mɔri shiri kuura,
ka tipum kpahiri lura,
amaa ti Naawuni maa ŋun’
yɛligu kul ni beni sahakam.”
9Ziɔnnima, dumiya zoya zuɣu
nti moli lahiba’ suŋ molo.
Jɛrusalɛmnima, duhimiya yi yee
moli lahiba’ suŋ molo.
Duhimiya yi kukoya pam
yɛli Juda fɔntinsi ni nima,
“Yi Naawuni kanna! Di zɔriya dabiɛm.”
10 Nyamiya, ti Duuma ŋun nyɛ Yawɛ ŋɔ
kanimina ni o ti zaŋ yiko pam di nam.
O ni tiligi ninvuɣ’ shɛb’ bɛn be o sani;
o laara gba be o sani.
11 O ni dih’ o piɛri kaman
piɛgul’ ni dihir’ o piɛri shɛm la.
O laɣisi piɛbihi niŋ o bɔɣiri ni,
ka zaŋ ba buɣi o nyɔɣu zuɣu,
ka zaŋ bɛ manim’ baalim kuli.
Izraɛl Naawuni ŋun ka ŋmali
12Ŋuni n-na mi n-zaŋ o nuu tooi teeku kom
m-buɣisi di ni nyɛ shɛm
bee n-zaŋ o nutali buɣisi sagbana yɛliŋ,
bee n-va tiŋgban’ ni
taŋkpaɣu niŋ bini puuni,
bee n-zaŋ zoya mini
kuŋkuna pa sania zuɣu buɣisi li?
13 Ŋuni n-lee ni tooi wuhi
Yawɛ Shia o ni yɛn niŋ shɛm
bee ŋuni n-lee ni tooi wuh’ o shɛli
bee n-saɣis’ o?
14Ŋuni ka o daa niŋ saawara
ni o baŋ shɛli,
ka ŋuni n-daa lee wuh’ o yɛlimaŋli soli.
Ka ŋuni n-daa lee wuh’ o baŋsim
bee n-wuh’ o o ni yɛn niŋ shɛm?
15Zuliya kam ŋmanila kom biɛla din tɔɣ’ lu bokati puuni,
ka be kaman taŋkpa’ zim din pa sania zuɣu o sani.
Nyama, ŋuna n-zahindi teeku ni gili tiŋgban’ bihi shɛŋa kaman taŋkpaɣu biɛla la.
16Lɛbanɔn tihi zaa dari ku saɣi
sara maligu buɣim;
ka di biŋkɔbiri zaa ku saɣi
bɛ ni zaŋdi sara shɛli
nyɔri buɣim la malibu.
17Zuliya kam zaa bi saɣi shɛli o sani.
O bi lihi ba ka bɛ nyɛ shɛli o sani.
18 Dindina, bɔ ka nir’ lee
yɛn zaŋ Naawuni ŋmahindi
bee bɔ ka nir’ lee
yɛn zaŋ o buɣisi?
19O bi ŋmani wun’ so
tuumbaŋdiba ni mali zali,
ka salindoora dooi salima
pa di zuɣu,
ka bɛ niŋ anzinfa zoligɔnim’
yɛliyɛl’ li la?
20Nir’ yi bɔri ni o mali
binshɛli n-zaŋ ti pini,
o bɔrila da’ shɛli din
bi dura n-zaŋ ti tuumbaŋda
ka o mal’ li zali
ka di ku lu.
21Yi na bi baŋ?
Yi na ʒi n-wum?
Bɛ pun bi yɛli ya
kurimbuni ha?
Yi bi mi dunia
ni daa nam shɛm?
22Ŋun ʒi o nam ʒiishee zuɣusaa
ha n-daa nam li,
ka ninsalinim’ bɛn be dunia ŋɔ ni
ŋmanila salinsahi.
O teela sagbana sɔŋ
kaman sɔŋ la bee
kaman tanti shɛl’ ni
nir’ ni yɛn kpe m-beni.
23O yihiri nanim’ nam ni,
ka chɛri ka bɛ leeri bɛn pa shɛli.
24Bɛ ŋmanila tibihi din
nyaɣa na bi ba tiŋa,
ka Naawuni yi chɛ ka
tulim kana ti kpe li,
di kuurimi ka pɔhim ʒe li
ti bahi kaman wurigu la.
25Dindina, ka bɔ ka nir’
lee yɛn zaŋ Naawuni
ŋun be kasi ŋɔ buɣisi?
So bi ŋman’ o.
26Duhimiya yi zuɣuri lihi zuɣusaa.
Ŋuni n-lee nam saŋmarisi?
Ŋuna ŋun zali ba zaɣ’
bɔbili maa mi bɛ kalinli,
ka mi bɛ zaa yuya.
O yaa ni o yiko ni galisi zuɣu,
o na ʒi n-kali pooi bɛ ni so.
27Izraɛlnima, ka bɔ n-niŋ ka yi yɛri ni
Yawɛ ʒi yi muɣisigu ni nyɛ shɛli
bee bɛ yi ŋari ya,
yi Naawuni baɣa kani?
28Yi na bi baŋ?
Yi na ʒi n-wum?
Yawɛ n-kul nyɛ kurimbuni Naawuni.
Ŋuna n-daa nam dunia ŋɔ zaa.
Di bi wumd’ o, o mi bi gbarigira.
So mi ku tooi baŋ o tɛha.
29O tiri bɛn gbarigi yaa,
ka tiri bɛn ka yaa yiko.
30Hal di wumdi bipala ka bɛ gbarigira,
ka di wumdi nachimba ka bɛ lura.
31Amaa ninvuɣ’ shɛb’
bɛn suhuri ye Yawɛ zuɣu
ka bɛ guh’ o ni nya ya’ palli.
Bɛ ni ti mali kpiɔŋ
kaman tɔrili kpiŋkpama la.
Bɛ ni guui ka di ku gbarigi ba.
Bɛ ni chaŋ ka di ku wum ba.",https://www.bible.com/bible/2264/ISA.40.DBWDB
AIZAIA 41,"Naawuni lo Izraɛlnim’ alikauli
1Yinim’ bɛn nyɛ teeku dulinim’ ŋɔ,
fomiya ka wum n ni yɛn yɛli ya shɛm ŋɔ.
Di simdi ni zuliya kam labi neei bɛ kpiɔŋ.
Bɛ zaŋm’ bɛ yɛtɔɣa kana ti tɔɣisi.
Chɛliya ka ti laɣim saria karibu shee.
2Ŋuni n-lee zaŋ nasaridira
ŋɔ yi wulimpuhili polo na,
ka chɛ ka o diri nasara
luɣ’ shɛlikam ŋɔ?
O chɛ ka o nyaŋ nanim’
mini zuliya kam.
O zaŋ o takɔbi tim
bɛ ni n-niŋ ba kaman
taŋkpaɣu la.
Ka zaŋ o piɛma to
n-wurim ba kaman wurigu la.
3O kari doli ba chani ni alaafee,
ka di bi ŋman’ o naba
shihiri tiŋa.
4Ŋuni n-lee zali dimbɔŋɔ ka niŋ li,
ka wuhi ʒiɛmana yɛla
piligu ni zaŋ kana?
Man’ Yawɛ n-daa beni piligu ni,
ka ni lan beni naabu ni.
5Teeku dulinim’ nyaya ka
dabiɛm kpe ba,
ka dunia ŋɔ luɣilikam nim’
niŋgbuna sɔhira,
ka bɛ kab’ laɣimna.
6Ka bɛ sɔŋdi taba,
ka yɛra, “M mali suhukpeeni!”
7Ka kapinta yɛli machɛle,
“A niŋ viɛnyɛliŋga.”
Ka ŋun kpɛri dari
ka di niŋdi polipoli kpaŋsi
ŋun kpahiri li tuɣiri taba ka yɛra,
“Di tuɣibu maa viɛla;”
ka bɛ zaŋ kpahikpahi li tuɣi taba,
ka di ku tooi yihi.
8 “Amaa nyin’ Izraɛl ŋun nyɛ n dabili ŋɔ,
nyin’ Yaakubu ŋun nyɛ n ni pii so,
ka lan nyɛ n zo Ibrahimma zuliya ŋɔ;
9dunia ŋɔ luɣilikam ni
ka n yih’ a na;
ka bol’ a ka a yi dunia ŋɔ luɣ’ shɛlikam ni katiŋ’ na,
ka n yɛl’ a, “A nyɛla n dabili.
Mani m-piig’ a
ka bi zaɣis’ a.”
10Di zɔri dabiɛm, m be a sani.
Mani n nyɛ a Naawuni.
Kul di zɔri dabiɛm!
N ni ti a kpiɔŋ ka sɔŋ a,
n ni tilig’ a ka gul’ a,
ka chɛ ka a di nasara.
11Ninvuɣ’ shɛb’ bɛn suhuri
yiɣisi bah’ a zuɣu ni di vi;
ka ninvuɣ’ shɛb’ bɛn tuhir’ a
mi ni kpalim yoli ka kpi.
12A ni ti bo a dimnim’ shee,
amaa ka ku nya ba;
ninvuɣ’ shɛb’ bɛn tuhir’ a
ni ti bahi yoli.
13Dama man’ Yawɛ ŋun nyɛ a
Naawuni ŋɔ kul gbibila
a nudirigu ni.
Mani n-nyɛ ŋun yɛl’ a,
“Di zɔri dabiɛm; n ni sɔŋ a la.”
14Yawɛ yɛliya,
“ Yinim’ Izraɛlnim’ bɛn pɔri ka ka yaa ŋɔ,
di zɔriya dabiɛm, n ni sɔŋ ya.
Mani Izraɛl Naawuni ŋun be
kasi ŋɔ n-nyɛ yi Tiligira.
15N ni chɛ ka yi be kaman nɛl’ la.
N ni chɛ ka yi nyina
nyɛ zaɣ’ pala ka dira.
Yi ni niɛm zoya n-wurim li,
ka niŋ daboya kaman wurigu la.
16Yi ni yɛli ba bahi,
ka pɔhim ʒi ba chaŋ,
ka sanʒiɛɣu ʒe n-wurim ba.
Di saha yi suhuri ni paligi
man’ Yawɛ zuɣu;
ka yi paɣi mani ŋun nyɛ
Izraɛl Naawuni ŋun be kasi ŋɔ.
17Faranim’ mini nandaamba
yi ti bɔri kom ka bi nya,
ka kɔnyuri chɛ ka bɛ lɔna kuui,
man’ Yawɛ ni deei bɛ suhigu.
Mani ŋun nyɛ Izraɛl Naawuni
ŋɔ ku bahi ba.
18N ni chɛ ka mɔɣa dɔni
zoya sunsuuni tiŋgban’ kuŋ ni,
ka chɛ ka kɔbil’ nina
yooi vinvama ni.
N ni chɛ ka kom puhigi
mɔɣu ni zɔra,
ka chɛ ka kom yi
tiŋgban’ kuŋ ni na zɔra.
19N ni chɛ ka sida tihi
mini akasia tihi ni mitil tihi
ni olivi tihi ni sipirɛs
ni oki tihi ni gahi ti galisi mɔɣu ni.
20Ka sokam zaa nya li ka baŋ
ni man’ Yawɛ n-niŋ li.
Bɛ ni baŋ ni Izraɛl Naawuni
ŋun be kasi ŋɔ n-chɛ
ka di niŋ maa.”
21Yawɛ ŋun nyɛ Yaakubu Naa ŋɔ yɛliya,
“ Zaŋmiya yi yɛtɔɣa na,
ka zaŋ yi ni mali yɛtɔɣ’ shɛli ni yi yɛli
zaŋ chaŋ di polo na.
22Zaŋmiya li na nti yɛli ti
ashili yɛl’ shɛŋa din yɛn niŋ.
Yɛlimiya ti kurimbuni ha yɛla
ni nyɛ shɛm, ka ti zahim li nya
din yɛn niŋ di puuni
bee wuhimiya ti ashili yɛl’
shɛŋa din yɛn niŋ
dahin’ shɛli ha.
23Yɛlimiya ti din yɛn niŋ
pumpɔŋɔ zaŋ chana,
ka di chɛ ka ti baŋ
ni yi shiri nyɛla wuna.
Niŋmiya zaɣ’ viɛlli bee zaɣ’ biɛɣu
ka di chɛ ka dabiɛm
kpe ti ka ti tarigi.
24Yi pala shɛli,
ka yi tuma gba pa shɛli.
Ŋunkam pii ya tum din chihira.
25M bolila nuzaa polo ninvuɣ’
so ka o kana.
O yila wulimpuhili polo na
ka nyɛ ŋun jɛmdi ma.
O ni du n-tam nanim’ zuɣu
n-no ba kaman tandi la
bee kaman yaɣimɛr’ ni nɔri
yaɣiri shɛm la.
26Ŋuni n-lee yɛl’ ti di yɛla
piligu ni ha ni di chɛ ka ti baŋ li,
ka ŋuni n-daŋ yɛli di yɛla,
ka ti ni tooi yɛli ni o mali yɛlimaŋli?
So daa pun bi yɛli di yɛla,
ka so bi zaŋ li moli;
so mi pun bi wum yi
yɛtɔɣ’ shɛli.
27N daa tuui zaŋ li
yɛl’ la Ziɔnnima,
ka zaŋ di lahiba’ suŋ molo
m-moli Jɛrusalɛmnim’ sani.
28Amaa n lihiya nya
ka so kani.
So ka bɛ ni n-nyɛ yɛtɔɣ’ tɔɣisira,
ka n ni bɔh’ o bɔhigu ka o garigi.
29Aai, bɛ zaa pa shɛli,
bɛ tuma ka buchi;
bɛ binnana gba ka yiko.”",https://www.bible.com/bible/2264/ISA.41.DBWDB
AIZAIA 42,"Yawɛ dabili
1 N dabili m-bɔŋɔ.
N ni pii so ni
n suhu ni yu so m-bala.
N zaŋ n shia niŋ o ni.
O ni ti wuhi niriba zaligu soli.
2O ti ku kuhi bee n-duh’ o yee
bee n-chɛ ka so wum
o kukoli damli solɔɣu zuɣu.
3O ku kabigi gbiŋgbaŋ din dalim.
O mi ku kpihi firila mia
din diri biɛlabiɛla.
O ni wuhi zaligu soli ni yɛlimaŋli.
4O ku yihi tahima bee n-gbarigi,
hal ka o ti wuhi zaligu
soli ni nyɛ shɛm dunia ŋɔ ni,
ka tin’ shɛŋa din be
katinsi nim’ ti ʒiya
guhir’ o wuhibu.
5 Naawuni n-nam zuɣusaa
n-teei li pa.
Ŋuna n-nam dunia ŋɔ mini
binshɛɣukam din be di ni.
Ŋuna n-ti ninsalinim’ zaa
nyɛvili ni vuhim.
Ka pumpɔŋɔ ŋun’ Yawɛ ŋun
nyɛ Naawuni maa yɛl’ o dabili,
6 Man’ Yawɛ m-bol’ a
wuntitali puuni.
Mani n-gbaag’ a nuu ni
ka gbib’ a.
N zaŋ a mi lo niriba alikauli,
ni a nyɛ zuliya kam neesim.
7A ni neei zoomba nina,
ka yihi dansarikanim’ bɛn
be zibisim ni la bahi.
8Mani n-nyɛ Yawɛ,
n yuli m-bala.
M bi zaŋdi n jilima tiri so.
M mi bi zaŋdi m paɣibu
tiri binnana.
9Nyamiya, biŋkura la zaa gariya;
pumpɔŋɔ bimpala yɛla ka n yɛra.
N yɛn daŋmi yɛli ya di yɛla pɔi,
ka di naanyi kana.
Wumpaɣibo yilli
10Yilimiya yil’ palli paɣi Yawɛ,
dunia ŋɔ luɣilikam nim’ zaa.
Paɣimiy’ o!
Ninvuɣ’ shɛb’ bɛn duhiri ŋarima teeku ni
mini teeku puuni binnɛma zaa
ni teeku dulinim’ zaa, paɣimiy’ o!
11Mɔɣu ni mini fɔndi ni nima,
paɣimiya Naawuni;
Kɛdarinima, paɣimiy’ o.
Ninvuɣ’ shɛb’ bɛn be Sɛla
fɔŋ ni zoya zuɣu, tahimiya,
ka yili yila ni suhupiɛlli.
12Bɛnkam zaa be teeku duli,
timiya Yawɛ jilima,
ka paɣ’ o.
13Yawɛ bemi kaman tɔbbia la,
o ŋmanila tɔbutuhira ŋun
suhu ye tuhibu zuɣu.
O kuhirimi yɛri pampam,
ka wuhiri ni o mali
yaa gar’ o dimnima.
Naawuni lo alikauli ni o ni sɔŋ o niriba
14N shini ka di yuui,
N kul gbaala mmaŋ’ ka fo.
Amaa pumpɔŋɔ n ni kuhi pam
kaman paɣ’ ŋun wolisiri ni o dɔɣi.
N ni vuhi parim.
15N ni wurim kuŋkuna mini zoya,
ka chɛ ka tihi mini mɔri
din be di zuɣu zaa kuui.
N ni chɛ ka mɔɣa kuui kpakpa,
ka chɛ ka kɔpurima nyuui.
16N ni vo zoomba doli bɛ ni
na ʒi n-doli so’ shɛŋa,
ka wuhi ba bɛ ni ʒi so’ shɛŋa.
N ni chɛ ka zibisim din
be bɛ tooni leei neesim,
ka mali luɣ’ shɛŋa
din be gbirimagbirima la
ka di niŋ polipoli.
Dimbɔŋɔnima n-nyɛ
n ni yɛn niŋ shɛli,
ka m mi ku bahi ba.
17Ninvuɣ’ shɛb’ bɛn niŋ bɛ ni
kpe binnan’ shɛŋa zali yɛda,
ka yɛli ni binnana maa n-nyɛ bɛ wuna,
bɛ ni di vi ka ŋmaligi lab’ bɛ nyaaŋa.
Izraɛlnim’ niŋ tipawumli
18Yinim’ bɛn nyɛ tikpiranima,
wummiya!
Yinim’ bɛn nyɛ zoomba,
duhimiya yi zuɣuri lihi nya!
19So beni n-nyɛ zoma
n-lan paai n dabili
bee n-nyɛ tikpiralana
n-lan paai n tumo
so n ni tim?
Ka ŋuni n-lee nyɛ zoma
m-paai n ni pii so,
bee n-nyɛ zoma paai
Yawɛ dabili?
20O nyari bina pam,
amaa ka bi baŋdi li;
o tiba mali voya,
amaa di bi wumda.
21Di tiɣi Yawɛ nini
o wuntitali zuɣu ni
o tibig’ o zaligunima,
ka chɛ ka di mali jilima.
22Amaa niriba ŋɔ nyɛla
bɛ ni fa shɛba.
Bɛ gbahila bɛ zaa
niŋ voya ni bee
n-sɔɣi sarikanim’ ni.
Bɛ ŋmanila bɛ ni di neen’ shɛŋa,
ka so ku tooi fa ba bahi.
Bɛ ŋmanila faɣiri nɛma,
ka so ku tooi yɛli ni bɛ chɛl’ li.
23Yi ni ŋuni n-lee ni
wum dimbɔŋɔ bee
n-ni ti bɔri ni o zaŋ
o zaɣa niŋ di ni dahin’ shɛli ha?
24Ŋuni n-lee zaŋ Yaakubu ti neendiriba,
ka zaŋ Izraɛlnim’ ti ŋmɛnditoya?
Yawɛ ŋun nyɛ ti ni tum alahichi so sani,
ka bi dol’ o zaligu
ni o soya la n-niŋ lala maa.
25Ka o daa chɛ ka o suhu yiɣisi
pam bahi bɛ zuɣu;
ka o chɛ ka bɛ ŋme ba tɔbu,
ka di be kaman buɣim la gili
bɛ luɣilikam zaa,
amaa ka bɛ bi baŋ di daliri,
ka di di ba kaman buɣim la,
amaa ka bɛ bi lihi li ka di nyɛ shɛli.",https://www.bible.com/bible/2264/ISA.42.DBWDB
AIZAIA 43,"Naawuni lo alikauli ni o ni tilig’ o niriba
1Amaa pumpɔŋɔ, Izraɛlnima,
Yawɛ ŋun nam ya ŋɔ yɛliya,
“Di zɔriya dabiɛm, n ni tiligi ya.
M bolila yi yuli, mani n-sun ya.
2Yi yi kpe kom puuni ni yi gari,
n ni be yi sani,
ka yi yi siɣila mɔɣa ni,
di ku niŋ ya shɛli.
Ka yi yi kpɛla buɣim ni,
di ku din ya;
di buɣim niɛm ku tooi din ya.
3Mani n-nyɛ Yawɛ ŋun nyɛ
yi Naawuni maa.
Izraɛl Naawuni ŋun be kasi ŋɔ
n-nyɛ yi tiligira.
N ni zaɣisi Ijipti mini
Itiɔpia ni Siiba, ka tiligi ya.
4Yi ni nyɛ n ninvuɣ’ gahinda,
ka n tiri ya jilima,
ka yuri ya la zuɣu,
n ni zaɣisi zuliya pam niriba,
ka tiligi ya.
5M be yi sani, di zɔriya dabiɛm.
N ni laɣim yi zuliya
bɛn be wulimpuhili polo
ni wulinluhili polo zaa na.
6N ni yɛli nuzaa polo nim’
ni bɛ bahimi ba ka bɛ kuna;
ka yɛli nudirigu polo nim’
ni bɛ di gbibi ba.
Chɛliya ka m bidibisi bɛn
be katiŋ’ ha kuna,
ka chɛ ka m bipuɣinsi bɛn be
dunia luɣa anahi ŋɔ ni zaa kuna.
7Bɛna bɛn zaa nyɛ n niriba maa,
mani n-daa nam ba n jilima zuɣu.
Bɛ nyɛla n ni nam shɛba.”
Izraɛlnim’ nyɛla Yawɛ shɛhiranima
8“Zaŋmiya ninvuɣ’ shɛb’ bɛn
mali nina ka nyɛ zoomba la na,
ka zaŋ ninvuɣ’ shɛb’ bɛn
mali tiba ka nyɛ tikpiranim’ la na.
9Zaŋmiya zuliya kam na,
ka chɛ ka niriba laɣimna.
Bɛ ni ŋuni m-pun yɛl’ ti
dimbɔŋɔ yɛla,
ka yɛl’ ti kurimbuni ha yɛla zali?
Bɛ zaŋm’ bɛ shɛhiranim’ na
ka bɛ ti zani bɛ nyaaŋa,
ka chɛ ka bɛ wum ka yɛli
ni di nyɛla yɛlimaŋli.
10Yawɛ yɛliya,
“Yinima n-nyɛ n shɛhiranima,
ka nyɛ n ni pii n dab’ shɛba
ni di chɛ ka yi baŋ
ka niŋ ma yɛda.
Ka lan baŋ ni mani
n-nyɛ Naawuni.
Naawuni so ka n tooni,
ka so mi ka n nyaaŋa.
11“Mani n-nyɛ Yawɛ,
ka tiligira so lan
kani pahi n zuɣu.
12Yawɛ yɛliya, Mani n-daa yɛli zali,
ka di ti niŋ.
Tinzun wun’ so na ʒi n-niŋ lala.
Yinima n-nyɛ n shɛhiranima.
13Mani n-nyɛ Naawuni,
ka pumpɔŋɔ zaŋ chana,
mani n-kul nyɛ Naawuni.
So ku tooi fa nira n nuu ni bahi;
so ku tooi gu n ni yɛn tum shɛli soli.”
Bɛ yi Babilɔn n-zo n-tiligi
14Yawɛ ŋun nyɛ Izraɛl Naawuni
ŋun be kasi, ka nyɛ yi
tiligira la ni yɛli shɛm m-bɔŋɔ:
“Yi zuɣu, n ni tim Babilɔn
nti ŋme n-kab’ bɛ dunoya zaa,
ka chɛ ka bɛ niriba
tahigu leei kumsi.
15Mani n-nyɛ Yawɛ ŋun nyɛ
yi Naawuni ŋun be kasi.
Mani n-nam yinim’ Izraɛlnima,
ka nyɛ yi naa.”
16Yawɛ yɛliya,
“N daa chibi soli teeku ni,
ka daa ŋme solɔɣu sɔŋ
kom pam puuni.
17N daa zaŋ tɔbbihi
bɛn mali chɛchɛbunsi
ni yuri n-kana ti ku ba.
N daa ŋme ba luhi
ka bɛ kɔŋ yiɣisibu.
N daa pɔbisi ba mi bahi
kaman bɛ ni pɔbisiri
kpihiri firila mia buɣim shɛm la.
18Di teeri ya binshɛŋa
din daa niŋ ka di yuui yɛla
bee n-lihiri binshɛŋa
din daa pun niŋ kurimbuni ha la.
19Nyamiya, n yɛn tumla tuun’ pala.
Di niŋdi pumpɔŋɔ gba;
yi bi nya li?
N yɛn ŋmɛla soli sɔŋ mɔɣu ni,
ka chɛ ka mɔɣa dɔni tiŋgban’ nɛl’ ni.
20Mɔɣu ni biŋkɔbiri ni paɣi ma.
Hal yɔbahi mini taatahi gba ni paɣi ma,
dama n ni chɛ ka mɔɣa
dɔni tiŋgban’ nɛl’ ni
n-ti n ni pii ninvuɣ’ shɛb’ la
kom ka bɛ nyu.
21Bɛ nyɛla n ni nam
shɛb’ ti mmaŋa,
ka bɛ kul ni yiini yila
paɣiri ma!”
Izraɛlnim’ daalahichi
22“Amaa Izraɛlnima, yi nyee
daa nyɔni ma mi,
ka yi daa bi lan jɛmdi ma.
23Yi daa bi zaŋ piɛri na
nti mali sara nyo buɣim ti ma jilima.
M bi muɣisi ya ni yi zaŋ
sara maligunim’ na ti ti ma.
M mi bi muɣisi ya ni yi zaŋ
tulaale zim na ti tuɣili ti ma.
24Yi bi da tulaale viɛlli ti ma
bee n-zaŋ yi sara
maligu biŋkɔbiri kpam ti ma.
Amaa yinim’ lee chɛmi ka yi
daalahichi yɛla muɣisi ma,
ka chɛ ka n nyee nyɔni
yi tuumbiɛri.
25Amaa mani n-nyɛ Naawuni ŋun
kpihindi yi daalahichi.
Mmaŋmaŋ’ zuɣu ka n niŋdi lala maa.
N ku lan teei yi daalahichi maa yɛla.
26“Ti chamiya ʒiishee ka yi ti wuhi ma
yi ni zaŋ ma taali shɛli zuɣu,
ka yi zaŋ yi ni mali
yɛtɔɣ’ shɛli ni yi tɔɣisi
wuhi ni yi mali yɛlimaŋli na.
27Yi tuuli yabidoo daa tum alahichi,
ka yi yɛtɔɣ’ tɔɣisiriba
tum alahichi n sani.
28Dinzuɣu ka n ta yi nanim’
bɛn be n sara maligu shee daɣiri,
ka chɛ ka yɛl’ biɛɣu
paai Yaakubu zuliya,
ka chɛ ka bɛ tu Izraɛlnima.”",https://www.bible.com/bible/2264/ISA.43.DBWDB
AIZAIA 44,"Yawɛ kɔŋko n-nyɛ Naawuni
1Amaa pumpɔŋɔ, n dabili
Yaakubu zuliya Izraɛlnim’
bɛn nyɛ n ni pii shɛb’ ŋɔ,
wummiya!
2Yawɛ ŋun nam ya ŋɔ yɛliya,
Mani n-daa nam ya
yi manim’ puya ni;
n ni sɔŋ ya.
N dabili Yaakubu zuliya,
Jɛshurun ŋun nyɛ
n ni pun pii so ŋɔ,
di zɔriya dabiɛm.
3N ni chɛ ka kom tɛli
tiŋgbani din bɔri kom,
ka chɛ ka kom zo
n-tiɛli tiŋgbani din kuui.
N ni zaŋ n shia niŋ a zuliya ni,
ka niŋ alibarika niŋ a bihi ni.
4N ni chɛ ka bɛ yiɣisi
zooi yomyom kaman
kuliga ni mɔri la,
ka lan zooi yomyom
kaman mo’ shɛŋa
din ʒe baa din kom zɔri ni la.
5So ni ti yɛli,
n nyɛla Yawɛ nira,
ka so zaŋ Yaakubu
yuli bol’ omaŋa,
ka so mi sab’ pa o nuu zuɣu yɛli,
Yawɛ nira,
ka zaŋ Izraɛl leeg’ o yuli.
6 Yawɛ ŋun nyɛ Izraɛl naa,
ka lan nyɛ Tɔbbihi Naa
ŋun nyɛ tiligira la yɛliya,
“Mani n-nyɛ piligu,
mani n-lan nyɛ bahigu.
Naawuni so kani pahi n zuɣu.
7Banima n-lee be kaman mani?
Bɛ wuhim’ li,
bɛ wuhim’ li n tooni.
Banima n-daa lee yɛli binshɛŋa
din ti yɛn niŋ yɛla
zali kurimbuni ha.
Bɛ yɛlim’ ti binshɛŋa
din na yɛn niŋ yɛla.
8Di chɛliya ka yi suhuri zɔhiri
bee n-chɛ ka dabiɛm mali ya.
N daa pun bi yɛli ya
kurimbuni ha, ka wuhi li?
Naawuni so kani pahi n zuɣu.
N ʒi Naawuni so ŋun
mali yiko pam yɛla yaha.
Yinima n-nyɛ n shɛhiranima.”
Bɛ mali buɣijɛmbo ansarisi
9Ninvuɣ’ shɛb’ bɛn zaa mɛri wuna pa shɛli, ka bɛ suhuri ni yuri binshɛŋa bi kuri ba buchi. Bɛ shɛhiranim’ ku tooi nya shɛli bee m-baŋ shɛli. Dinzuɣu bɛ ni di vi. 10Ŋuni n-lee ni me wuni bee n-kpe binnani zali ka di pa din mal’ o buchi?
11Nyama, ŋunkam zaa jɛmdi li ni di vi. Daadamnim’ bɛn nyɛ tuumbaŋdiba m-me wuna bee n-kpe li zali. Chɛ ka bɛ zaa laɣimna nti yiɣisi zani. Dabiɛm ni ti gbahi ba ka bɛ zaa di vi.
12Machɛle yi zaŋ kurigu she buɣim ni, o zaŋdila o nuu din mali kpiɔŋ n-kpuɣi zali ŋ-ŋme li hal ti mal’ li ka di niŋ o ni bɔri li shɛm. O yi tumda, kum mini kɔnyuri gbaar’ o, ka di wumd’ o pahi.
13Ka kapinta mi zaŋ o bimbuɣisirigu n-teei li buɣisi dɔɣu ka zaŋ bimboorigu m-booi booi li, ka zaŋ o tuma nɛma m-mal’ li kaman o ni bɔri li shɛm; ka lan zaŋ bimbuɣisiri’ shɛli m-buɣisi li ka mal’ li ŋmahindi ninsala, ka di mali ninsal’ viɛlim; ka o zaŋ li ti zali di jɛmbu shee. 14Di pa shɛli o ni ŋmala sida tia bee ka o piila oki bee siɣirili n-zaŋ li sa nyɔŋ puuni, ka saa mi n-niŋ li ka di zooi niŋ kpiɔŋ. 15Di nyaaŋa ka o ti zaŋ tihi maa da’ shɛŋa m-mali buɣim wuɣisi; ka zaŋ di shɛŋa mali buɣim she bɔrɔbɔro. Di nyaaŋa ka o naanyi zaŋ di shɛŋa mali wuna mini binnana zali n-damdiri di tooni jɛmdi li. 16Di nyaaŋa ka o zaŋ dari maa pirigili m-mali buɣim she nimdi ŋubi tiɣi; ka lan zaŋ di shɛŋa mali buɣim wuɣisi ka yɛra, “Buɣim ŋɔ wuɣisibu kpe ma nyaɣisim, di kpe n kɔba ni.” 17Ka o naanyi zaŋ dari maa din kpalim mali o wuni zali n-damdiri di tooni jɛmdi li, ka suhiri li yɛra, “Tiligim’ ma, dama nyini n-nyɛ n wuni!”
18Bɛ bi mi, bɛ mi bi baŋ, bɛ tɛha mini bɛ nina zommi, ka bɛ ku tooi baŋ shɛli bee n-nya shɛli. 19So ka tɛha bee baŋsim din ni chɛ ka o baŋ ka yɛli: “N zaŋla dari maa pirigili mali buɣim n-zaŋ bɔrɔbɔro mini nimdi she di buɣimsala ni ŋubi, ka ŋmaligi zaŋ din kpalim mali binshɛli din bi tu ni m mali n-damdi di tooni jɛm li.”
20Dindina nir’ yi mɔɣi tampiligim di so. O suhu ni tɛha m-birig’ o maa, ka o ku tooi tilig’ omaŋa bee n-yɛli, “N ni gbib’ binshɛli n nudirigu ni ŋɔ pala Naawuni.”
Yawɛ ŋun nyɛ namda ni Tiligira
21Izraɛlnim’ bɛn nyɛ
“Yaakubu zuliya ŋɔ,
teemiya dimbɔŋɔ;
yi nyɛla n-daba.
Mani n-nam ya
ni yi nyɛ n daba.
N ku tam yi yɛla.
22Mani n-nyɛ yi tiligira;
labimiya n sanna.
Dama n vuui yi tuumbiɛri mini
yi daalahichi bahi kaman sagbani
bee paɣili ni vuuri shɛm la.”
23Yawɛ tiligi Yaakubu zuliya,
ka wuhi Izraɛlnim’ o yiko.
Alizanda, yilimi yila.
Tiŋgbani, yɛrimi saɣi.
Zoya mini nyɔŋ puuni tia kam,
yɛrimiya saɣi.
24“Mani n-nyɛ Yawɛ
ŋun nyɛ yi tiligira.
Mani n-daa nam ya.
Mani n-nyɛ Yawɛ ŋun daa
nam binshɛɣukam zaa.
N kɔŋko n-daa nam zuɣusaa.
Mani n-daa lan nam tiŋgbani ŋɔ.
25 N chɛ ka baɣisi leei jɛra,
ka chɛ ka baŋdiba
bɛn yɛri binshɛŋa
din yɛn niŋ dahin’ shɛli ha
yɛla birinda;
ka chɛ ka yɛnnim’
baŋsim leei jɛrilim.
26Amaa man’ yi chɛ ka
n dabili bee n tumo yɛli shɛli,
n chɛrimi ka din niŋ pali.
N yɛli Jɛrusalɛm ni niriba
ni lan ʒini di ni,
ka yɛli Juda fɔntinsi ni
bɛ ni lan me li zali.
Bɛ ni lan me tin’ shɛŋa
din daa lu maa zaa zali.
27Mani n-nyɛ ŋun ni tooi
yɛli teeku ni di nyuuma.
N ni chɛ ka yi mɔɣa kom nyuui.
28 Mani n-nyɛ ŋun yɛli Sairus;
‘A nyɛla m piɛgula,
ka ni niŋ n ni yɛl’ a
ni a niŋ shɛli.
A ni yɛli ka bɛ lan me Jɛrusalɛm zali;
ka chɛ ka bɛ sɔŋ
Naawuni jɛmbu duu tampuɣili.’ ”",https://www.bible.com/bible/2264/ISA.44.DBWDB
AIZAIA 45,"Yawɛ pii Sairus
1Ka Yawɛ daa yɛli Sairus
ŋun nyɛ o ni pii so la,
N niŋ a yiko ni a tuhi
nyaŋ zuliya kam,
ka fa nanim’ yaa.
N ni yooi dunoli kam ti a,
ka bɛ ku kpari duno’ shɛli.
2N ni be a tooni,
ka dahim zoya ti a.
N ni kabi daanya dunoya ti a,
ka kabi dunoya ni kuriti ti a.
3N ni zaŋ azichi shɛli
din be zibisim ni
mini ashili shee ti a.
Ka di chɛ ka a baŋ
ni man’ Yawɛ
ŋun nyɛ Izraɛl Naawuni
ŋɔ m-bol’ a yuli.
4Hal a ni kul bi mi ma ŋɔ zaa yoli,
mani m-piig’ a ni a sɔŋ
n daba Izraɛlnim’ bɛn nyɛ
n ni pii shɛb’ la.
Mani m-bol’ a yuli.
5Mani n-nyɛ Yawɛ,
ka Naawuni so kani pahi n zuɣu.
Hal a ni bi mi ma maa zaa yoli,
n ni ti a yaa.
6N niŋla lala ni di chɛ
ka niriba bɛn be wulimpuhili
mini wulinluhili polo baŋ ni
so kani pahi n zuɣu.
Mani n-nyɛ Yawɛ,
ka so bi lan pahi n zuɣu.
7Mani n-nam neesim mini zibisim,
mani n-tahiri alibarika na,
ka lan tahiri tɔbu na.
Man’ Yawɛ n-niŋdi
dimbɔŋɔnim’ zaa.
8Zuɣusaa, chɛ ka wuntia
luna kaman saa la.
Chɛ ka tiŋgbani bɔɣi,
ka tiliginsim yina;
ka chɛ ka wuntia gba yina;
Man’ Yawɛ n-nam li.
Binnamda zaa Duuma
9 Mbusim be ninvuɣ’ so ŋun ŋmɛri
ŋun nam’ o naŋgbankpeeni zuɣu.
Yaɣiri ni tooi bɔhi yaɣimɛra,
“Bɔ ka a lee mɛra”?
bee m-bɔh’ o,
“A niŋ nuhi niŋ ma?”
10Ninvuɣ’ so ŋun bɔh’ o ba,
“Bɔ n-niŋ ka a daa dɔɣi ma lala?”
bee m-bɔh’ o ma,
“Bɔ ka a daa wolisi dɔɣi?”
Mbusim be dilan’ zuɣu.
11Man’ Yawɛ ŋun nyɛ Izraɛlnim’
Naawuni ŋun be kasi
ni ŋun nam ba la yɛliya,
“Yi ni tooi bɔhi ma bɔhigu
zaŋ chaŋ m bihi polo?
Bee n-wuhi ma di ni
simdi ni n niŋ shɛm?
12Mani n-daa nam dunia ŋɔ,
ka nam ninsalinim’ niŋ di ni.
N nuhi ka n daa zaŋ nam zuɣusaa,
ka su binshɛɣukam din
be nimaani fukumsi.
13Mani n-yiɣisi Sairus
n wuntia puuni.
N ni mal’ o soya ka di tuhi.
O ni me n tiŋ’ la,
ka ti n niriba yolisim.
O bi yɛn niŋ li
ka deei shɛli.”
Man’ Yawɛ ŋun nyɛ Tɔbbihi Naa ŋɔ
n-yɛli lala maa.
14Yawɛ lan yɛli,
“Ijiptinim’ mini Itiɔpianim’ azichi
ni leei yi dini.
Ka Sabi dɔbba bɛn wɔɣawɔɣa la
ni lee yi daba.
Yi ni zaŋ zoligɔnim’ niŋ
bɛ nuhi ni ka bɛ doli ya.
Bɛ ni gbani yi tooni ka yɛli,
‘Naawuni be yi sani.
Naawun’ so lan kani pahi o zuɣu.
O kɔŋko n-nyɛ Naawuni.
15Yɛlimaŋli, Izraɛl Naawuni
ŋun nyɛ tiligira ŋɔ,
nyini n-nyɛ Naawuni ŋun sɔɣ’ amaŋa.
16Ninvuɣ’ shɛb’ bɛn
mɛri wuna ni birim.
Di ni gari bɛ zaa,
ka bɛ di vi.
17Amaa Yawɛ tiligi Izraɛlnima,
ka di nyɛ tiliginsim din ku naai;
ka bɛ kul ku lan di vi yaha.’ ”
18Yawɛ ni yɛl’ shɛm m-bɔŋɔ:
Ŋuna ŋun nam zuɣusaa ŋɔ
n-nyɛ Naawuni.
Ŋuna n-daa buɣisi dunia ŋɔ,
ka nam li.
O daa kul nam li la
viɛnyɛliŋga zali.
O mi daa bi nam li ni di
kul doya zaɣ’ nɛli
ka ka buchi,
amaa o daa nam li mi
ni niriba be di ni.
Mani n-nyɛ Yawɛ,
ka so kani pahi n zuɣu.
19N daa bi tɔɣisi yɛtɔɣa
ashilɔni bee bumbɔn’ ni.
N daa bi yɛli Izraɛlnim’ ni
bɛ bom’ ma luɣ’ shɛli
din ka nyam shee.
Mani n-nyɛ Yawɛ,
n tɔɣisirila yɛlimaŋli,
ka wuhiri din tuhi.”
Dunia ŋɔ Duuma mini Babilɔn wuna
20Laɣimmiya tab’ na.
Yinim’ ninvuɣ’ shɛb’ bɛn kpalim zaa,
vumiya mirina.
Ninvuɣ’ shɛb’ bɛn buɣiri bɛ
wuna din nyɛ dari ginda,
ka jɛmdi wuna din ku tooi
tiligi ba la nyɛla
bɛn be ʒilinsi ni.
21Zaŋmiya yi yɛtɔɣa maa tahi ʒiishee;
ka chɛ ka bɛn yɛn
tɔɣisi zab’ bɛmaŋ’ zuɣu
niŋ tab’ saawara!
Ŋuni n-daa lee pun yɛli din
yɛn niŋ yɛla zali?
Pa man’ Yawɛ ŋun nyɛ Naawuni
ŋun nyɛ wuntialana ka
tiligir’ o niriba ŋɔ n-daa yɛl’ li zali?
Naawuni so mi kani pahi n zuɣu.
22“Dunia ŋɔ daadamnim’ zaa,
kamiya n sanna ka n tiligi ya!
N kɔŋko n-nyɛ Naawuni
ka so kani pahi n zuɣu.
23 N ŋmaligi pola mmaŋa,
n yɛligu nyɛla yɛlimaŋli;
di bi taɣira.
Sokam ni ti kana ti
gbani n tooni,
ka po pɔri ni
bɛ ni ʒe ma yim.
24“Bɛ ni ti yɛli,
Kulla Yawɛ kɔŋko sani
ka wuntia ni kpiɔŋ be.
Amaa ŋunkam zaa je ma ni di vi.
25Izraɛl zuliya zaa ni ti di nasara man’ Yawɛ zuɣu
ka paɣi ma.”",https://www.bible.com/bible/2264/ISA.45.DBWDB
AIZAIA 46,"1“Babilɔn wuna bahigu m-bɔŋɔ!
Bɛl mini Nɛbo daa nyɛla bɛ ni jɛmdi wun’ shɛŋa.
Amaa pumpɔŋɔ bɛ zaŋ li ʒilila bunsi;
ka di nyɛ ʒi’ shɛŋa
din chɛ ka di wum bunsi maa.
2Wuna maa ku tooi tiligi bɛmaŋa.
Bɛ gbahi ba kaman daba la chaŋ.
Babilɔn wuna maa bahigu m-bala!
3“Yaakubu zuliya
mini Izraɛlnim’ zaa bɛn kpalim,
wummiya!
Mani n-daa gbibi ya yi manim’
puuni zaŋ tabili bɛ ni daa
dɔɣi ya saha shɛli
zaŋ kana pumpɔŋɔ.
4Mani n-nyɛ yi Naawuni,
hal yi yi ti kurigi m-paligi gba,
n ni gbib’ ya.
Mani n-nam ya,
ka ni gbib’ ya.
N ni sɔŋ ya, ka tiligi ya.
5“Ŋuni ka yi lee yɛn zaŋ ma
buɣisi ka nya ka m min’ o saɣi?
So beni ŋ-ŋmani ma?
6Ninvuɣ’ shɛb’ zaŋdi anzinfa
pari sania zuɣu zahindi li,
ka zaŋdi bɛ kola ni
salima pahiri tiri machɛlinim’
ka bɛ maani wuna tiri ba,
ka bɛ damdiri tiŋ’ jɛmdi li!
7Bɛ kpuɣiri li tamdila bɛ
bɔɣusapima zuɣu chana.
Bɛ yi ti zaŋ li zali luɣ’ shɛli,
di kul kpalim ʒiɛla nimaani;
di ku tooi vuui chaŋ shɛli.
Ka so yi suhi li, di ku tooi yɛli shɛli
bee n-yihi dilana o muɣisigu ni.
8Yinim’ bɛn nyɛ alahichinim’ ŋɔ,
teemiya dimbɔŋɔ yɛla,
ka zaŋ li niŋ yi tɛha ni.
9Teemiya bin’ shɛŋa
din daa pun niŋ piligu ni ha la yɛla;
dama mani n-nyɛ Naawuni,
ka so kani pahi n zuɣu.
Mani n-kul nyɛ Naawuni,
ka so kani ŋmani ma.
10Mani n-nyɛ ŋun mi
yɛl’ shɛli din ti yɛn niŋ
dahin’ shɛli ha piligu.
Kurimbuni ha ka
m pun mi yɛl’ shɛŋa
din na bi niŋ yɛla.
Mani n-yɛli,
n ni lo nia shɛŋa zaa ni pali,
ka n ni niŋ n ni lo
ni n niŋ shɛlikam zaa.
11M bolila do’ so
ni o yi wulimpuhili polo kana.
O yɛn kabimina kaman suligu la
nti niŋ n ni lo ni n niŋ shɛli.
Mani n yɛli maa,
ka di mi shiri ni niŋ lala.
12Yinim’ bɛn nyɛ tipawumlinim’ bɛn tɛhi ni tiliginsim be katiŋ’ ŋɔ,
wummiya!
13N vu n tiliginsim mirina,
ka di shee bi wɔɣa.
N tiliginsim maa kandina ku yuui.
N ni tiligi Jɛrusalɛm,
ka di ti Izraɛlnim’ jilima.”",https://www.bible.com/bible/2264/ISA.46.DBWDB
AIZAIA 47,"Naawuni kari Babilɔnnim’ saria
1 Yawɛ yɛliya,
“Babilɔn bipuɣiŋga,
yiɣisim’ a nam ʒiishee
nti ʒini tiŋ’ taŋkpaɣu ni.
Bɛ ku lan bol’ a ninvuɣ’ gahindili.
2Zaŋm’ nɛkaŋa n-niɛm zim.
Paam’ a sariga sɔŋ,
ka kahi a mukuru ka chɛ
a biɛhi n-siɣi mɔɣa kom ni du.
3Niriba ni nya a zaɣim,
ka a di vi bɛ sani.
N ni bɔhi biɛri,
m mi ku tiligi so.”
4Izraɛlnim’ Naawuni ŋun
be kasi ŋɔ n-nyɛ ti tiligira.
O yuli n-nyɛ, Yawɛ ŋun
nyɛ Tɔbbihi Naa.
5Yawɛ yɛli Babilɔn bipuɣiŋga,
“Fom’ baalim ʒini zibisim ni,
bɛ ku lan bol’ a
zuliya kam paɣiba naa.
6N suhu daa yiɣisiya bahi
n niriba zuɣu,
ka n daa niŋ ba kaman
bɛ pala n niriba la.
N daa zaŋ ba niŋla yi nuu ni,
ka yi daa bi zo ba nambɔɣu,
hal ka daa nahim bɛ ninkura pam.
7A daa tɛhiya ni nyini
n-kul yɛn su nam sahakam,
ka bi tɛhi a suhu ni
ni di nyɛla shɛli
bee n-tɛhi di zaa
ni ti yɛn bahindi shɛm.
8 “Dinzuɣu pumpɔŋɔ
nyini ŋun yuri nyaɣisim pam
ni nyini ŋun tɛhi ni shɛli
ku niŋ a la,
wumma!
A tɛhiya ni a galisimi
m-be kaman Naawuni la,
ka so kani ŋ-ŋman’ a.
A bi tɛhi ni a ni leei pakoli
bee n-kɔŋ bihi.
9Amaa di ku yuui
ka yɛla ayi ŋɔ zaa paag’ a
dahin yini puuni.
A baɣibuɣibo min’ a
tima la zaa yoli,
a ni bahi kɔŋ yidana mini bihi.
10“A niŋ amaŋ’ naani
a tuumbiɛri tumbu ni,
ka tɛhi ni so bi nya a.
A yɛm min’ a baŋsim m-birig’ a,
ka a yɛri a suhu ni,
‘Mani, ka so kani pahi n zuɣu.’
11Amaa zaɣ’ biɛɣu ni paag’ a,
ka a bi mi a ni yɛn niŋ shɛm.
Bahiyoli ni paag’ a yim libig’ a,
ka a ʒi di yɛla.
12Gbib’ a tima min’ a
tabibi tima maa.
A bilim ni ha ka a
pun mal’ li tumdi tuma.
Di pa shɛli di ni sɔŋ a
bee di pa shɛli di ni kpɛh’
a dimnim’ dabiɛm.
13A ni niŋdi laasabu shɛŋa la
zaa yoli, a gbarigiya.
Chɛ ka bɛn mi zuɣusaa yɛla tilig’ a,
ka chɛ ka saŋmaribaŋdiba
bɛn mi zuɣusaa yɛla
yɛl’ a goli kam puuni
binshɛŋa din yɛn niŋ a.
14“Bɛ ŋmanila wurigu,
ka buɣim ni di ba zaa!
Bɛ ku tooi tiligi bɛmaŋ’
buɣim barina ni.
Bɛ ka sala buɣim din ni wuɣisi.
15A mini bɛn laɣim tum tuma
a bilim ni hal ni pumpɔŋɔ ŋɔ
ni yɛn tooi niŋ shɛli
ti a zaa m-bala.
Bɛ zaa ni chɛ a ka zaŋ kpa
bɛ ni chani shɛli polo,
ka bɛ so ku tooi tilig’ a.”",https://www.bible.com/bible/2264/ISA.47.DBWDB
AIZAIA 48,"Ti Duuma nyɛla saha din be tooni Naawuni
1Yaakubu zuliya bɛn nyɛ
bɛ ni boli shɛb’ Izraɛlnima,
ka yi yi Juda zuliya ni na la,
wummiya!
Yawɛ yuli ka yi mali pɔri pɔri,
ka yɛri ni yi jɛmdila
Izraɛl Naawuni,
amaa ka lee bi jɛmd’ o
ni yɛlimaŋli ni wuntia.
2Yi nyuri bari yɛra,
“Ti nyɛla tiŋ’ kasi la
tiŋbihi,
ka zaŋ timaŋ’ dalim Izraɛl
Naawuni ŋun nyɛ Yawɛ ŋun
nyɛ Tɔbbihi Naa ŋɔ.
3Kurimbuni ha ka n daa
yaai n noli yɛli yɛl’
shɛŋa yɛla zali,
ka kahigi li wuhi,
ka di daa bi yuui,
ka n chɛ ka di niŋ.
4Dama m mi ni yi nyɛla
tipawumlinima,
ka yi nyiŋgoya kpɛm’
gari kurigu,
ka yi gbɛri mi be
kaman daanya la.
5M pun yɛli ya di yɛla zali
ka di wɔɣa pɔi ka
di naanyi ti niŋ maa
ni di chɛ ka yi ku tooi
yɛli ni yi wuna
bee yi dari binnana
mini anzinfa binnana
n-niŋ li.
6“N ni daa pun yɛli ya
shɛlikam zaa la niŋya,
ka yi ni saɣi yɛli ni
n ni daa yɛli shɛm
maa nyɛla yɛlimaŋli.
Pumpɔŋɔ n yɛn
yɛli ya la yɛl’ pala,
di nyɛla ashili yɛl’
shɛŋa yi ni na ʒi.
7Kulla pumpɔŋɔ ka
n nam yɛla maa.
Zuŋɔ dabisili ŋɔ ka yi
wum di yɛla maa;
dinzuɣu yi ku tooi yɛli
ni yi pun mi li.
8Yi na ʒi n-wum di yɛla
bee m-mi li.
Piligu ni ha ka yi pun
nyɛ tipawumlinima.
Dama m mi ni yi ni tum
yɛŋkiŋkabina tuma,
ka lan mi ni yi bilim
ni ha ka yi pun
nyɛ duŋtaariba.
9“N yuli zuɣu ka n chɛ
ka n suhu bi yiɣisi.
M paɣibu zuɣu ka n
gbaai mmaŋa ni di chɛ
ka n ku kun ya.
10Nyamiya, n paɣimi neei ya zaa.
Pa bɛ ni paɣiri anzinfa shɛm la,
amaa wahala ka n zaŋ buɣisi ya.
11N yuli zuɣu ka n niŋ li.
N ku chɛ ka bɛ galim
n yuli maa.
N ku zaŋ n jilima ti so.”
Sairus ŋun nyɛ Yawɛ ni pii toondan’ so
12 Izraɛlnim’ bɛn nyɛ n ni
boli shɛb’ la, wummiya!
Mani n-nyɛ Naawuni;
Mani n-nyɛ piligu.
Mani n-nyɛ naabu.
13N nuu ka n daa zaŋ
nam dunia ŋɔ,
ka zaŋ n nudirigu teei
sagbana pa zuɣusaa.
N yi yɛli ni di niŋ shɛli,
di tiɣisirimi zani niŋ li.
14Yi zaa laɣimmiya na nti wum!
Wun’ ŋuni n-lee pun yɛli
dimbɔŋɔnim’ yɛla zali?
Yawɛ ni pii ninvuɣ’ so
la ni niŋ o ni lo
ni o niŋ Babilɔnnim’ shɛm.
O ni tuhi Babilɔnnim’ maa.
15Mani n-yɛli lala maa.
Iin, mani m-bol’ o.
Mani n-zaŋ o na,
ka o mi ni di nasara
o tuma ni.
16Mirimiya ma na ti wum
n ni yɛn yɛli ya shɛm.
Piligu ni zaŋ kana,
n na ʒi n-yɛli shɛli ashilɔni.
N daa pun beni ka
yɛlli ŋɔ na bi niŋ.
Pumpɔŋɔ Yawɛ ŋun nyɛ
ti Duuma ŋɔ n-zaŋ o shia
niŋ n ni n-tim ma.
Yawɛ ni lo nia shɛli ti o niriba
17Yawɛ ŋun nyɛ Izraɛl
Naawuni ŋun be kasi ka nyɛ
yi tiligira la yɛliya,
“Mani n-nyɛ Yawɛ ŋun
nyɛ yi Naawuni.
N nyɛla ŋun wuhiri ya
din ni niŋ ya zaɣ’ viɛlli,
ka lan wuhiri ya yi ni
yɛn doli so’ shɛli.
18Yi yi di daa pun doli
n zaligunima,
yi naan nya alibarika,
ka di be kaman
kɔzɔrim din bi ŋmaara.
Ka yi nasara dibu mi be
kaman teeku kɔgbana la.
19Yi zuliya mini yi bihi
galisim naan ŋmanila
mɔɣ’ bihigu;
ka n naan ku chɛ ka bɛ
birili kpihim hal baabiɛla gba.
20 Yimiya Babilɔn;
zomiya ka chɛ ba.
Tahimiya suhupiɛlli tahigu
n-yɛli di yɛla.
Ka mol’ li ka dunia ŋɔ
luɣ’ shɛlikam zaa nim’
wum li.
Yɛlimiya, “Yawɛ tilig’ o
dabili Yaakubu zuliya.”
21O ni daa zaŋ ba kpe
tiŋgban’ nɛl’ la ni chana,
o daa bi chɛ ka
bɛ kpi kɔnyuri.
O daa chɛ ka tampiŋ bɔɣi
ka kom yi di ni na
ka bɛ nyu.
22 Yawɛ yɛliya, “Ninvuɣ’ biɛri ku nya suhudoo.”",https://www.bible.com/bible/2264/ISA.48.DBWDB
AIZAIA 49,"Izraɛl nyɛla neesim zuliya shɛb’ sani
1 Ninvuɣ’ shɛb’ bɛn be
teeku duli mini bɛn be
katiŋa, wummiya!
Yawɛ daa pun pii ma ka bɛ
na bi dɔɣi ma;
n daa na bela
m ma pul’ ni,
ka o pun boli n yuli.
2 O chɛ ka n noli bemi
kaman takɔbi dirili la.
O daa zaŋ ma sɔɣila
o nuu mahim
ka daa chɛ ka m be
kaman peen’ dirili la,
ka o zaŋ ma su o lɔɣu ni.
3O daa yɛli ma,
“Izraɛl nyɛla n dabili,
a sani ka n yɛn nya jilima.”
4Amaa ka n yɛli,
“N tum tuma pam,
amaa ka di ka nyɔri.
N yihi n yaa tum,
amaa ka shɛli
bi yi di ni na.
Amaa Yawɛ n-nyɛ
n nyaanzaana,
ka n laara be n Naawuni sani.
5Ka pumpɔŋɔ Yawɛ yɛliya
ni bɛ daa na bi dɔɣi ma,
ka o pii ma leeg’ o dabili
ni n zaŋ Yaakubu zuliya
bɛn nyɛ Izraɛlnima,
ka yam yɔɣu la
labis’ o sanna.
Yawɛ ti ma jilima.
N kpiɔŋ yirila
n Naawuni sanna.”
6 Yawɛ daa yɛli ma,
“N dabili, m mali tuun’
kara ni n ti a,
ka a labisi Izraɛlnim’ bɛn
kpalim la zali bɛ zaashee.
N ni zaŋ a leei neesim
ti tinzunnima,
ka di chɛ ka n tiliginsim paai
dunia ŋɔ luɣ’ shɛlikam zaa nima.”
7Yawɛ ŋun nyɛ Izraɛl
Naawuni ŋun be kasi ŋɔ
ni yɛli shɛm zaŋ chaŋ
bɛ ni ʒiɛm so ni niriba
zaa ni zaɣisi so,
ka o nyɛ zuɣulaannim’
dabili la polo m-bɔŋɔ:
“Nanim’ ni ti nya a,
ka yiɣisi zani ti a jilima,
ka nabihi ti nya a
ka damdi tiŋ’ ti a jilima.
Yawɛ ŋun ʒe yim ka nyɛ
Izraɛl Naawuni ŋun be
kasi la ni piig’ a la zuɣu.”
Bɛ lan me Jɛrusalɛm zali
8 Yawɛ yɛliya,
“N ni yɛn tiligi ya
saha shɛli yi ti paai,
n ni niŋ ya nirilim,
ka wum yi kuŋa
din bɔri kunzoo la.
N ni guli ya, ka taɣi ya
ka chɛ barina,
ka lo niriba zaa
alikauli yi zuɣu.
N ni lan labisi ya ʒili yi
tiŋgbani din do zaɣ’
nɛl’ la ni.
9N ni yɛli sarikanima,
‘N tin ya yolisim!’
Ka yɛli bɛn be zibisim ni,
‘Kamiya neesim ni na!’
Bɛ ni ti ŋmanila piɛ’
shɛb’ bɛn be zoya
zuɣu tiŋgban’ nɛl’ ni
ŋubiri mɔri la.
10 Kum ni kɔnyuri ti ku muɣisi ba,
ka wuntaŋ’ tulim mini
pɔhim tulli ti ku kpe ba.
Dama ŋun yuri ba
n-yɛn mali ba chana.
O ni zaŋ ba tahi kɔzɔrim shee.
11N ni ŋme solɔɣu
du n zoya zaa,
ka mali n soya ka di viɛla.
12Nyama, n niriba ni ti yi
katiŋa nuzaa polo mini
wulinluhili polo ni
Asiwan din be nudirigu
polo la na.”
13Alizanda ni nima,
yilimiya yila!
Dunianima, maliya suhupiɛlli!
Zoya, yilimiya yila!
Dama Yawɛ ni kpaŋs’ o niriba suhuri.
O ni zo o niriba bɛn
be muɣisigu ni nambɔɣu.
14Amaa ka Ziɔnnim’ yɛli,
“Yawɛ chɛ ti bahi!
O tam ti yɛla.”
15Ka Yawɛ yɛli,
“Paɣ’ ni tooi tam o
bimɔɣirigu yɛla
bee n-zaɣis’ o ni dɔɣi
bi’ so nambɔɣu zɔbu?
Hal o yi ni tam gba,
man’ Yawɛ ku tam yi yɛla.
16N kul ku tam yi yɛla.
Nyama, n pun sab’ yi yuli niŋ
n nutaya ni.
17“Ninvuɣ’ shɛb’ bɛn
daa wurim’ a la ni zo,
ka ninvuɣ’ shɛb’ bɛn
yɛn me a kana
ti me a zali.
18Neemiya yi nina lihi gili nya,
bɛ zaa laɣimmi ka yi sanna.”
Yawɛ yɛliya,
“ N ni shiri be ŋɔ zuɣu,
yi ni ti zaŋ bɛ zaa
ye kaman amiliya
ni yɛri o salima
yɛri shɛm la.
19“Yi tiŋ’ daa lumi
dahim leei dabari,
amaa di pɔri pam pumpɔŋɔ,
ka bɛn kanna ni bɛ
ti be di ni ni muɣi li.
Ka ninvuɣ’ shɛb’ bɛn
daa wurim li maa ni zo
n-chaŋ katiŋ’ ka chɛn ya.
20Yi ni dɔɣi bi’ shɛb’
tinzun’ tiŋ’ ni maa
ni ti yɛli ya,
‘Ti ni be luɣ’ shɛli ŋɔ pɔra;
bomiya palo pahi ti ka ti ʒini.’
21Di saha yi ni ti ŋmaligi
bɔhi yimaŋa,
‘Ka ŋuni n-lee dɔɣi
bihi ŋɔ zaa ti ti?
N daa kɔŋ m bihi.
Bɛ daa zaŋ ma kulila
tinzun’ tiŋa,
ka ŋuni n-lee wumsi
bihi ŋɔ zaa?
N daa kpalimla n ko,
ka ya ka bihi ŋɔ
zaa lee yina?’ ”
22Ti Duuma ŋun nyɛ
Yawɛ ŋɔ yɛliya,
“N ni gahi nuu boli
zuliya kam,
ka wuhi niriba shihirili;
bɛ ni ti zaŋ yi bidibisi
maa ŋmab’ bɛ bɔɣuri
ni na ti tin ya;
ka zaŋ yi bipuɣinsi tuɣi
na ti tin ya.
23Nanim’ ni ti be
kaman yi banim’ la,
ka bɛ paɣiba bɛn nyɛ nanim’
be kaman yi manima.
Bɛ ni ti damdi ya tiŋa
ka lun ya sizuura.
Ka yi baŋ ni mani
n-shiri nyɛ Yawɛ;
ka bɛnkam zaa guhiri
n sɔŋsim ku di vi.”
24So ni tooi fa tɔbbihi
ni tuhi tɔbu di binshɛŋa
bɛ sani bee n-fa daba
na’ biɛɣu nuu ni?
25Amaa Yawɛ yɛliya,
“Hal bɛ ni ti fa tɔbbihi daba,
ka fa na’ biɛɣu ni di
neen’ shɛŋa.
N ni tuhi yi mini bɛn tuhira,
ka fa yi bihi bahi.
26N ni chɛ ka ninvuɣ’ shɛb’
bɛn nahindi ya maa
ŋmaligi ku taba.
N ni chɛ ka ninvuɣ’ kubo
maa kuli ba kaman
nir’ ni nyuri wain
ka di kuun’ o shɛm la.
Ka lala zuɣu chɛ ka daadam
kam baŋ ni mani
n-shiri nyɛ Yawɛ
ŋun nyɛ yi Tiligira
ni Izraɛl Naawuni
ŋun nyɛ kpiɔŋlana ŋɔ.”",https://www.bible.com/bible/2264/ISA.49.DBWDB
AIZAIA 50,"1Yawɛ yɛliya,
“Yi tɛhiya ni n daa
chɛ ka n niriba maa
chaŋmi kaman doo ni
yihiri o paɣ’ shɛm la?
Bee yi tɛhiya ni
n daa chɛmi ka yi
leei daba kaman nir’
ni zaŋd’ o bihi kɔhiri
ka bɛ leeri daba shɛm la?
Aai, yi daalahichi tumbu zuɣu
n-chɛ ka yi leei daba.
Yi tuumbiɛri tumbu zuɣu
n-chɛ ka bɛ daa
gbahi ya chaŋ ti leei daba.
2“Bɔ n-niŋ ka n daa ka
yi sanna nti bi nya so?
Bɔ n-niŋ ka n daa kuhi boli
ya ka so bi saɣi?
N kala yiko din ni tooi
tiligi ya?
Bee n kala yaa din
ni tooi fan ya bahi.
N ni tooi chɛ ka
teeku kom nyuui,
ka chɛ ka mɔɣa leei
tiŋgban’ nɛli,
ka kɔnyuri ku di puuni
zahim ka bɛ pooi nyɔni.
3N ni tooi chɛ ka
sagbana sabigi libilibi
kaman di kumdila so
kuli la.”
Yawɛ dabili deeg’ o noli
4Yawɛ ŋun nyɛ ti Duuma ŋɔ
ti ma noli din ni tooi
wuhi niriba ni di chɛ
ka n tooi kpaŋsi
bɛn gbarigi suhuri.
O neeri ma la asiba kam,
ka yoori n tiba
ni n wum kaman
ninvuɣ’ so ŋun deeri wuhibu.
5Yawɛ ŋun nyɛ ti Duuma ŋɔ
yooi n tiba,
ka m mi bi niŋ tipawumli
bee n-lab’ nyaaŋa.
6 N daa chɛ n yaaŋa ti ninvuɣ’
shɛb’ bɛn buri ma,
ka chɛ n jira ti ninvuɣ’
shɛb’ bɛn dariti sibiri
n teeŋkɔbiri.
M mi daa bi ŋmaligi n nini
bahi kpaŋ’ ka chɛ
ninvuɣ’ shɛb’ bɛn
maani ma ansarisi bee
bɛn tuhiri nintɔri
viɛri ma.
7Yawɛ ŋun nyɛ ti Duuma ŋɔ
ni sɔŋdi ma zuɣu,
n ku di vi.
Dinzuɣu ka n zuɣu ʒe ya.
M mi ni n ku di vi.
8 Ŋun yɛn zani n nyaaŋa mirina.
Ŋuni n-lee ni tooi wuhi
n taali ni nyɛ shɛli?
Ŋuni n-lee nyɛ ŋun
fiɣisiri ma maa?
O chɛ ka m min’ o chaŋ ʒiishee,
ka ti gbɛri ti kpa taba.
9Yawɛ ŋun nyɛ ti Duuma ŋɔ
n-nyɛ n sɔŋda
ka ŋuni n-lee ni tooi
wuhi ni m mali taali?
Bɛ zaa ni kpi kaman siturili la.
Lɛla ni ŋub’ ba zaa.
10Ŋuni n-lee be yi ni
n-zɔri Yawɛ,
ka deeg’ o dabili noli?
Ŋun be zibisim ni ka neesim
ka o sani,
o niŋmi Yawɛ naani,
ka zaŋ omaŋ’ dalim o Naawuni.
11Yinim’ bɛn zaa lo nia biɛri
ni yi saɣim yi tab’ la,
yi nia biɛri maa ni
ŋmaligi din ya.
Man’ Yawɛ ni chɛ
ka dimbɔŋɔ niŋ ya.
Yi bahigu ti ku viɛla.",https://www.bible.com/bible/2264/ISA.50.DBWDB
AIZAIA 51,"Yɛtɔɣ’ shɛŋa bɛ ni tɔɣisi kpaŋsi Jɛrusalɛm
1Yinim’ bɛn bɔri Yawɛ,
ka bɔri wuntia ŋɔ,
wummiya!
Nyamiya bɛ ni daa ŋma
kuɣ’ shɛli yihi ya na
mini bɛ ni daa gbi
tampin shɛŋa yihi ya na.
2Lihimiya yi yab’ Ibrahimma
mini Zaratu bɛn dɔɣi ya la.
N daa piig’ o
ka o nyɛla o ko,
amaa ka n daa niŋ
alibarika niŋ o ni
ka o tuŋ teei.
3Dama man’ Yawɛ ni kpaŋsi Jɛrusalɛm,
ka sɔŋ o luɣ’ shɛli
polo din lu n-dahim.
N ni chɛ ka o tiŋgban’ nɛli
be kaman Idɛn puu din nyɛ
man’ Yawɛ puu la;
ka chɛ ka suhupiɛlli
mini wumpaɣibo yila
be o ni.
4N niriba, wummiya,
wummiya n ni yɛn yɛl’ shɛm:
N ni zaŋ n wuhibu wuhi niriba,
n zaligunim’ ni ti zuliya
kam zaa neesim.
5N zaŋ n faako tibu
mirina yomyom.
N tiliginsim be soli,
n ni bo yɛlimaŋli soli
ti niriba.
Bɛn be katiŋ’ ha
kul guhiri ma mi,
ka niŋ n yaa naani.
6Duhimiya yi zuɣuri lihi zuɣusaa
ka lihi tiŋgban’ ni;
dama zuɣusaa ni vuui
kaman nyɔhi la,
ka tiŋgbani mi kpaai
kaman situr’ kurili la.
Ka niriba bɛn be dunia ni
mi kpi kaman nanviri la.
Amaa n tiliginsim maa
kul ni beni sahakam.
Ka n nasara dibu mi
kul ku mali tariga.
7Yinim’ bɛn mi din tuhi ŋɔ,
wummiya!
Yinim’ bɛn gbibi n wuhibu
yi suhuri ni ŋɔ,
di zɔriya niriba ni maani
ya ansarisi shɛli.
Ka bɛ yi turi ya,
yin’ di chɛliya ka di muɣisi ya.
8Lɛla ni ŋub’ ba
kaman bɛ ni ŋubiri
situra shɛm la.
Zunzuya ni di ba
kaman piɛkɔbiri la.
Amaa n faako tibu mini
n tiliginsim din nyɛ
zuliya kam zaa dini la
kul ni beni sahakam.
9Yawɛ, yiɣisim’ sɔŋ ti!
Zaŋm’ a yiko tiligi ti;
zaŋm’ a yiko maa niŋ
kaman a ni daa pun
niŋ shɛm kurimbuni ha la.
Nyini n-daa chɛ ŋ-ŋmahi
teeku ni biŋkɔb’ so
bɛ ni booni Rahab la.
10Nyini n-daa chɛ ka
teeku kom nyuui,
ka a mali soli kom puuni sɔŋ,
ka a ni daa tiligi ninvuɣ’
shɛb’ la dol’ li du.
11Nyin’ Yawɛ ni tiligi
ninvuɣ’ shɛb’ maa
ni paai Jɛrusalɛm.
Bɛ ni ti yiini yila ni suhupiɛlli.
Bɛ ni ti mali suhupiɛlli sahakam,
ka bɛ suhusaɣiŋgu
ni suhugarigu naai.
12Mani n-nyɛ ŋun
kpaŋsiri ya,
ka bɔ n-niŋ ka yi zɔri daadam
ŋun ni kpi ŋɔ dabiɛm?
Daadam ŋmanila mɔri,
o kul ku beni sahakam.
13Yi tam yi namda
ŋun nyɛ Yawɛ ŋun
daa nam zuɣusaa ka zali
dunia ŋɔ tanzaa la yɛla.
Bɔzuɣu ka yi kul zɔri
ninvuɣ’ shɛb’ bɛn suhuri yiɣisi,
ka bɛ nahindi ya
ka bɔri ni bɛ kun ya la dabiɛm?
Bɛ suhuyiɣisili maa
ku tooi niŋ ya shɛli.
14Di ku yuui ka ninvuɣ’ shɛb’
bɛn be sarika ni maa nya yolisim.
Bɛ ku kpi,
bindirigu mi ku pooi ba.
15“Mani n-nyɛ Yawɛ
ŋun nyɛ yi Naawuni
ŋun chɛ ka teeku kɔgbana
puɣiri luri yɔri vuri.
N yuli n-nyɛ Yawɛ
ŋun nyɛ Tɔbbihi Naa.
16N zaŋ n yɛligu niŋ a nol’ ni,
ka zaŋ a niŋ n nuu mahim ni.
Mani n-nyɛ ŋun daa nam zuɣusaa,
ka nam tiŋgbani ŋɔ.
N yɛli Ziɔnnima,
“Yi nyɛla n niriba.”
Jɛrusalɛm wahala dibu zani tariga
17 Jɛrusalɛmnima,
neemiya, neemiya!
Yiɣisimiya zani.
Yi nyu Yawɛ ni zaŋ
o suhuyiɣisili tibidarigibo
binnyur’ shɛl’ la buɣi.
Yi nyu li, ka di chɛ
ka yi chani laana.
18Yi ni dɔɣi bi’ shɛb’ zaa puuni,
so kani n-nyɛ ŋun
ni tooi wuhi ya soli.
So mi ka yi ni wumsi
bi’ shɛb’ maa zaa puuni
n-nyɛ ŋun ni tooi vɔn ya.
19Yɛl’ biɛr’ ayi n-yɛn paai ya;
ka ŋuni n-lee yɛn
fabili sɔŋ ya?
Yi tiŋgbɔŋ ni wurim,
ka kum lu yi zuɣu,
ka ŋuni n-lee yɛn
maai yi suhuri?
20Yi niriba ŋmanila zana
ni gbahi kparibu’ shɛba.
Bɛ kul gbarigimi do
sochira kam zuɣu.
Bɛ nyula Yawɛ suhuyiɣisili mini
Naawuni tibidarigibo buɣi.
21Dinzuɣu yinim’ bɛn
diri wahala Jɛrusalɛm,
ka buɣi ka di pala wain
ka yi nyu ŋɔ, wummiya!
22Yawɛ ŋun nyɛ yi Naawuni,
ka nyɛ ŋun zabiri
yi zuɣu la yɛliya,
“Nyamiya, n ni vuui n ni
zaŋ n suhuyiɣisili
binnyuri shɛli tin ya la.
Yi ku lan nyu li
n suhuyiɣisili pipia
maa ni n-chani laana.
23N ni zaŋ li tila ninvuɣ’
shɛb’ bɛn nahindi ya la.
Bɛ nyɛla bɛn daa pun yɛli ya,
“ Teemiya dɔni ka ti
du n-tam yi zuɣu
n-nɔri ya chani
kaman tiŋgbani n-nyɛn ya la.”",https://www.bible.com/bible/2264/ISA.51.DBWDB
AIZAIA 52,"Naawuni ni tiligi Jɛrusalɛm
1 Jɛrusalɛm, yiɣisima,
yiɣisima, niŋmi yaa!
Naawuni tiŋ’ kasi ŋɔ,
zaŋm’ a situr’ suma ye.
Chɛfirinim’ mini daɣirinim’
ku lan kpe a puuni yaha.
2Jɛrusalɛm din be
dabitim ni ŋɔ,
yiɣisim’ taŋkpaɣu ni
n-dam amaŋa.
Ziɔn bipuɣiŋga ŋun be
dabitim ni ŋɔ,
yihim’ mii din be
a nyiŋgol’ ni bahi.
3Yawɛ yɛliya, “Pa liɣiri ka bɛ daa zaŋ dan ya leei daba maa. Dinzuɣu pa liɣiri ka n yɛn zaŋ yo yi zuɣu n-yihi ya dabitim maa ni.” 4Dama ti Duuma NAAWUNI lan yɛli, “N niriba daa tuui kulila Ijipti ti be nimaani. Nyama, di nyaaŋa ka Asirianim’ gba daa ti nahim ba yoli. 5 Ka pumpɔŋɔ yi bela Babilɔn, ka bɛ gba zaŋ ya leei bɛ daba yoli. Ka bɛn sun ya maa nyuri bara ka diri dari, ka kul maani ma ansarisi sahakam, ka ʒiɛmdi n yuli dabisili kam. 6Dahin shɛli kanna, ka yi ni ti baŋ ni mani n-nyɛ Naawuni; mani n-nyɛ ŋun tɔɣisi ya yɛtɔɣa maa.”
7 Nyam’ tumo ŋun mali lahiba’ suŋ
mini suhudoo yɛtɔɣa n-zɔri
duri zoya kanna ŋɔ
naba ni viɛli pam shɛm!
O moonila tiliginsim molo
yɛri Ziɔnnima,
“Yi Naawuni nyɛla naa.”
8Nyamiya, yi tiŋguliba laɣim yili suhupiɛlli yila!
Dama bɛ nini nya Yawɛ ni labisi Ziɔn
zali di zaashee shɛm.
9Jɛrusalɛm din lu dahim ŋɔ,
yilimi suhupiɛlli yila!
Dama Yawɛ tilig’ o tiŋa,
ka maag’ o niriba suhuri.
10Yawɛ ni chɛ ka
o yiko din be kasi la tum tuma.
O ni tilig’ o niriba,
ka dunia ŋɔ nim’ zaa nya.
11 Yinim’ bɛn ʒiri Yawɛ
jɛmbu duu lahi la,
miriya ka yi shihi
binshɛŋa din nyɛ daɣiri.
Malimiya yimaŋ’ be kasi.
Yimiya Babilɔn chaŋ.
12Dama dimbɔŋɔ dina
yi ti bi yɛn niŋ yomyom yi
n-chaŋ bee n-yi n-guui.
Yawɛ nti yɛn be yi tooni
mali ya chana.
Ka Izraɛl Naawuni nyɛ
ŋun yɛn be yi nyaaŋa polo
n-nyɛ yi gula.
Dabili ŋun diri wahala
13Nyama, n dabili ni tɔŋ.
Bɛ ni duh’ o,
ka ti o jilima pam.
14Niriba pam daa nya o
ka di gari ba pam.
O biɛhigu daa taɣimi,
ka o bi ŋmani ninsala.
15 Amaa o yɛla ni ti niŋ
niriba pam alahiziba
ka nanim’ ti kɔŋ bɛ
noya yaabu o zuɣu.
Dama bɛ nini ni ti nya bɛ
ni daa bi yɛli ba shɛli yɛla;
ka baŋ bɛ ni daa pun
bi wum shɛli yɛla.",https://www.bible.com/bible/2264/ISA.52.DBWDB
AIZAIA 53,"1 Ŋuni n-lee niŋ ti ni yɛli shɛm yɛda?
Ka ŋuni ka Yawɛ lee kahig’ o yiko wuhi?
2Yawɛ daa chɛ ka o dabili zooi
kaman bimbilin’ shɛli din jila ba tiŋa tiŋkuŋ ni.
Ti ni daa nya o,
o daa ka dariza bee viɛlim.
Shɛli daa ka o niŋgbuŋ biɛhigu lihibu ni
din ni chɛ ka ti bɔr’ o.
3Ti daa ʒiɛm’ o ka zaɣis’ o.
O daa nyɛla ŋun mili suhugarigu mini wahala dibu.
O daa ŋmanila niriba ni
ŋmaligiri bɛ nina
bahiri kpaŋ’ ka chɛ
ninvuɣ’ so.
Ti daa ʒiɛm’ o,
ka bi lih’ o ka o nyɛ shɛli.
4 Yɛlimaŋli, o daa deei ti dɔriti
mini ti suhugarigu ʒi.
Amaa ka ti daa tɛhi ni
Naawuni n-darig’ o tibili
ka ti o biɛrim maa.
5 Amaa ti tuumbiɛri mini ti
daalahichi zuɣu ka o daa
nya dansi ni nahiŋgu maa.
O ni daa nya tibidarigibo shɛli
zuɣu n-chɛ ka nyaɣisim
kpe ti mini Naawuni sunsuuni.
O fiɛbbu dansi zuɣu n-chɛ
ka ti nyari tibbu.
6 Ti zaa daa ŋmanila
piɛri bɛn bɔrigi,
ka sokam dol’ o
suhuyubu soli.
Ka Yawɛ daa zaŋ ti zaa
daalahichi ʒil’ o.
7 Bɛ daa muɣis’ o,
ka nahim o,
amaa ka o bi yaag’ o noli.
Bɛ daa zaŋ o mi chaŋ
kaman bɛ ni zaŋdi piɛbil’
chani kɔrigibu shee shɛm la
bee kaman bɛ ni chɛri
piɛɣu kɔbiri ka o fo shɛm la.
O daa bi yaag’ o noli.
8Bɛ daa kar’ o saria,
ka mɔŋ o yɛlimaŋli,
ka zaŋ o chaŋ
ni bɛ ti ku o.
Bɛ daa di o nyɛvili
dunia ŋɔ ni.
N niriba daalahichi zuɣu
ka bɛ daa ku o.
9 Hal o ni daa bi tum
tuumbiɛ’ shɛli,
ka ʒiri daa ka o
nol’ ni maa zaa yoli,
bɛ daa gbi o gballi
garila tuumbiɛrinim’ gbala ni;
ka daa sɔɣ’ o
pahi bundan’ zuɣu.
10Amaa di daa nyɛla Yawɛ
yubu ni o chɛ ka o
nya dansi ni biɛrim.
O daa chɛ ka o zaŋ
o nyɛvili pa talima alahichi zuɣu,
ka o ni ti nya o zuliya,
ka mali nyɛvili wɔɣinli.
Yawɛ ni lo nia shɛli
ni niŋ pali o zuɣu.
11O wahala dibu nyaaŋa,
o ni ti nya o tuma nyɔri
ka o nini tiɣi li.
N dabili ŋun nyɛ wuntizɔra maa
baŋsim zuɣu ni chɛ
ka niriba pam yi taali ni.
O ni deei bɛ daalahichi ʒi.
12 Dinzuɣu n ni ti o tarili
wɔɣira puuni.
O mini bɛn mali yaa
ni ti laɣim pirigi
bɛ ni ŋme n-di neen’ shɛŋa.
Dama o daa saɣiya kpi,
ka bɛ daa kal’ o
pahi alahichinim’ ni.
O daa ʒi niriba pam daalahichi,
ka tim sandaani ti alahichinima.",https://www.bible.com/bible/2264/ISA.53.DBWDB
AIZAIA 54,"Yawɛ ni yuri Izraɛlnim’ shɛm
1 Jɛrusalɛm, A daa ŋmanila paɣiŋoo,
amaa pumpɔŋɔ, yilimi yila
pampam ni suhupiɛlli.
Nyini ŋun na ʒi n-wolisi ŋɔ!
Yawɛ yɛliya, Pumpɔŋɔ,
a ni mali bihi gari paɣ’ so
ŋun mali yidana.
2Yɛligim’ a suɣili.
Di niŋ zinchili.
Kpam’ a kpahi ka di kpɛma,
ka voog’ a mihi ka di kpaŋ.
3A ni yɛligi kpa nudirigu
mini nuzaa polo,
ka a niriba ni su zuliya shɛba,
ka yi ti ʒini tin’ shɛŋa
din daa nyɛ dabari la ni.
4Di zɔri dabiɛm, a ku di vi,
di chɛ ka a suhu zɔhira,
a ku nya filiŋ.
A ni tam a bipalitali saha vi yɛla,
ka tam saha shɛli a ni daa nyɛ
pakoli ka nya filiŋ shɛl’ la yɛla.
5Dama ŋun nam a ni be a
kaman paɣ’ yidan’ ni be o shɛm la.
O yuli n-nyɛ,
“Yawɛ ŋun nyɛ Tɔbbihi Naa.”
Ŋuna n-nyɛ a tiligira
ŋun nyɛ Izraɛl Naawuni
ŋun be kasi la.
O yuli n-lan nyɛ,
dunia zaa Naawuni.
6Yawɛ ni lan bol’ a labisina
kaman paɣ’ so bɛ ni zaɣisi
ka o mali suhugarigu la.
Naawuni yɛliya, “A ŋmanila paɣ’ so
ŋun kuli dooyili o paɣisarilim ni
ka bɛ ti zaɣis’ o.
7N daa zaɣis’ a la
saha biɛla puuni,
amaa n nambɔzɔbo
din galisi pam puuni,
n ni lan zaŋ a labisi n sanna.”
8Man’ Yawɛ ŋun nyɛ
a tiligira la yɛliya,
“N suhu n-daa yiɣisi pam
saha biɛla puuni,
ka n chɛ a bahi.
Amaa n yurilim din bi
naari la zuɣu,
n ni zo a nambɔɣu.”
9 Nuhu ʒiɛman’ ni,
n ni daa lo alikauli ni
n ku chɛ ka kom
lan di dunia la,
lala ka n lo alikauli
ni n ku lan chɛ ka
n suhu yiɣisi bah’ a zuɣu,
ka mi ku lan darig’ a tibili.
10Man’ Yawɛ ŋun zɔr’ a
nambɔɣu la yɛliya,
“Zoya mini kunkuna ni vuui,
amaa n yurilim din bi
naari la ku vuui ka chɛ a;
ka n suhudoo alikauli la
gba ku vuug’ a sani.”
Jɛrusalɛm ni yɛn be shɛm dahin’ shɛli ha
11 Sanʒiɛɣu ni nahim tin’ shɛli,
ka di bi nya sɔŋsim ŋɔ,
n ni zaŋ kuɣ’ viɛla
me a zali,
ka zaŋ safaya kuɣa
sɔŋ a tanzaa.
12N ni zaŋ rubis
me a pihi,
ka zaŋ kuɣ’ shɛŋa
din nyɛlisiri me a dunoya,
ka zaŋ kuɣ’ viɛla
m-mal’ a gooni.
13 Man’ Yawɛ maŋmaŋ’
ni wuh’ a zuliya maa zaa,
ka chɛ ka bɛ nyamma yɛligi pam.
14Wuntia puuni ka yi
ni niŋ yaa.
So ku lan nahim ya,
ka dabiɛm ku lan mali ya.
So ku lan kpɛhi ya dabiɛm,
di ni ti niŋ ya katiŋa.
15So yi liri ya,
di pala n yɛda
ni ka o niŋ lala.
Ka ŋunkam liri ya,
o ku di nasara.
16Nyama, Mani n-nam machɛle,
ka ti zuɣiri pɔhim,
ka di chɛ ka
buɣimsala buɣim nyɛligira,
ka machɛli kuriti bidibbini
din ni ku di bukaata.
Mani n lan nam ŋun bɔhiri
biɛri ka o kuri niriba.
17Amaa bɛ ni mali bidibbin’
shɛlikam jɛndi ya ku tooi niŋ ya shɛli;
ka yi ni tooi garigi
ŋunkam zaŋ ya taali bɔhigu.
Man’ Yawɛ ni zabi n daba zuɣu, ka ti ba nasara.",https://www.bible.com/bible/2264/ISA.54.DBWDB
AIZAIA 55,"Naawuni zo o niriba nambɔɣu
1 Heei! Kɔnyuri ni mali sokam,
ŋun’ kam’ kom ŋɔ gbin’ na!
Ka yinim’ bɛn mi ka liɣiri,
kamiyana ti da bindirigu di!
Kamiyana ti da wain mini
bihim nyu ka di yɔnya shɛli!
2Bɔ n-niŋ ka yi kuri yi liɣiri
binshɛli din pa bindirigu zuɣu,
ka tumdi tuma din ku
tiɣi ya zuɣu?
Wummiya n yɛligu viɛnyɛliŋga,
ka dinya din viɛla
ni bindir’ suma ni yɛlimaŋli.
3 Luɣimiya yi tiba wum
ka kanya n sanna.
Wummiya n yɛligu, ka tiligi.
N ni lɔn ya alikauli shɛli
din ku yiɣisi,
ka niŋ ya nirilim shɛli
n ni daa lo alikauli
ni n ni niŋ Dauda la.
4Nyama, n daa zaŋ o leela
shɛhira niriba sani.
Ka lan zaŋ o leei niriba
toondana ni tɔbbihi zuɣulana.
5Nyama, yi ni ti boli
ninvuɣ’ shɛb’ bɛn ʒin ya,
ka ninvuɣ’ shɛb’ bɛn
ʒin ya ti zo n-ka yi sanna.
Yawɛ ŋun nyɛ yi Naawuni
ŋun nyɛ Izraɛl Naawuni
ŋun be kasi ŋɔ ni
tibigi ya shɛm la zuɣu.
6Bomiya Yawɛ saha shɛli
yin’ ni nya o.
Suhimiy’ o saha shɛli
o ni miri ya.
7Alahichinima chɛli bɛ
daalahichi soli,
ka ninvuɣ’ biɛri chɛ
bɛ tɛhi’ biɛri,
ka ka Yawɛ ŋun nyɛ
ti Naawuni ŋɔ sanna
ka o ti zo ba nambɔɣu,
dama o ni chɛ bɛ taali zaa.
8Dama Yawɛ yɛliya,
“N tɛha pala yi tɛha,
ka yi soya mi pala n soya.
9Zuɣusaa mini tiŋgbani
ni wɔɣ’ ni tab’ shɛm,
lala ka n soya be di ko
ka chɛ yi soya,
ka n tɛha gba be di ko
ka chɛ yi tɛha.
10 Saa mini sakuɣa ni yiri
zuɣusaa lurina,
ka bi lan labiri zuɣusaa
amaa ka mahigiri tiŋgbani
n-chɛ ka bindira bimbira
tɔri yirina n-zoori niŋdi
bindira tiri bindiridiriba,
ka niŋdi bimbira tiri bɛn
biriti shɛm la,
11lala ka n yɛligu shɛli
din yiri n nol’ ni na gba
ku labi n sanna yoli.
Di ni tum n ni lo
ni di tum shɛli.
Ka di nasara n ni
tim li ni di ti
tum shɛm puuni.
12Yi ni ti yi n-chaŋ
ni suhupiɛlli,
ka ti lab’ kuli ni suhudoo.
Zoya mini kunkuna ni ti
yili yila ni suhupiɛlli,
ka mɔɣu ni tihi mi
ti kpahi di nuhi.
13Siprɛs tihi ni ti bili
zani gɔhi zaashee.
Ka ti’ shɛli bɛ ni booni
mitil la mi ti bili
suligunyinyari zaashee.
Dina nti yɛn nyɛ Yawɛ
shihirili shɛli din
ni beni sahakam
ka ku vuui.”",https://www.bible.com/bible/2264/ISA.55.DBWDB
AIZAIA 56,"Naawuni zaŋ zuliya shɛb’ pah’ o niriba ni
1Yawɛ yɛliya,
“Doli yɛlimaŋli soli ka tummi din tuhi,
dama di ku yuui ka n tiligi ya.
2Ninvuɣ’ so ŋun niŋdi dimbɔŋɔ
ka gbib’ li viɛnyɛliŋga ni nya alibarika.
Ŋunkam gbibi Vuhim Dabisili viɛnyɛliŋga ka bi saɣim li,
ka mi bi tumdi din bie ni nya alibarika.”
3Di bi simdi ni tinzun’ nir’ ŋun niŋ Yawɛ yɛda ti yɛli,
“Yawɛ ku saɣi ka m pah’ o niriba ŋɔ ni.”
Di mi bi simdi ni namɔɣili ti yɛli,
“ Man’ nyɛla ti’ kuŋ.”
4Dama Yawɛ yɛliya,
“Namɔɣili so ŋun gbibi n vuhim dabisa,
ka niŋdi din tiɣiri n nini,
ka gbibi n daalikauli,
5n ni niŋ binshɛli din ni teer’ o yɛla zali
n jɛmbu duu ni n niriba sunsuuni,
ka ti o yuli din gari bidibisi mini bipuɣinsi.
N ni ti o yu’ shɛli din kul ni beni sahakam
ka ku kpi.”
6Ka tinzunnim’ bɛn zaŋ bɛmaŋ’ tabili Yawɛ
ni bɛ tumd’ o tuma,
ka yur’ o,
ka nyɛ o daba bɛn zaa gbibi Vuhim Dabisili
ka bi saɣindi di zaligunima,
ka gbibi n daalikauli viɛnyɛliŋga,
7 n ni zaŋ ba na ti niŋ n zoli din be kasi la zuɣu,
ka ti ba suhupiɛlli n wunsuhigu duu,
ka deei bɛ ni zaŋdi sara shɛli nyɔri buɣim la
mini bɛ ni maani sara shɛŋa
n sara maligu bimbini zuɣu la.
Dama bɛ ni booni n jɛmbu duu la
zuliya kam zaa wunsuhigu duu.
8Yawɛ ŋun nyɛ ti Duuma ŋɔ yɛliya,
“Mani ŋun laɣim Izraɛlnim’ bɛn daa be yɔɣu la na
ni laɣim zuliya shɛb’ na
ti pahi bɛ zuɣu.”
Naawuni nya Izraɛl zuɣulaannim’ galimi
9Yinim’ mɔɣu ni biŋkɔbiri bɛn zaa be nyɔŋ puuni,
kamiyana ti gbahi di.
10Bɛn guli Izraɛlnim’ zaa nyɛla zoomba,
bɛ ka baŋsim.
Bɛ ŋmanila ba’ shɛb’ bɛn doya gbihiri
ka bi wahira.
Bɛ kul domi gbihiri
ka zahindi zahima.
11Bɛ ŋmanila ba’ shɛb’ bɛn nyɛ diribarilimnima
ka bi diri tiɣiri la.
Zuɣulaannim’ ŋɔ gba ka baŋsim.
Bɛ zaa dolila bɛ suhuyubu soli,
ka kul niŋdila din ni sɔŋ bɛmaŋmaŋ’ kɔŋko.
12Bɛ kul yɛrimi, “Kamiyana ka ti nyu wain;
chɛliya ka ti nyu binnyuri kpɛma.
Biɛɣuni sa ni be kaman zuŋɔ,
hal di sa ni gari lala gba.”",https://www.bible.com/bible/2264/ISA.56.DBWDB
AIZAIA 57,"Naawuni galim Izraɛlnima buɣijɛmbo zuɣu
1Wuntizɔriba yi kpi, so baɣa kani
bee m-baŋdi din tahi lala na.
Amaa bɛ yi kpi,
bɛ yila zaɣ’ biɛɣu ni kpe suhudoo ni.
2Wuntizɔriba yi kpi,
bɛ nyarila vuhim bɛ kum maa puuni.
3Amaa yinim’ bɛn nyɛ baɣisi
mini zinaniŋdiba ni pagɔra bihi ŋɔ,
kamiya kpe na.
4Yinim’ bɛn nyɛ alahichinim’
mini ʒiŋmariba bihi ŋɔ,
ŋuni ka yi lee maani ansarisi?
Bee ŋuni ka yi lee mɛrigiri yi noya niŋda?
5Yi nyɛla bɛn jɛmdi buɣa,
ka zaŋdi paɣiba dooni di timaha gbinni;
ka zaŋdi yi bihi maani maligu vinvama
mini tampima lɔna ni.
6Yi lan pihiri nimaani nyolinsi n-leeri buɣa jɛmdi li;
ka boori binyɛra mini zimbuli bahiri di zuɣu.
Yi tɛhiya ni dimbɔŋɔnim’ zaa
nyɛla din ni chɛ ka n suhu piɛla?
7Yi duri zoya din du pam zuɣu nti maani maligu,
ka zaŋdi paɣiba dooni nimaani.
8Yi zaŋla yi wuna ŋmahima
n-zali baɣili yi duri puuni dunoya.
Yi zaɣisi ma, ka mali yi gariti ka di yɛlim pam,
ka ti yi mamanim’ liɣiri,
ka pirigiri yi situra
ka mali ba dooni nyari bɛ zaɣim.
9Yi ʒiɛri kpam,
ka niŋdi tulaale pam niŋdi yimaŋ’ chani ti jɛmdi Molɛk.
Buɣa jɛmbu zuɣu,
yi timdi tuumba katinsi
hal ka timdi ba kpiimba biɛhigu shee.
10Yi kul nahindi yimaŋa n-chani bɔri buɣa shee ni yi jɛm li,
ka bi yɛri ni di ka buchi.
Yi tɛhiya ni dina n-tiri ya kpiɔŋ,
ka yi bi gbarigira.
11“Bɔ n-lee chɛ ka yi zɔri dabiɛm,
ka ŋmari ma ʒiri,
ka bi lan tɛhiri n yɛla yi suhuri ni?
N ni shini ya ka di yuui,
ka ŋmaligi n nini bahi kpaŋ’ zuɣu
n-chɛ ka yi bi lan zɔri ma maa.
12Yi tɛhiya ni yi ni tumdi tuun’ shɛŋa viɛla,
amaa di mi ku sɔŋ ya.
13Yi yi ti kuhiri bɔri sɔŋsim,
yin’ chɛliya ka yi buɣa maa tiligi ya.
Pɔhim ni ʒe ba chaŋ.
Hal ninsal’ vuhibu pɔhim gba ni ʒe ba chaŋ.
Amaa ŋunkam zaa kana ti kpe n yuli,
o ni su tiŋgbani ŋɔ,
ka jɛm ma n zoli din be kasi zuɣu.”
Naawuni lo o niriba sɔŋsim mini tibbu alikauli
14Bɛ ni ti yɛli,
“Malimiya soli ti n niriba ŋɔ ka bɛ labi n sanna.
Vuɣimiya tigbirigu kam din be bɛ soli zuɣu.”
15Mani n-nyɛ Naawuni
ŋun galisi ka be kasi,
ka be luɣ’ shɛli din mali jilima ka be kasi,
ka nyɛ ŋun ni be hal ni saha din ka bahigu.
Amaa n nyɛla ŋun lan be ninvuɣ’ shɛb’ bɛn siɣisi bɛmaŋa ka niŋ tuuba sani
ni n neei bɛn siɣisi bɛmaŋ’ maa naani niŋbu,
ka neei bɛn niŋ tuuba maa mi tahima.
16N kul ku nyari n niriba maa taali
bee n yiɣisiri n suhu bahiri bɛ zuɣu sahakam,
dama di yi nyɛ lala
n ni ti bɛn’ ninvuɣ’ shɛb nyɛvili maa ni kpi.
17Bɛ daalahichi mini bɛ diribarilim zuɣu ka n daa chɛ ka n suhu yiɣisi bahi bɛ zuɣu,
ka n darigi bɛ tibili ka chɛ ba bahi;
amaa ka bɛ niŋ tipawumli n-kul dolila bɛmaŋmaŋ’ suhuyubu soli.
18N nya bɛ tuma, amaa n ni tib’ ba.
N ni wuhi ba soli, ka sɔŋ ba,
ka maai bɛn be fabila ni suhuri.
19 N ni tib’ n niriba maa,
ka ti bɛn be yoma mini bɛn be katinsi zaa suhudoo.
Man’ Yawɛ n-yɛli lala maa.
20Amaa alahichinim’ ŋmanila teeku kɔgbana
din bi doya baalim,
ka kul puɣiri lura n-ʒiri daɣiri mini yaɣiri kpɛhiri teeku ni la.
21 N Naawuni maa yɛliya, “Alahichinim’ ka suhudoo.”",https://www.bible.com/bible/2264/ISA.57.DBWDB
AIZAIA 58,"Nolɔbo maŋli
1Tahimi pam, ka di shini!
Duhim’ a kukoli kaman kikaa kumsi la
n-yɛli n niriba Izraɛlnima bɛ tipawumli mini bɛ daalahichi yɛla.
2Bɛ jɛmdi ma sahakam.
Bɛ ŋmanila ninvuɣ’ shɛb’ bɛn tumdi din tuhi,
ka nyɛ bɛn suhuri ye n soli baŋbu zuɣu;
ka bi tam bɛ Naawuni zaligu yɛla.
Bɛ bɔri ni bɛ baŋ n saria karibu soli din tuhi yɛla.
Bɛ nyɛla bɛn bɔri ni Naawuni miri ba.
3Bɛ bɔhira, “Bɔ n-niŋ ka ti lɔri noli ka a bi nyara?
Bee bɔ n-niŋ ka ti nahim timaŋa,
ka a baɣa kani.”
Nyama, yi ni lɔri noli dahin’ shɛli maa yi niŋdila din ni sɔŋ yimaŋa,
ka nahindi yi tumtumdiba.
4Nyama, yi yi lo noli yi ŋmɛrila tab’ naŋgbankpeeni
ka zabiri buri taba buri biɛɣu.
Yi ni lɔri noli maa shɛm pumpɔŋɔ ŋɔ
ku chɛ ka Naawuni deei yi suhigu.
5Yi yi ti lo noli n-nahim yimaŋa,
lala nolɔbo ka n zali?
Di nyɛla yi silim yi zuɣuri tiŋa kaman gbiŋgbama la,
ka pili buri n-teei do tampiligim ni?
Dina ka yi booni nolɔbo?
Yi tɛhiya ni Yawɛ ni saɣi deei di dabisili maa?
6N ni bɔri nolɔbo shɛli n-nyɛ:
Yi lɔrigi yi ni nahindi shɛb’ la mihi,
ka suui yi ni mɔŋ shɛb’ yɛlimaŋli ka ʒili ba ʒi’ tibisa la ʒiya;
ka bahi yi ni nahindi shɛb’ la.
7 Niŋmiya bindira tiri kum ni kuri shɛba,
ka deemiya nandaamba bɛn ka kpɛhili shee niŋmi yi yinsi;
ka timiya bɛn chani gbinfini situra;
ka di zaɣisiya yi dɔɣiriba sɔŋbu.
8Di saha yi neesim ni neei kaman biɛkaali neesim la,
ka yi nya alaafee yomyom,
ka ŋun yɛn zabi yi zuɣu ni be yi tooni;
ka Yawɛ jilima ni nyɛ yi gula m-be yi nyaaŋa polo.
9Di saha yi yi ti suh’ o, o ni deei yi suhigu,
ka yi yi ti ŋme kuŋa m-bɔri sɔŋsim, o ni yɛli, “ M be kpe ni n sɔŋ ya.”
Yi yi ni ti yi ni nahindi shɛb’ la vuhim,
ka chɛ niriba ansarisi malibu ni yɛtɔɣ’ biɛri tɔɣisibu;
10ka tiri kum ni kuri shɛb’ bindira,
ka tiri nandaamba bɛ ni kɔŋ shɛli,
dindina yi neesim ni neei zibisim ni
m-be kaman wuntaŋ’ zuɣusaa saha neesim la.
11Ka man’ Yawɛ kul ni wuhiri ya soli sahakam,
ka tiri ya binshɛŋa din simdi ya wuntaŋ’ tulim pam tiŋgbani ŋɔ ni,
ka tin ya yaa;
ka chɛ ka yi be kaman pu’ shɛli din puuni mali kom;
ka lan chɛ ka yi be kaman kɔbil’ nini
din kom bi ŋmaara.
12N ni chɛ ka yi lab’ me goon’ shɛli din daa lu n-dahim la zali.
Yi ni me li tam di tanza’ kura zuɣu.
Ka niriba ti wuhi ni yinima n-nyɛ bɛn lab’ me goma maa
mini yiya shɛŋa din daa lu n-dahim la.
Vuhim Dabisili gbibbu
13Yi yi bi birigi Vuhim Dabisili dali zaligu,
ka bi tumdi yi suhuyubu dindali maa,
ka tiri li jilima,
ka bi chani soya,
ka bi tumdi tuma
bee n-tɔɣisiri yɛtɔɣ’ yoya dindali maa,
14dindina yi ni nya suhupiɛlli man’ Yawɛ sani,
ka n chɛ ka yi nya jilima dunia ŋɔ luɣ’ shɛlikam zaa;
ka chɛ ka yi di n ni daa zaŋ tiŋgban’ shɛli ti yi yab’ Yaakubu la daanfaani.
Man’ Yawɛ n-yɛli lala maa.",https://www.bible.com/bible/2264/ISA.58.DBWDB
AIZAIA 59,"Anabi galim niriba bɛ daalahichi zuɣu
1Nyamiya, Yawɛ pala ŋun ka yiko din ni tooi tiligi ya
bee ŋun nyɛ tikpiralana, ka ku tooi wum yi suhigu.
2Amaa yi daalahichi n-leei kuɣituurili
be yi mini yi Naawuni maa sunsuuni.
Yi daalahichi maa zuɣu ka o lɛb’ o nyaaŋa biri ya,
ka ku wum yi suhigu.
3Dama yi nyɛla ninvuɣ’ kuriba
bɛn nuhi tum taali;
ka yi lan ŋmari ʒiri
ka zaŋ yi zilima tɔɣisiri yɛtɔɣ’ biɛri.
4Yi tahiri tab’ ʒiishɛhi,
amaa ka yɛlimaŋli ka yi polo.
Yi dolila naŋgbankpeeni mini ʒiri soli ni yi di nasara,
ka chɛ ka yɛlibiɛri tiɣi pua n-dɔɣi zaɣ’ biɛɣu.
5-6Yi ni lɔri nia biɛ’ shɛŋa bemi kaman gariŋga gala la.
Nir’ yi ŋma di gal’ yini wahu n-yiri di ni na.
Amaa yi nia biɛri maa ku kun ya buchi.
Di nyɛla din ka buchi
kaman kpatinari’ zana chinchini la,
di bi galisi
ka bɛmaŋmaŋ’ ni tooi zaŋ li pili.
7 Yi kul lɔrila nia biɛri sahakam,
ka jiɣiri zaɣ’ biɛɣu tumbu zuɣu;
ka niŋdi yomyom chani ti kuri ninvuɣ’ shɛb’ bɛn ka taali.
Yi yi kul gari luɣ’ shɛlikam,
yi saɣindimi bahi.
8Yi bi doli yɛlimaŋli soli.
Yi soya nyɛla sɔgolima,
ka ŋunkam zaa dol’ li ka suhudoo,
dama yi ʒi suhudoo soli.
Niriba maa niŋ tuuba
9Dinzuɣu yɛlimaŋli soli be ti katiŋa,
ka din tuhi gba bi paari ti.
Ti bɔrila firila,
amaa ka zibisim n-gil’ ti,
ti bɔri neesim,
amaa ka bela bumbɔn’ ni.
10Ti ŋmanila zoomba bɛn chani baɣisiri dukpini
ka tuuri wuntaŋ’ zuɣusaa kaman di nyɛla yuŋ la.
Bɛn mali yaa sunsuuni,
ti ŋmanila kpiimba.
11Dabiɛm chɛmi ka ti ŋumdi kaman biŋkɔb’ so bɛ ni booni bee la,
ka nandahima mi chɛ ka ti kumdi kaman ŋmana la.
Ti kul guhirila yɛlimaŋli,
ka bi nyari li;
ka bɔri ŋun ni fa ti bahi,
ka bi nyara.
12“Ti daalahichi galisiya pam
ka diri ti shɛhira biɛɣu a sani;
ti tumdi tuumbiɛri,
ka mi ti daalahichi ni nyɛ shɛli.
13Ti tum tuumbiɛri, ka yi Yawɛ nyaaŋa,
ka zaɣisi ti Naawuni jɛmbu.
Ti nahindi ti taba, ka taari duŋ.
Ti nyɛla bɛn ŋmari ʒiri din yiri ti suhuri ni na.
14Yɛlimaŋli soli be katiŋa ka chɛ ti,
ka din tuhi mi ku tooi miri ti.
Yɛlimaŋli tuui niriba laɣiŋgu shee soli zuɣu,
ka biɛhigu din tuhi kɔŋ kpɛhili shee nimaani.
15Yɛlimaŋli kul ka ti sani hal biɛla gba,
ka ninvuɣ’ so ŋun je zaɣ’ biɛɣu tumbu nyɛla ŋun be barina ni.”
Yawɛ loya ni o tilig’ o niriba
Ka Yawɛ daa nya yɛlimaŋli biɛhigu ni kani maa,
ka di bi niŋ o nyaɣisim.
16 O daa nyaya ka so kani,
ka di daa gar’ o pam o ni daa nya ka so kani ŋun ni mali yɛlli maa zuɣu,
ka o daa zaŋ omaŋmaŋ’ yiko tiligi ba,
ka di nasara.
17 O ni zaŋ wuntia kaman nyɔtaɣirigu la ye,
ka zaŋ tiliginsim kaman zuɣupiligu la pili.
O ni zaŋ o suhu ni lo ni o mali binshɛɣukam zali dɛde shɛm,
ka bɔhi biɛri ti ninvuɣ’ shɛb’ bɛn diri wahala la kaman binyɛrigu la ye.
18O ni darigi bɛ tibili kaman bɛ tuma ni simdi shɛm.
O suhu ni yiɣisi bah’ o dimnim’ zuɣu pam,
ka o bɔhi ba biɛri.
Hal o ni bɔhi bɛn be tiŋgban’ shɛŋa din be katiŋ’ gba biɛri
kaman bɛ tuma ni nyɛ shɛm.
19Wulinluhili polɔnim’ ni lu Yawɛ yuli sizuura,
ka wulimpuhili polɔnim’ mi lu o sizuura o jilima zuɣu;
dama dimnim’ maa yi ti kana
kaman kokpɛɣu mini sanʒiɛɣu la,
Yawɛ Shia ni ti yiɣisi tuhi ba.
20 Yawɛ yɛliya, “Tiligira ni ka Jɛrusalɛm na
nti tiligi Yaakubu zuliya bɛn niŋ tuuba bɛ daalahichi zuɣu.”
21Yawɛ yɛliya, “N ni lɔri ya alikauli shɛli m-bɔŋɔ: N zaŋ n Shia mini n wuhibu tin ya ni di be yi suhuri ni sahakam, ka yi zaŋ li wuhi yi bihi mini yi yaansi ka di be bɛ gba suhuri ni pumpɔŋɔ zaŋ chana.” Man’ Yawɛ n-yɛli lala maa.",https://www.bible.com/bible/2264/ISA.59.DBWDB
AIZAIA 60,"Jɛrusalɛm dahin’ shɛli ha jilima
1Jɛrusalɛm, yiɣisima n-chɛ
ka a neesim neei;
dama a neesim kana.
Yawɛ jilima neeg’ a sani.
2Nyama, zibisim ni ti be dunia ni,
ka niriba be bumbɔn’ ni.
Amaa Yawɛ ni chɛ ka
o neesim neei gili ya,
ka chɛ ka o jilima
siɣi yi zuɣu na.
3Zuliya pam niriba ni ka
yi neesim maa ni na,
ka nanim’ ka yi biɛkaali
neesim ni na.
4Lihimiya nya din niŋdi gili ya;
sokam zaa laɣimmi
ka yi sanna.
Yi bidibisi ni yi katiŋ’ na,
ka bɛ kpuɣi yi bipuɣinsi
buɣ’ na nti tin ya.
5Yi ni ti nya dimbɔŋɔ,
ka di niŋ ya suhupiɛlli.
Bɛ ni ti ʒi teeku ni
azichi na ti tin ya,
ka ʒi zuliya shɛb’ gba
daazichi na ti tin ya.
6Bɛ ni ʒi Midian mini Ɛfa
laakum’ pola na ti niŋ
yi tiŋgbani ŋɔ ni.
Ka Shiibanim’ zaa ʒi salima
mini tulaale zim na;
ka leei bɛn paɣiri Yawɛ.
7Bɛ ni ti zaŋ Kɛdar mini
Nɛbaiɔt piɛri na
nti tin ya.
Yi ni ti tooi zaŋ ba
mali sara n sara
maligu bimbini zuɣu;
ka n tibigi n jɛmbu
duu din mali jilima maa.
8Banima n-lee zɔri yomyom
kaman sagbana ŋɔ
bee n-zɔri yomyom kaman
ŋmani n-yiɣiri chani ni
o ti kpe o tiɛɣu ni ŋɔ?
9Tiŋgban’ shɛŋa din be katiŋ’
mini Speen ŋarima ʒirila
Naawuni niriba kulisirina.
Bɛ zaŋla salima mini
anzinfa pahi bɛ zuɣu na
ni bɛ ti tibigi Yawɛ ŋun
nyɛ yi Naawuni,
ka nyɛ Izraɛl Naawuni
ŋun be kasi ŋɔ yuli,
dama o chɛ ka yi nya jilima.
10Tinzunnim’ ni kana ti
me yi goma tin ya,
ka bɛ nanim’ jɛm ya.
N daa yiɣisila n suhu
bahi yi zuɣu
n-darigi yi tibili,
amaa pumpɔŋɔ n ni
zɔn ya nambɔɣu,
ka niŋ ya nirilim.
11 Yi tiŋ’ dunoli ti ku yo
n-kpari yuŋ ni wuntaŋ’ ni zaa,
dama tinzun’ nanim’ ni gari
tooni n-zaŋ bɛ niriba
ka bɛ ʒi bɛ daazichi
na ti tin ya.
12Amaa zuliya shɛb’
bee nam shɛli din niriba
zaɣisi ya jɛmbu,
bɛ ni bahi yoli zaa.
13Bɛ ni zaŋ Lɛbanɔn
nyɔŋ puuni ti’ viɛla
din nyɛ paain mini junipa
ni sipirɛs dari n-kana
ti mali n jɛmbu duu
ka di viɛla,
ka ti chɛ ka n naba
tambu shee mali jilima.
14 Ninvuɣ’ shɛb’ bɛn
daa nahim a la ni ka a sanna.
Bɛ ni kana ti damdi
tiŋ’ lu a sizuura.
Bɛnkam zaa daa ʒiɛm a la
ni kana ti jɛm a.
Bɛ bol’ a “Yawɛ tiŋa;”
ka lan bol’ a “Ziɔn
din nyɛ Izraɛl Naawuni
ŋun be kasi la tin’ titali.”
15Hal bɛ ni daa je a
ka zaɣis’ a,
ka so bi kpɛr’ a ni
la zaa yoli,
n ni chɛ ka a galisi
ka mali jilima,
ka lan chɛ ka a nyɛ
luɣ’ shɛli suhupiɛlli
ni yɛn be sahakam.
16Zuliya kam mini nanim’
ni gbib’ a kaman
paɣ’ ni gbib’ o bia ŋun
mɔɣiri shɛm la.
Ka a baŋ ni man’ Yawɛ
n-nyɛ ŋun tilig’ a.
Ka lan baŋ ni Izraɛl
Naawuni ŋun nyɛ
kpiɔŋlan’ ŋɔ n-fa a bahi maa.
17N ni zaŋ salima ti a,
ka di zani daanya zaani;
ka zaŋ anzinfa ti a,
ka di zani kuriti zaani;
ka zaŋ daanya ti a,
ka di zani dari zaani,
ka zaŋ kuriti ti a,
ka di zani kuɣa zaani.
Yi nanim’ ku lan nahim ya.
N ni chɛ ka bɛ zaŋ wuntia
mini suhudoo gbibi ya.
18So ku lan wum girigiri yɛla
yi tiŋgban’ ni.
Ka so mi ku lan saɣim
yi tiŋgbani ŋɔ yaha.
N ni be kaman gooni la
n-taɣi ya ka chɛ zaɣ’ biɛɣu;
ka yi paɣi ma n ni tiligi ya zuɣu.
19 Wuntaŋ’ ku lan nyɛ yi
neesim wuntaŋ’ ni.
Ka goli gba ku lan
nyɛ yi neesim yuŋ.
Man’ Yawɛ n-yɛn nyɛ
yi neesim sahakam,
ka mani ŋun nyɛ yi
Naawuni ŋɔ jilima neesim
ni nɛn ya.
20Yi wuntaŋ’ mini yi goli
ku lan lu,
dama Yawɛ n-yɛn nyɛ
yi neesim sahakam;
ka yi fabila dabisa
la zani tariga.
21Di saha ka a niriba zaa ti
leei bɛn tumdi din tuhi,
ka su tiŋgbani maa sahakam.
Mani n-nam ba,
ka zaŋ ba ʒili nimaani
ni di chɛ ka n nya jilima.
22Bɛ ni ŋun pɔra
ni ŋun nyɛ tarima daŋ
ni yɛligi n-leei zuliya
shɛb’ bɛn mali yaa.
Di saha yi ti paai,
n ni chɛ ka di niŋ
lala yomyom.
Mani n-nyɛ Yawɛ!",https://www.bible.com/bible/2264/ISA.60.DBWDB
AIZAIA 61,"Tiliginsim lahiba’ suŋ
1 Yawɛ ŋun nyɛ ti Duuma ŋɔ
zaŋ o shia ti ma.
O tim ma mi ni
n zaŋ lahiba’ suŋ ti ti
ninvuɣ’ shɛb’ bɛn nyari nahiŋgu,
ka maai bɛn suhuri
saɣim la suhuri;
ka yihi bɛn nyɛ daba la
dabitim ni;
ka yooi bɛn be sarika ni la bahi.
2O lan tim ma mi na
ni n ti moli ni
o ni yɛn tilig’ o niriba
saha shɛl’ la paaya,
ka moli ni o ni yɛn
bɔhi biɛri saha shɛl’ la paaya;
o lan tim ma mi na
yaha ni n ti maai
bɛn fabindi la suhuri.
3O wuhiya ni n chɛ
ka bɛn fabindi Ziɔn
ka mali nandahima la mali suhupiɛlli.
Ka bɛn mali suhugarigu la
yili wumpaɣibo yila.
Bɛ ni ŋmanila Yawɛ ni
sa oki ti’ shɛŋa.
Bɛ zaa ni tum din tuhi,
ka Yawɛ nya paɣibu bɛ
ni tum shɛm zuɣu.
4Bɛ ni lan me du’ shɛŋa
din daa lu la zali.
Binshɛɣukam din daa saɣim
ka di yuui la zaa,
bɛ ni lan mal’ li
zali di zaashee.
5Tinzunnim’ ni guli yi
biŋkɔbbaligu tin ya,
ka ko yi puri tin ya,
ka guli yi tihi puri tin ya.
6Bɛ ni ti boli ya
Yawɛ maligumaaniba,
ka lan boli ya
Naawuni tumtumdiba.
Yi ni ti di zuliya shɛb’
azichi daanfaani,
ka nyu bara di ni nyɛ
yi dini maa zuɣu.
7Yi vidibo ni yi filiŋ
ni ti zani tariga.
Yi ni ti be yimaŋmaŋ’
tiŋgbɔŋ ni,
ka yi daazichi ti nabi;
ka yi ti mali suhupiɛlli sahakam.
8Man’ Yawɛ je ŋmɛndintoli
tuma mini alahichi,
amaa m bɔrila yɛlimaŋli soli.
N ʒiɛyimtali puuni, n ni
tin ya laara,
ka lɔn ya alikauli din
ku zani tariga.
9Yi bihi yuli ni ti
du pam zuliya kam sani.
Ka ŋunkam zaa ti nya ba
ni baŋ ni bɛ nyɛla
Yawɛ ni niŋ alibarika
niŋ ninvuɣ’ shɛb’ ni.
10 N ni mali suhupiɛlli pam Yawɛ sani.
N suhu zaa kul tibigirila n Naawuni.
Dama o zaŋ tiliginsim
binyɛra yɛli ma,
ka zaŋ wuntitali binyɛra
yɛli ma kaman aŋgo ni yi
pili zuɣupil’ gahindili
n-dih’ o zuɣu nachiinsi shɛm la
bee kaman amiliya ni yi
zaŋ salima yɛri
n-dih’ omaŋ’ nachiinsi shɛm la.
11Dama tiŋgbani ni chɛri
ka bimbira puhiri yiri
tiŋgban’ ni na shɛm
ni kaman puu ni chɛri
ka bɛ ni zaŋ bimbiri shɛŋa
biri di ni zoori shɛm la,
lala ka Yawɛ ŋun nyɛ
ti Duuma ŋɔ ni chɛ
ka wuntia tuma yi zahira,
ka zuliya kam zaa tibig’ o.",https://www.bible.com/bible/2264/ISA.61.DBWDB
AIZAIA 62,"1Ziɔn zuɣu, n ku shini;
Jɛrusalɛm zuɣu,
n ku vuhi hal ka di ti di nasara,
ka ne kaman biɛŋmariga la,
ka di tiliginsim ne kaman
buɣim mokpalli neesim la.
2Jɛrusalɛm, zuliya kam
ni ti nya a nasara dibu,
ka nanim’ zaa ti nya a jilima.
Ka bɛ ti zaŋ yu’ palli
shɛli Yawɛ ni zaŋ ti a
la bol’ a.
3A ni ti ŋmanila zuɣupil’
shɛli din mali jilima be
Yawɛ nuu ni,
ka lan be kaman nam
zuɣupiligu la be a
Naawuni nuu ni.
4Bɛ ti ku lan bol’ a,
“Chɛ m-bahi,”
bee m-bol’ a tiŋgbani,
“Zaɣ’ nɛli.”
Amaa bɛ ni ti bol’ a la,
“Naawuni nini ni tiɣi so,”
ka boli a tiŋgbani,
“Dooyililana.”
Dama Yawɛ nini tiɣ’ a,
ka a tiŋgbɔŋ ni ti mali yidana.
5Nachimbili ni kpuɣiri
paɣipiɛliga shɛm la,
lala ka bɛn me a zali
yɛn kpuɣ’ a.
Aŋgo suhu ni piɛl’
o daamiliya zuɣu shɛm,
lala ka a Naawuni suhu
yɛn piɛl’ a zuɣu.
6Jɛrusalɛm, n zalila tiŋguliba
a goma zuɣu.
Bɛ di shini wuntaŋ’ ni
zaŋ tabili yuŋ zaa.
Yinim’ bɛn kul teeri Yawɛ ŋɔ,
di bɔriya ni yi vuhi,
7ka di chɛliya ka o gba vuhi,
faashee ka o me Jɛrusalɛm zali,
ka chɛ ka dunia ŋɔ nim’ zaa paɣi li.
8Yawɛ po o nudirigu
din mali kpiɔŋ la yɛli:
N ku lan zaŋ yi chi ti
yi dimnim’ ka bɛ di.
M mi ku lan chɛ ka
tinzunnim’ zaŋ yi ni
di wahala tɔɣi yi
wain shɛli nyu.
9Amaa ŋunkam pihi di wala
ni di li ka paɣi Yawɛ,
ka bɛnkam pihi wain tiwala
laɣim sɔŋ ni nyu
di wain n jɛmbu
duu dundɔŋ ni.
10Jɛrusalɛmnima, doliya dunoya yi.
Malimiya soli sɔŋ niriba.
Vuɣimiya kuɣa soli maa zuɣu.
Lomiya tuuta n-kpuɣ’ li
zuɣusaa ka niriba nya li baŋ li.
11 Yawɛ moli molo gili
dunia ŋɔ zaa yɛli:
“Yɛlimiya Ziɔn bipuɣiŋga,
nyama, a tiligira kana,
ka laara mini yɔri be o sani.”
12Bɛ ni ti boli ba,
“Ninvuɣ’ shɛb’ bɛn be kasi,
ka nyɛ Yawɛ ni tiligi shɛba.”
Jɛrusalɛm, bɛ ni ti bol’ a la,
“Tiŋ’ gahindili,”
ka lan bol’ a,
“Tin’ shɛli din be kasi,
ka Naawuni bi zaɣis’ a.”",https://www.bible.com/bible/2264/ISA.62.DBWDB
AIZAIA 63,"Yawɛ ni nyaŋ zuliya kam shɛm
1 Ŋuni n-lee yi Bɔzira din be Ɛdom tiŋgbɔŋ ni
n-ye binyɛr’ ʒee kanna ŋɔ?
Ŋuni n-lee ye binyɛr’ viɛlli
n-kanna ni yiko ni o kpiɔŋ ŋɔ?
Yawɛ ŋun mali yiko ka ni tooi tiligi niriba la
n-kanna ni o ti mol’ o nasara dibu la molo.
2Bɔ n-lee chɛ ka o binyɛrigu ti mɔhi
kaman ninvuɣ’ so ŋun nɔri wain tiwala binyɛrigu la?
3 Ka Yawɛ garigi yɛli,
“N nɔrila zuliya kam niriba kaman wain tiwala la,
ka so bi sɔŋ ma.
Ka n daa no ba ni suli mini suhuyiɣisili,
ka bɛ ʒim varim m binyɛrigu ka di gabisi zaa.
4Ka n daa yɛli ni n ni yɛn tiligi n niriba yuun’ shɛli paaya,
ka n ni yɛn darigi n niriba dimnim’ tibili saha shɛli gba paai.
5 Ka di daa niŋ ma alahiziba
n ni daa bi nya ninvuɣ’ so ŋun ni sɔŋ ma maa;
amaa ka n suhuyiɣisili maa daa ti ma kpiɔŋ
ka n di nasara n toli.
6N suhuyiɣisili maa puuni
ka n daa no m-bɔribɔri zuliya kam niriba,
ka bɛ ʒim yi n-do tiŋgban’ ni.”
Yawɛ niŋ Izraɛlnim’ nirilim
7N ni yɛli Yawɛ
yurilim maŋli la yɛla.
O ni tum tuun’ kar’ shɛŋa
ti ti la zuɣu,
n ni paɣ’ o.
O nambɔzɔbo min’ o yurilim maŋli la zuɣu,
o niŋ alibarika pam niŋ Izraɛlnim’ ni.
8Yawɛ yɛliya, “ N niriba m-bala,
bɛ nyɛla ninvuɣ’ shɛb’ bɛn ku yɔhim ma.”
Dinzuɣu ka o daa tiligi ba
9bɛ muɣisigu zaa ni.
Pa malaika ka o daa tim na,
amaa ŋun’ Yawɛ maŋmaŋa n-daa tiligi ba.
O nambɔzɔbo min’ o yurilim zuɣu ka o daa tiligi ba.
Ŋuna n-daa pun gbib’ ba piligu ni ha.
10Amaa ka bɛ daa ti yi o nyaaŋa,
ka chɛ ka o shia kasi suhu saɣim pam.
Dinzuɣu ka o daa leei bɛ dima,
ka ŋmaligi tuhi ba o toli.
11Di saha ka bɛ daa teei Yawɛ dabili Musa ʒiɛman’ la yɛla ka bɔhira, “Yawɛ ŋun daa tilig’ o niriba toondaannim’ teeku ni la lee be ya pumpɔŋɔ? Yawɛ ŋun daa zaŋ o shia kasi ti Musa la lee be ya?
12 Ŋuna n-daa zaŋ o yiko nuu din mali jilima n-gbaai Musa nudirigu chana,
ka daa chɛ ka kom
din do bɛ tooni
pirigi ni o zali yuli
din ku kpi ti omaŋa,
13ka o daa zaŋ ba siɣi kom din zilim pam ni du duli,
ka bɛ naba daa be
kaman yuri naba la ka bɛ bi sarigi.”
14Bɛ ni zaŋdi niɣi chani vinvamli ni shɛm la,
lala ka Yawɛ Shia daa ti o niriba vuhim.
Lala ka o daa wuh’ o niriba maa soli,
ka di ti o yuli jilima.
Nambɔzɔbo mini sɔŋsim bɔbu wunsuhigu
15A ni be alizanda ni a biɛhigu shee
din be kasi ka mali jilima ŋɔ, lihim’ na nya.
A baɣa ni daa yi be ti ni shɛm
ni a yiko la lee kpalimla ya?
A yurilim min’ a nambɔzɔbo la
lan kani zaŋ kana ti sani.
16Nyini n-nyɛ ti ba.
Ti yab’ Ibrahimma ʒi ti,
ka Yaakubu gba bi mi ti.
Amaa nyin’ Yawɛ n-nyɛ ti ba,
ka a yuli nyɛ ti Tiligira kurimbuni ha.
17Bɔ n-niŋ ka a chɛ ka ti birigi ka chɛ a soli?
Bee bɔ n-niŋ ka a chɛ ka ti niŋ tipawumli n-zo a sani?
Labimi ti sanna, ninvuɣ’ shɛb’ bɛn nyɛ a daba la
mini zuliya shɛb’ bɛn nyɛ a niriba la zuɣu.
18Ti daa nyɛla ninvuɣ’ shɛb’ bɛn be
a biɛhigu shee din be kasi la,
amaa ka ti dimnim’ daa kari ti nimaani,
ka wurim a jɛmbu shee din be kasi maa.
19A niŋ ti mi kaman a pala ŋun pun nyɛ ti naa la,
ka lan niŋ ti kaman ti pun pala a niriba la.",https://www.bible.com/bible/2264/ISA.63.DBWDB
AIZAIA 64,"1Ti bɔri ni a vii sagbana ka siɣina.
Ka zoya nya a,
ka dabiɛm gbaai li ka di sɔhigi.
2Di ni sɔhigi kaman buɣim ni chɛ
ka kom din tam di zuɣu kpeeri shɛm la.
Kamina ti wuh’ a yiko ni nyɛ shɛm a dimnim’ sani,
ka zuliya kam zaa ni sɔhig’ a tooni.
3Saha shɛli ha a daa kana ti tum tuun’ shɛŋa din mali dabiɛm pam,
ka ti bi tɛhi ni a ni niŋ lala,
ka zoya daa sɔhig’ a tooni.
4 Kurimbuni ha zaŋ na ni pumpɔŋɔ,
so nini na ʒi n-nya bee n-wum
ni Naawuni so beni pah’ a zuɣu,
ka nyɛ ŋun tumdi tuun’ kara tiri ninvuɣ’ shɛb’ bɛn guhir’ o.
5Ninvuɣ’ shɛb’ bɛn tumd’ a yubu ni suhupiɛlli,
ka dol’ a soli n-nyɛ a ni sɔŋdi shɛba.
Amaa ti ni kul tumdi alahichi zuɣu,
ka a suhu yiɣisi bahi ti zuɣu maa.
Amaa hal a suhu ni kul yiɣisi bahi ti zuɣu maa zaa yoli,
ti kul tumdila alahichi maa kurimbuni hal ni pɔŋɔ,
ka di simdi ni ti nya tiliginsim.
6Ti zaa nyɛla alahichinima,
ka ti wuntia tuma zaa ŋmanila binchɛr’ biɛri.
Ti daalahichi zuɣu chɛ ka
ti ŋmanila vari din kuui n-suui lu
ka pɔhim ʒe li bahi.
7So bi jɛmd’ a,
so mi bi bɔri sɔŋsim a sani.
Dama a lɛbila a nyaaŋa biri ti,
ka chɛ ti niŋ ti daalahichi maa ni.
8Amaa Yawɛ,
nyini n-nyɛ ti ba,
ti ŋmanila yaɣiri a sani,
ka a mi ŋmani yaɣimɛra.
Ti zaa nyɛla a ni zaŋ
a nuhi nam shɛba.
9Yawɛ, ti zaa nyɛla a niriba,
dinzuɣu, di chɛ ka a suhu yiɣisi hal ti yaɣi.
A mi di gbibi ti taali sahakam.
10A tinsi din be kasi la
mini Ziɔn leela dabari.
Ka Jɛrusalɛm leei
bɛ ni zo ka chɛ tin’ shɛli.
11Ti yaannim’ ni daa paɣir’ a
ti jɛmbu du’ kasi shɛli puuni la,
buɣim di li,
ka luɣ’ shɛŋa zaa din viɛli ka ti daa yuri li la wurim doya.
12Yawɛ, dimbɔŋɔ zaa nyaaŋa,
a ni lɛb’ a nyaaŋa biri ti,
ka chɛ ka ti di wahala shɛŋa
di ni bi simdi ni ti di?",https://www.bible.com/bible/2264/ISA.64.DBWDB
AIZAIA 65,"Naawuni darigi tipawumlinim’ tibili
1 N zaŋ mmaŋ’ wuhi ninvuɣ’ shɛb’ bɛn bi bɔhi n yɛla,
ka chɛ ka ninvuɣ’ shɛb’ bɛn bi bo ma nya ma.
N yɛli zuliya shɛb’ bɛn bi suhiri ma,
“Mani m-bɔŋɔ, mani m-bɔŋɔ.”
2 N kul malila shili n-guhiri sahakam
ni n deei n niriba bɛn niŋ tipawumli n-tumdi din bi tuhi,
ka doli bɛmaŋmaŋ’ suhuyubu soli maa.
3Bɛ kul tumdila vi tuma,
ka di kuri ma suli.
Bɛ maanila maligu buɣa ni,
ka tuɣindi tulaale buɣa maligu bimbini zuɣu.
4Bɛ chanila gbala ni yuŋ ti buɣiri kpiimba baɣiri,
ka ŋubiri kuruchunim’ nimdi;
ka piɛbiri buɣa maligu nimdi bim.
5Di saha ka yɛri bɛ taba,
“Ti nyɛla bɛn be kasi; miligimiya ka chɛ ti.”
M mini niriba bɛn be lala ku tooi kpe.
N suhuyiɣisili zaŋ chaŋ bɛ sani ŋmanila buɣim din bi kpiri dabisili puuni zaa.
6“Nyama, di pun sabimi ʒiɛya n sani,
m bi yɛn shini,
amaa n ni darigi bɛ tibili.
7N ni darigi bɛ tibili bɛ daalahichi
mini bɛ yaannim’ daalahichi zuɣu,
dama bɛ tuɣindi tulaale zim buɣa maligu zoya zuɣu,
ka tɔɣisiri yɛtɔɣ’ biɛri zaŋ chaŋ m polo.
N shiri ni darigi bɛ tibili pam bɛ tuumbiɛri maa zuɣu.
Man’ Yawɛ n-yɛli lala maa.”
8Man’ Yawɛ lan yɛli,
“So na ʒi n-zaŋ wain tiwal’ viɛla labi,
amaa o naɣ’ zaŋdi li mi dooi wain.
Dinzuɣu n gba ku bahi n niriba zaa yoli,
n ni tiligi bɛ puuni ninvuɣ’ shɛb’ bɛn jɛmdi ma.
9N ni chɛ ka Yaakubu zuliya
bɛn nyɛ Judanim’ la
mini bɛ yaansi su
n zoya ni tiŋgbana la.
N ninvuɣ’ gahinda bɛn jɛmdi ma
n-yɛn be nimaani.
10 N niriba bɛn jɛmdi ma maa ni zaŋdi bɛ piɛri
mini bɛ niɣi chani Sharɔn bɔpiɛligu ni
mini Akɔr Vinvamli ni ka bɛ ti ŋubiri mɔri.
11“Amaa yinim’ bɛn zaɣisi ma,
ka tam n zoli din be kasi la yɛla,
ka puhiri churi
ka jɛmdi zuɣusuŋ wuna la,
12n ni chɛ ka bɛ zaŋ takɔbi kun ya.
Yi ni ti teei dɔni ka bɛ kun ya.
Dama n daa boli ya ka yi zaɣisi,
ka tɔɣisi ya yɛtɔɣa ka yi zaɣisi wumbu;
amaa ka tumdila tuumbiɛri zaŋ chaŋ n sani,
ka dolila n ni je shɛli.
13Dinzuɣu man’ yi Duuma NAAWUNI yɛliya:
N niriba bɛn jɛmdi ma ni di n-tiɣi ka nyu,
amaa ka kum ni kɔnyuri mali yinima.
Bɛ ni mali suhupiɛlli,
amaa ka yinim’ di vi.
14Bɛ ni yiini yila ni suhupiɛlli,
amaa yinima ni kum ni suhusaɣiŋgu.
15N niriba ni wuhi ni yi yuli leela noli n-din ya,
ka man’ Yawɛ ŋun nyɛ yi Duuma ŋɔ ni chɛ ka yi kpi,
amaa n ni ti n niriba maa yuli din nyɛ zaɣ’ palli.
16Ka tiŋgbani ŋɔ ni so yi bɔri alibarika,
Naawuni ŋun ʒe yim ŋɔ n-ni niŋ alibarika maa niŋ o ni.
Ka ŋunkam mi yɛn po pɔri,
ŋun pom li dalim la Naawuni ŋun ʒe yim maa.
Dama n tam yɛl’ shɛŋa din pun gari la yɛla.
Di zaa yiɣiya ka firi.”
Zuɣusaa zaɣ’ palli mini dunia palli
17 Yawɛ yɛliya, “N yɛn namla zuɣusaa zaɣ’ palli
mini dunia palli,
ka so ku lan teei
binshɛŋa din pun gari la yɛla.
18Maliya suhupiɛlli sahakam
n ni nam shɛli zuɣu.
Suhupiɛlli ni be n ni nam Jɛrusalɛm shɛli maa ni,
ka di niriba mali suhupiɛlli.
19 N ni mali suhupiɛlli Jɛrusalɛm
mini n niriba zuɣu,
ka so ku lan kum bee n-fabili di ni.
20Biliɛɣu ku lan kpi nimaani
bee ka ninkurigu ti kpi ka o saha na bi paai;
dama nir’ yi ti niŋ yuun’ kɔbiga ka kpi,
bɛ ni yɛli ni o nyɛla bipolli,
ka so mi yi bi paai yuun’ kɔbiga ka kpi,
bɛ ni yɛli ni noli n-di o.
21Bɛ ni ti me bɛ yinsi n-kpe m-be di ni,
ka sa tihi ka di wali
ka bɛ di di wala maa.
22So ti ku me o yili ka shɛb’ deei li kpe m-beni,
ka so mi ti ku sa tihi
ka shɛb’ deei di wala di.
N niriba maa ni di
bɛ nuhi tuma daanfaani.
Tihi ni yɛn yuuri shɛm,
lala ka n niriba maa gba yɛn yuura.
23Bɛ ni di nasara bɛ tuma ni,
ka alɔbo ku di bɛ bihi.
N ni niŋ alibarika niŋ bɛ
mini bɛ bihi ni sahakam.
24Bɛ yi kuhi boli ma,
bɛ noli ti yɛn lu tiŋa,
n ni saɣi.
Bɛ yi suhiri ma,
bɛ noli ti yɛn lu tiŋa,
n ni deei bɛ suhigu.
25 Kunduna mini piɛbihi ni ti laɣindi dira,
ka gbuɣima ti ŋubiri mɔri kaman niɣi la,
ka tinvura bindirigu ni nyɛla taŋkpaɣu.
Bɛ ti ku lan dim so
bee n-ku so n zoli din be kasi maa luɣ’ shɛlikam zaa.
Man’ Yawɛ n-yɛli lala maa.”",https://www.bible.com/bible/2264/ISA.65.DBWDB
AIZAIA 66,"Yawɛ kari zuliya kam saria
1 Yawɛ yɛliya:
Alizanda nyɛla n nam ʒiishee,
ka dunia ŋɔ nyɛ n naba zaashee.
Ka yili bɔ ka yi yɛn me n-ti ma?
Ka bee luɣ’ dini n-lee yɛn nyɛ n vuhibu shee?
2Yawɛ yɛliya, Mani n-nam binshɛɣukam din beni ŋɔ.
N nini ni tiɣi ninvuɣ’ shɛb’ nyɛla bɛn siɣisiri bɛmaŋa ka niŋdi tuuba,
ka luri n yɛligu sizuura,
ka doli n yɛligu maa.
3Amaa niriba ŋɔ dolila bɛmaŋmaŋ’ suhuyubu soli
n-tumdi din chihira
ka mali suhupiɛlli di zuɣu.
Ka so yi ku naɣilaa mali sara,
di ŋmanila ninsala ka o ku;
ka so yi ku piɛɣu mali sara,
di ŋmanila baa ka o ku;
ka so yi zaŋ chi mali sara,
di ŋmanila kuruchu ʒim ka o zaŋ mali sara maa;
ka so mi yi tuɣili sara maligu tulaale zim,
di ŋmanila ninvuɣ’ so ŋun jɛmdi buɣili.
4Dinzuɣu n gba ni chɛ
ka alɔbo din nyɛ bɛ ni zɔri shɛl’ la lu bɛ zuɣu.
Dama n kuhi boli ba ka so bi saɣi,
ka tɔɣisi ba yɛtɔɣa ka so bi saɣi wum li,
amaa ka tumdila tuumbiɛri,
ka niŋdi din bi piɛli n suhu.
5Yinim’ bɛn doli Yawɛ yɛligu ŋɔ,
wummiya o ni yɛl’ shɛm.
Yi niriba bɛn jɛn ya ka zaɣisi ya
n zuɣu ka yɛra,
“Chɛliya ka Yawɛ wuh’ o yiko ni nyɛ shɛli
ka di niŋ ya suhupiɛlli ka ti nya.”
Amaa bɛna n-yɛn di vi.
6Wummiya vu’ shɛli din yɔri pampam tiŋ’ puuni ŋɔ,
ka wumya vuri din yiri Naawuni jɛmbu duu na ŋɔ!
Yawɛ n-darigir’ o dimnim’ tibili maa!
7 N tiŋ’ kasi maa ŋmanila paɣ’ so
ŋun dɔɣi ka bi wolisi.
8So na mi n-nya lahizibu yɛlli ŋɔ?
Tiŋgbɔŋ niriba ni tooi zani dahin yini yɛligi?
Bee zuliya ni tooi zani dahin yini yɛligi?
Ziɔn ku nahim ka di yuui,
ka o niriba yɛligi.
9Yawɛ ŋun nyɛ yi Naawuni ŋɔ yɛliya,
“Yi tɛhiya ni n tahila puli niŋbu na ka ku tahi di dɔɣibu na?
10Yinim’ bɛn zaa yuri Jɛrusalɛm,
maliya suhupiɛlli di zuɣu,
ka chɛ ka yi mini li laɣim mali suhupiɛlli.
Yinim’ bɛn zaa fabindi di zuɣu,
chɛliya ka yi mini li laɣim mali suhupiɛlli pam!
11Yi ni ti di di suhumaabo daazichi din galisi pam la daanfaani
kaman bia ni mɔɣiri o ma bihili shɛm la.”
12Dama Yawɛ yɛliya,
“N ni chɛ ka yi nyamma tɔŋ pam.
Zuliya shɛb’ azichi ni zo na
kaman mɔɣili kom la nti kpɛn ya;
ka yi be kaman bi’ so ŋun ma kpuɣ’ o ʒili o naba zuɣu,
n gbib’ o ni yurilim m-mɔɣisir’ o bihim la.
13N ni kpaŋsi yi suhuri
kaman paɣ’ ni kpaŋsir’ o bia suhu shɛm la.
Yi ni nya suhukpaŋsibo Jɛrusalɛm.
14Dimbɔŋɔ yi niŋ ka yi nya,
yi suhu ni paligi,
ka yi nya kpiɔŋ mini alaafee,
ka zoori kaman momaha la;
ka di chɛ ka yi baŋ ni man’ Yawɛ nyɛla ŋun sɔŋdi ninvuɣ’ shɛb’ bɛn deeri n noli;
ka chɛ ka n suhu yiɣisiri bahiri n dimnim’ zuɣu.”
15Nyama, Yawɛ ni gbib’ buɣim kana.
O chɛchɛbunsi yuri zɔbu yɛn ŋmanila pɔhimʒiɛpiliŋga,
ka o zaŋ li kana ti darig’ o suhu ni yiɣisi bahi ninvuɣ’ shɛb’ zuɣu tibili.
16Yawɛ yɛn zaŋla buɣim min’ o takɔbi
n-darigi dunia ŋɔ niriba bɛn zaa mali taali tibili.
O ni ti chɛ ka niriba pam kpi.
17Yawɛ yɛliya ni ninvuɣ’ shɛb’ bɛn mali bɛmaŋa n-doli tab’ chani buɣa maligu shee mini bɛn ŋubiri kuruchunim’ ni jɛŋgbarisi, ka diri bindiri yoya la bahigu saha miriya.
18M mi bɛ tɛha mini bɛ tuma. N kanimina ni n ti laɣim zuliya kam mini tinzun’ yɛtɔɣa balibu kam nim’ zaa ka bɛ kana ti nya n jilima, 19ka baŋ ni mani n-nyɛ ŋun darigiri bɛ tibili. Amaa n ni tiligi bɛ shɛba n-zaŋ ba tim zuliya shɛb’ mini tiŋgban’ shɛŋa din be katiŋ’ ha ka na bi wum n yɛla bee n-nya n yiko tuma la nim’ sani. Tinsi maa n-nyɛ: Speen mini Libia ni Lidia din niriba nyɛ peentɔri biinsi la ni Tubal ni Giriis, ka bɛ ti wuhi di niriba n yiko ni nyɛ shɛm, 20ka ʒi yi mabihi bɛn be bɛ san’ la kaman pini la na nti ti ma. Bɛ ni zaŋ ba balisi yuri mini buntaansi ni laakumnima ni chɛchɛbunsi ni tɔrokɔnim’ ni n-tahi Jɛrusalɛm na n zoli din be kasi la zuɣu kaman Izraɛlnim’ ni zaŋdi chi n-niŋdi adiini soli ŋman’ shɛŋa din be kasi ni n-tahiri Yawɛ jɛmbu duu na shɛm la. 21N ni zaŋ bɛ ni shɛb’ leei maligumaaniba ni Lɛvinima. Man’ Yawɛ n-yɛli lala maa.
22 Yawɛ lan yɛli,
“N ni yɛn nam zuɣusaa zaɣ’ palli shɛli
mini dunia palli shɛl’ la ni yɛn yuui shɛm,
lala ka yi zuliya ni yi yuli yɛn yuui.”
23Yawɛ lan yɛli yaha,
“Goli palli kam chuɣu dali
mini Vuhim Dabisili dali kam
di simdi ni zuliya kam zaa kana ti jɛm ma.
24 Bɛ yi ti yi, bɛ ni nya ninvuɣ’ shɛb’ bɛn zaɣisi ma ka bɛ kpi n-doya, ka zunzuya bɛn yɛn di ba bi kpira; ka buɣim din yɛn di ba gba bi kpira. Ka bɛ dooshee maa ni mali dabiɛm pam sokam zaa sani.”",https://www.bible.com/bible/2264/ISA.66.DBWDB
JƐRIMIA PILIGU,"PILIGU
Anabi Jɛrimia daa bela yuun’ kɔbisiyopɔin naabu saha zaŋ labi yuun’ kɔbisiyɔbu piligu ni saha shɛli din daa daŋ Masia tooni. O ni daa tum o tuma saha gbaliŋ maa zaa puuni, o daa kpahi Naawuni niriba zuɣu ni zaŋ chaŋ mbusim yɛli shɛŋa din yɛn paai bɛ zuliya maa bɛ buɣijɛmbo mini bɛ daalahichi zuɣu. O daa beni hal ka o nini ti nya o ni daa tɔɣisi anabitali yɛtɔɣ’ shɛŋa maa palibu Babilɔn Naa Nɛbukadnɛza ni daa tuhi ba n-daai Jɛrusalɛm luhi, ka saɣim tiŋ’ maa mini Naawuni jɛmbu duu, ka gbahi Juda naa min’ o niriba pam kuli Babilɔn ti leei daba la. O daa lan tɔɣisi anabitali yɛtɔɣa wuhi niriba maa ni ti yɛn yi dabitim maa ni labi yɛla mini bɛ zuliya maa ni ti yɛn labi neei shɛm yɛla.
Jɛrimia litaafi ŋɔ ni tooi pirigi kaman di ni wuhi shɛm ŋɔ: 1) Jɛrimia bolibu. 2) Naawuni ni daa chɛ ka bɛ zaŋ yɛtɔɣ’ shɛŋa tɔɣisi Judanim’ mini bɛ nanima Jɔsia mini Jɛhoyakim ni Jɛhoyachin ni Zɛdɛkia nam dibu ʒiɛmana ni la. 3) Gban shɛŋa Baruk ŋun daa nyɛ Jɛrimia gbaŋŋmara ni daa sabi la puuni yɛtɔɣa mini anabitali yɛtɔɣa balibu kam ni yɛlikpan’ shɛŋa din daa niŋ Jɛrimia ni daa be o nyɛvil’ ni saha shɛli. 4) Naawuni ni daa yɛli yɛtɔɣ’ shɛŋa zaŋ chaŋ tinzun’ tinsi balibu kam nim’ polo yɛla. 5) Kurimbuni ha yɛla din pahi n-wuhiri Jɛrusalɛm lubu mini bɛ ni daa gbahi ba kuli Babilɔn la yɛla.
Jɛrimia daa nyɛla tɛhi’ zilimalana ŋun yur’ o niriba pam, ka di daa to pam o sani ni o yɛli ba tibidarigibo yɛla. Naawuni kundi puuni luɣ’ shɛŋa pam ni, o yɛl’ o ni di wahala binshɛŋa ni ni suhusaɣiŋgu pam Naawuni ni daa piig’ o leeg’ anab’ la zuɣu. Yawɛ yɛligu daa bemi kaman buɣim la o suhu ni, ka o ku tooi zaŋ li shini.
Yɛtɔɣ’ kpan’ shɛŋa din be litaafi ŋɔ ni wuhirila binshɛli din be Jɛrimia maŋmaŋ’ wahala dibu saha la tooni zaŋ ti paai alikauli palli la dali din nyɛ Naawuni niriba ni ti yɛn mali shɛli ka ku bɔri karimba ŋun ni teeri ba la, dama di ti yɛn sabi niŋla bɛ suhuri ni (31.31-34)
Din be litaafi ŋɔ puuni
Jɛrimia bolibu 1.1-19
Anabitali yɛtɔɣ’ shɛŋa o ni daa tɔɣisi Jɔsia mini Jɛhoyakim ni Jɛhoyachin ni Zɛdɛkia nam dibu ʒiɛmana ni 2.1—25.38
Yɛl’ shɛŋa din daa niŋ Jɛrimia ni daa be o nyɛvil’ ni saha shɛli 26.1—45.5
O ni daa tɔɣisi anabitali yɛtɔɣa jɛndi zuliya shɛba 46.1—51.64
Jɛrusalɛm lubu 52.1-34",https://www.bible.com/bible/2264/JER.INTRO1.DBWDB
JƐRIMIA 1,"1Hilikia ŋun daa nyɛ Bɛnjamin tiŋgban’ ni tin’ shɛli din yuli booni Anatɔt la maligumaaniba ni yino la bia Jɛrimia yɛtɔɣa m-bɔŋɔ. 2 Ŋuna ka Yawɛ daa tɔɣisi yɛtɔɣa Juda naa Amɔn bia Jɔsia nam dibu yuun’ pinaata saha la. 3 Yawɛ daa lan tɔɣis’ o yɛtɔɣa Jɔsia bia Jɛhoyakim ni daa di Juda nam saha shɛli la. O daa kul tɔɣisir’ o la yɛtɔɣa hal ni Jɔsia bia Zɛdɛkia Juda nam dibu yuun’ piniyini naabu saha hal ka bɛ daa ti gbahi Jɛrusalɛmnim’ chaŋ ti leei daba gol’ so ŋun pahir’ anu la ni.
Jɛrimia boligu
4Yawɛ daa yɛli ma,
5“N daa pun mi a mi pɔi ka naanyi ti nam a a ma puli ni.
N daa pun piig’ a mi zali pɔi ka bɛ ti naanyi dɔɣ’ a;
ka n zaŋ a leei zuliya kam anabi.”
6Di saha ka n daa garigi yɛli, “Yaa n Duuma Yawɛ, yɛlimaŋli, m bi mi n ni yɛn tɔɣisi yɛtɔɣa shɛm, dama n na nyɛla bia.”
7Amaa ka Yawɛ daa yɛli ma,
“Di yɛra, ‘N na nyɛla bia,’
dama a ni chaŋ n ni tim’ a ni a chaŋ ninvuɣ’ shɛb’ zaa sani
nti yɛli ba n ni zal’ a ni a yɛlim’ ba shɛlikam.
8Di zɔri ba dabiɛm,
dama n ni be a sani din ni fa a bahi.”
Yawɛ n-yɛli lala maa.
9Di saha ka Yawɛ daa teeg’ o nuu shihi n noli ka yɛli ma,
“Pumpɔŋɔ n zaŋ n yɛtɔɣa niŋ a noli ni.
10Nyama, zuŋɔ dabisili ŋɔ
n zaŋ a leei zuliya pam
mini nanim’ zuɣulana,
ni a vuɣi, ka daai luhi,
ni a wurim ka ŋme m-paai,
ni a me ka sa.”
Ʒiinim’ ayi nyabu
11Yawɛ daa bɔhi ma, “Jɛrimia, bɔ ka a lee nya?”
Ka n yɛli, “N nyala alimɔnd tiwulli.” 12Di saha ka Yawɛ yɛli ma, “A nyaya viɛnyɛliŋga, dama n lihirimi ni n nya ka n yɛligu niŋ pali.”
13Di nyaaŋa ka Yawɛ daa lan bɔhi ma pahi buyi, “Bɔ ka a lee nya?”
Ka n garigi yɛli, “N nyala duɣu ni bini ni kpeera, ka gbiligi yi nuzaa polo na.”
14Di saha ka Yawɛ daa yɛli ma, “Alɔbo ni yi nuzaa polo na ti lu tiŋgbani maa ni niriba zaa zuɣu.” 15Yawɛ daa lan yɛli, “Pumpɔŋɔ n yɛn bolila zuliya shɛb’ bɛn be nuzaa polo ŋɔ nanima, ka bɛ zaa kana ti kpa bɛ nam ʒiishɛhi Jɛrusalɛm dunɔdaya gbini. Bɛ ni ti teei gili di goondahi din gil’ li la mini Juda fɔntinsi zaa. 16Ka n ni ti kari ba saria bɛ ni zaɣisi ma bɛ ninvuɣ’ biɛtali kam puuni la zuɣu. Bɛ mali maligu ti buɣa, ka jɛm bɛmaŋmaŋ’ ni zaŋ bɛ nuhi mali binshɛŋa. 17Amaa nyini malimi shili n-yiɣisi zani yɛli ba n ni zal’ a ni a yɛli ba shɛlikam zaa. Di zɔri ba dabiɛm, di yi pa lala n ni chɛ ka dabiɛm gbaag’ a pam bɛ sani. 18Zuŋɔ dabisili ŋɔ man’ zaŋ a leela bɛ ni me gooni gili tin’ shɛli, ka zaŋ a leei kurugu daantaliga mini daanya gooni n-jɛndi tiŋgbɔŋ maa nim’ zaa; ka lan zaŋ a jɛndi Juda nanim’ mini di kpamba ni di maligumaaniba ni tiŋgbɔŋ maa ni niriba zaa. 19Bɛ ni ti lo tɔbu tuh’ a, amaa bɛ ti ku tooi nyaŋ a. Dama m be a sani ni n fa a bahi.” Yawɛ n-yɛli lala maa.",https://www.bible.com/bible/2264/JER.1.DBWDB
JƐRIMIA 2,"Naawuni baɣa be Izraɛlnim’ ni
1Yawɛ daa yɛli ma, 2“Cham’ ti yɛli Jɛrusalɛmnim’ zaa, Yawɛ ni yɛli shɛm m-bɔŋɔ:
N teei yi ni daa nyɛ bipola ka ʒe yim shɛm la yɛla.
Yi yurilim daa ŋmanila amiliya yurilim,
yi daa doli ma la tiŋgban’ nɛl’ ni,
din nyɛ tiŋgban’ shɛli ni so ni na ʒi m-biri binshɛli.
3Izraɛl daa kul bela kasi Yawɛ sani.
Ŋuna n-daa nyɛ o tiwala din daŋ moobu.
Bɛnkam daa di li daa kpe taali ni,
ka alɔbo daa lu bɛ zuɣu.”
Yawɛ n-yɛli lala maa.
Izraɛl Yaannim’ daalahichi
4Yinim’ Yaakubu zuliya bɛn nyɛ Izraɛlnim’ ŋɔ zaa, wummiya Yawɛ ni yɛli shɛm. 5Yawɛ yɛliya,
“Galimi dini ka yi yaannim’ daa lee nya n sani,
ka zo n-chaŋ katiŋ’
ti jɛmdi binyoya ka chɛ ma, ka bɛ gba maŋmaŋ’ daa leei ninvuɣ’ yoya la?
6Bɛ daa na ʒi m-bɔhi,
Yawɛ ŋun daa yihi ti Ijipti tiŋgbɔŋ ni na la lee be ya?
Ŋuna n-daa zaŋ ti doli tiŋgban’ nɛli ni,
tiŋgban’ shɛli din nyɛ bihigu mini bɔɣa ni,
ka zaŋ ti doli sanzali tiŋgbani
mini zibisim titali ni,
n-zaŋ ti doli daadam ni na ʒi n-gari tiŋgban’ shɛli ni,
luɣ’ shɛli so ni na ʒi m-be.”
7N zaŋ ya tahi tiŋgban’ shɛli
din mali bindira pam ni
ni yi ti di di tiwala mini di bin’ viɛla.
Amaa ka yi ni kpe di ni yi saɣimla n tiŋgbani maa,
ka zaŋ m pini maa leei zaɣ’ biɛɣu.
8Maligumaaniba daa ʒi m-bɔhi,
“Yawɛ lee be ya?”
Zaligubaŋdiba daa bi mi ma,
ka nanim’ tum din bi tuhi n-jɛndi ma.
Ka anabinim’ daa mali Baal yuli tɔɣisiri yɛtɔɣa,
ka doli binshɛŋa din ka ba nyɔri.
Yawɛ zaŋ o niriba taali
9“Dinzuɣu n lan zaŋ ya taali yaha,
ka zaŋ yi yaansi gba taali.”
Yawɛ n-yɛli lala maa.
10Chamiya Saipurus teeku noli ti nya,
ka timiya Kɛdar ka bɛ ti lihi viɛnyɛliŋga n-nya lala na mi n-niŋ.
11Zuliya shɛli na mi n-taɣi bɛ wuna,
hal bɛ ni kul pa Naawuni maa zaa?
Amaa n niriba bɛn’ zaŋla binshɛli
din ka nyɔri taɣi bɛ jilima.
12Zuɣusaa, chɛ ka dimbɔŋɔ yɛla mal’ a dabiɛm;
sɔhigima, kul di chɛ ka binshɛli be a ni.
Yawɛ n-yɛli lala maa.
13Dama n niriba maa tumla tuumbiɛri buyi zuɣu.
Bɛ zaɣisi mani ŋun nyɛ nyɛvili kɔbilinini ŋɔ,
ka gbi bɛmaŋmaŋ’ kɔbilisi,
kɔbil’ kaba din ku tooi deei kom.
Izraɛlnim’ ni bi ʒe yim ka binshɛŋa niŋdi ba
14Izraɛlnim’ nyɛla daba?
Bɛ nyɛla bɛ ni dɔɣi shɛb’ niŋ dabitim ni?
Ka bɔ n-lee chɛ ka niriba fari ba?
15Gbuɣima ŋum bahi bɛ zuɣu.
Bɛ ŋumiya pam.
Bɛ chɛ ka bɛ tiŋgbani bahi yoli,
ka saɣim bɛ fɔntinsi,
ka so lan ka di ni.
16Din pahi nyɛla Mɛmfisinim’
mini Tapanhɛsinim’ ŋme
ŋ-ŋma yi zuɣuŋmana.
17Pa yinim’ m-bo yɛla ŋɔ ti yimaŋa
yi ni zaɣisi Yawɛ ŋun nyɛ yi Naawuni
ŋun mali ya chana la zuɣu?
18Yi ni daa chaŋ Ijipti la,
nyo’ bɔ ka yi daa lee nya?
Nail Mɔɣili la ni kom ka yi daa chaŋ ni yi ti nyu?
Bee yi ni daa chaŋ Asiria la,
bɔ ka yi daa lee nya?
Yufretiiz Mɔɣili la ni kom
ka yi daa chaŋ ni yi ti nyu?
19Yimaŋmaŋ’ tuumbiɛri n-yɛn darigi yi tibili.
Ka yi ni zaŋ yi daadiini bahi la mi wuhi ni yi simdi lala.
Nyamiya ka baŋ ni yi yi zaŋ
Yawɛ ŋun nyɛ yi Naawuni ŋɔ bahi,
di nyɛla zaɣ’ biɛɣu ni din ni tahi suhugarigu na.
Yi bi lan zɔri ma.
Mani yi Duuma Yawɛ ŋun nyɛ Tɔbbihi Naa ŋɔ n-yɛli lala maa.”
Izraɛlnim’ zaɣisiya ni bɛ ku jɛm Yawɛ
20Yi pun zaɣisi ma,
ka chɛ ma jɛmbu ka di waɣa, ka yɛra,
“Ti ku jɛm a.”
Yi daa jɛm buɣa daboli kam din du zuɣu
mini ti’ mahali kam gbini.
21Amaa n daa kul pii ya mi
kaman wain ti’ viɛlli bira la n-zaŋna ti sa,
ka bɔzuɣu ka yi taɣi
n-lee mɔɣu ni wain tia?
22Hal yi ni kul zaŋ bɔchaa
mini chibo pam paɣi yimaŋ’ maa zaa yoli,
man’ sani yi taali maa na kul beni.
Yawɛ ŋun nyɛ yi Duuma ŋɔ
n-yɛli lala maa.
23Wula ka yi ni tooi yɛli,
“Ti bi saɣim timaŋa,
ti na ʒi n-jɛm Baalinima?”
Lihimiya yi biɛhigu ni daa nyɛ shɛm vinvamli ni,
nyamiya yi ni daa tum shɛm.
Yi daa ŋmanila laakum nyaŋ
ŋun bɔri dubu ka faai zɔra ginda.
24Yi ŋmanila mɔɣu ni buŋa
ŋun be tiŋgban’ nɛli ni.
O yi ti kpabigi,
o ʒiɛmi taɣiri ʒiɛɣu,
ka ŋuni n-lee ni tooi yih’ o kɔre maa ni?
Bɛnkam bɔr’ o bi lan yɛn nahim bɛmaŋa,
o bɔbu goli yi zani,
bɛ ni nya o.
25Miriya ka yi chaŋ hal ka yi naba ti fuɣi bee n-chɛ ka kɔnyuri kuui yi lɔna. Amaa ka yi yɛli, “Di ka buchi, ti bɔrila saamba, saamba ka ti kul ni jɛmda.”
Izraɛlnim’ simdi tibidarigibo
26Bɛ ni yi gbaai tayiɣa ka o di vi shɛm,
lala ka Izraɛlnim’ gba yɛn di vi;
bɛ mini bɛ nanima ni bɛ kpamba
ni bɛ maligumaaniba ni bɛ daanabinim’
27bɛn yɛli tia, “Nyini n-nyɛ ti ba,”
ka yɛli kuɣili, “Nyini n-nyɛ ŋun dɔɣi ti.”
Dama bɛ lɛbila bɛ nyaansi biri ma,
ka ŋmaligi bɛ nini ka chɛ ma.
Amaa muɣisigu yi ti paai ba,
bɛ booni ma mi,
“Kamina ti tiligi ti.”
28Ka yimaŋmaŋ’ ni mali wun’ shɛŋa la be ya?
Bɛ yi ni tooi tiligi ya,
yin’ chɛliya ka bɛ kana ti tiligi ya yi muɣisigu saha,
dama yinim’ Judanima,
yi fɔntinsi ni kul galisi shɛm,
lala ka yi wuna gba galisi.
29Bɔ n-niŋ ka yi yɛri ŋumaŋuma jɛndiri ma?
Yi zaa taala duŋ zaɣisi ma.
Yawɛ n-yɛli lala maa.
30N daa kul darigila yi niriba ŋɔ tibili yoli;
bɛ daa bi deei saɣisigu.
Yimaŋmaŋ’ takɔbiri ka yi daa zaŋ ku yi daanabinima kaman gbuɣinli ŋun kuri niriba.
31Mbaye, ʒiɛmani ŋɔ nima,
wummiya Yawɛ ni yɛli shɛm!
N na mi m-be kaman tiŋgban’ nɛl’ la Izraɛlnim’ sani?
Bee n na mi m-be kaman zibisim titali
ni be tiŋgban’ shɛli ni shɛm la?
Ka wula ka yi yɛra,
“Ti sula timaŋa,
ti ku lan lab’ a sanna?”
32Paɣisarili ni tooi tam o salima yɛri yɛla?
Bee amiliya ni tooi tam o daamiliya binyɛra yɛla?
Amaa n niriba ŋɔ bɛn’ ni tam n yɛla
dabisi’ shɛŋa ka kalinli.
33Yi ni chani bɔri mamanim’ maa, yi niŋ viɛnyɛliŋga! Lala zuɣu chɛ ka yi wuhi paɣ’ yoya yi soya.
34Ka din pahi nyɛla
yi situra varimla
nandaamba bɛn ka taali ʒim,
hal yi ni daa kul bi gbahi ba
ka bɛ tumdi tuumbiɛri maa zaa yoli.
Amaa dimbɔŋɔnim’ zaa puuni,
35ka yi yɛli, “Ti ka taali.
O suhu bi lan yiɣisi bahi ti zuɣu.”
Pumpɔŋɔ n yɛn kari ya la saria,
dama yi yɛliya,
“Ti bi tum alahichi.”
36Yi zaŋ yimaŋ’ niŋ alaha n-chani ginda,
ka taɣiri jɛmbu soya.
Ijiptinim’ ni ti dihi ya vi
kaman Asirianim’ ni daa dihi ya vi shɛm la.
37Yi ni ti yi nimaani gba
n-kahi yi nuhi pa yi zuɣuri ni zɔna.
Dama man’ Yawɛ zaɣisi yi ni niŋ ninvuɣ’ shɛb’ naani maa,
ka yi ku tɔŋ bɛ sani.",https://www.bible.com/bible/2264/JER.2.DBWDB
JƐRIMIA 3,"Izraɛlnim’ bɛn bi ʒe yim
1Doo yi yih’ o paɣa,
ka paɣ’ maa yi o yiŋa
n-chaŋ ti kuli do’ so,
o ni tooi lan biɛhi o paɣ’ maa naba?
Di tiŋgbani maa ku saɣim pam?
Yi tum zina yi mamanim’ pam sani,
ka lan yɛn labi n sanna?
Yawɛ n-yɛli lala maa.
2Lihimiya daboya zuɣusaa nya,
luɣ’ dini ka yi mini so lee bi dɔni?
Yi daa ʒila soya naŋgban’ kpansi
n-guhiri yi mamanima
kaman Laribu m-be tiŋgban’ nɛli ni la.
Yi zaŋ zina niŋbu mini yi ninvuɣ’ biɛtali
n-ta tiŋgbani maa daɣiri.
3Dinzuɣu ka sanzali zani,
ka siɣili saa bi lan mira.
Amaa ka yi nini kul moola zina niŋbu zuɣu,
ka vi bi mali ya.
4Pa pumpɔŋɔ ka yi boli ma,
“Ti ba, a nyɛla ŋun daa yuri ti ti bilim ni.
5A ni saɣi je suli niŋ ti sahakam?
A ni yiɣis’ a suhu bahi ti zuɣu sahakam?”
Yi ni yɛli shɛm m-bala,
amaa yi tum tuumbiɛ’ shɛlikam yin’ ni tooi tum.
Di simdi ka Judanim’ mini Izraɛlnim’ niŋ tuuba
6 Naa Jɔsia ʒiɛman’ ni ka Yawɛ daa yɛli ma, “A nya Izraɛlnim’ bɛn ka ba maa ni daa niŋ shɛm, bɛ ni daa chaŋ daboli kam din du zuɣu mini ti’ mahali kam gbini ti niŋ zina shɛm bebɔ? 7N daa tɛhiya ni bɛ ni daa niŋ dimbɔŋɔnim’ maa zaa nyaaŋa bɛ ni labi n sanna, amaa ka bɛ daa bi labina, ka bɛ mabihi Judanim’ bɛn nyɛ ʒirinim’ maa daa nya li. 8Bɛ daa nya n ni zaɣisi Izraɛlnim’ ka kari ba bahi bɛ ni daa bi ʒe ma yim ka niŋ zina shɛŋa zaa la zuɣu, amaa ka dabiɛm daa bi gbahi bɛ mabihi Judanim’ bɛn nyɛ ʒirinim’ maa. Amaa ka bɛn’ gba daa chaŋ ti niŋ zina. 9Dama bɛ zina niŋbu maa daa bi muɣisi ba. Bɛ daa saɣim tiŋgbani maa, ka niŋ zina kuɣili kam mini tia kam gbini. 10Amaa dimbɔŋɔnim’ maa zaa yoli, bɛ mabihi Judanim’ bɛn nyɛ bɛ ʒiri mabihi maa daa bi labi n sanna ni bɛ suhuri zaa, amaa ka naɣ’ ŋmarila ʒiri.” Yawɛ n-yɛli lala maa.
11Di saha ka Yawɛ daa yɛli ma, Izraɛlnim’ bɛn bi ʒe ma yim maa wuhiya ni bɛ taali bi paai Judanim’ bɛn nyɛ ʒirinim’ maa taali. 12Cham’ nuzaa polo ti moli yɛligu ŋɔ n-yɛli,
“Izraɛlnim’ bɛn bi ʒe yim ŋɔ,
labimiyana.
N ku lan yiɣisi n suhu bahi yi zuɣu,
dama n nyɛla nambɔzɔra.
N ku je suli niŋ ya sahakam.”
Yawɛ n-yɛli lala maa.
13“ Kul’ zanimiyala yim saɣi ni yi tum taali,
ni yi daa taai duŋ zaɣisi man’ Yawɛ ŋun nyɛ yi Naawuni ŋɔ,
ka zaŋ yi yurilim yaɣiri saamba sani ti’ mahili kam gbini
ka bi deei n noli.”
Yawɛ n-yɛli lala maa.
14Yawɛ yɛliya, “Yinim’ bi’ shɛb’ bɛn bi ʒe yim ŋɔ, labimiyana,
dama mani n-sun ya.
N ni yihi yi ninvuɣ’ yinoyino yi fɔntinsi ni na,
ka yihi yi niriba ayiyi yi daŋ kam ni na
n-zaŋ ya ka Ziɔn na.
15N ni pii mmaŋmaŋ’ nini ni tiɣi zuɣulaan’ shɛb’ tin ya, ka bɛ zaŋ yɛm mini baŋsim sun ya.” 16Yawɛ yɛliya, “Yi yi ti nabi n-yɛligi pali tiŋgbɔŋ maa, di saha bɛ ti ku lan yɛra, ‘Yawɛ Daalikauli Adaka.’ Di yɛla ti ku lan be bɛ tɛha ni bee ka bɛ ti teei di yɛla. Bɛ ti ku lan zaŋ di yɛla muɣisi bɛmaŋa bee nti lan mali shɛli yaha. 17Di saha bɛ ni ti booni Jɛrusalɛm la Yawɛ nam ʒiishee, ka zuliya’ kam zaa ti laɣim ka Yawɛ tooni na Jɛrusalɛm maa, ka bɛ ti ku lan niŋ tipawumli n-doli bɛ maŋmaŋ’ suhuyubu din nyɛ zaɣ’ biɛɣu la. 18Di dabisa maa ni, Judanim’ ni ti chaŋ ti pahi Izraɛlnim’ zuɣu ka bɛ laɣim taba n-yi nuzaa polo tiŋgban’ ni n-ka n ni daa zaŋ tiŋgban’ shɛli ti yi yaannim’ ni bɛ su li la ni na.”
Naawuni niriba jɛm buɣa
19N daa tɛhila
n ni yɛn zaŋ ya kpɛhi m bihi ni shɛm,
ka tin ya tiŋgban’ viɛlli.
Tiŋgban’ shɛli din viɛli gari dunia tiŋgbana zaa.
Ka n daa tɛhi ni yi ni boli ma yi ba
ka ku zo ka chɛ ma dolibu.
20Amaa kaman paɣ’ so ŋun bi ʒe o yidan’ yim ni zo ka chɛ o shɛm,
lala ka yinim’ lzraɛlnim’ gba bi ʒe ma yim.
Yawɛ n-yɛli lala maa.
21Ti wum vuri zoya zuɣu.
Di nyɛla Izraɛlnim’ fabila kuhigu
bɛ ni tum tuumbiɛ’ shɛŋa zuɣu.
Bɛ tamla Yawɛ ŋun nyɛ bɛ Naawuni ŋɔ yɛla.
22Yinim’ bɛn bi ʒe yim ŋɔ, labimiyana.
N ni yihi ya yi bi ʒiɛyimtali maa ni.
Ti ka a sanna,
dama nyini n-nyɛ Yawɛ ŋun nyɛ ti Naawuni.
23Yɛlimaŋli, daboya mini zoya zuɣu
buɣa jɛmbu nyɛla yɔhiŋ.
Yɛlimaŋli, Izraɛlnim’ tiliginsim’ bela
Yawɛ ŋun nyɛ ti Naawuni ŋɔ sani.
24Amaa vi tuma maa nyɛla din di ti yaannim’ ni daa tum tuma bo binshɛlikam zaa zali ti ti bilim ni hal ni zuŋɔ la, dina n-nyɛ bɛ biŋkɔbbaligu mini bɛ niɣi ni bɛ bidibisi ni bɛ bipuɣinsi. 25Chɛliya ka ti dɔni ti vi zuɣu, ka zaŋ ti filiŋ pili timaŋa. Dama ti mini ti yaannim’ tum alahichi Yawɛ ŋun nyɛ ti Naawuni ŋɔ sani ti bilim ni hal ni zuŋɔ, ka bi saɣi doli Yawɛ ŋun nyɛ ti Naawuni maa noli.",https://www.bible.com/bible/2264/JER.3.DBWDB
JƐRIMIA 4,"Niŋmiya tuuba
1Yawɛ yɛliya, “Izraɛlnima,
yi yi ni labi n sanna,
yi yi chɛ din chihira n sani maa tumbu,
ka chɛnya ʒiɛhi gili,
2yi yi ni po Yawɛ ŋun be ŋɔ ni yi ni gbibi yɛlimaŋli,
ka doli zaligu ni wuntitali,
dindina o ni niŋ alibarika niŋ zuliya shɛb’ ni yi zuɣu,
ka bɛ ti mal’ o nyuri bara.”
3 Dama Yawɛ ni yɛli Judanim’ mini Jɛrusalɛmnim’ shɛm m-bɔŋɔ:
“Jarimiya yi kɔbiti din bi jari ŋɔ,
ka miriya ka yi biriti yi bimbira niŋdi gɔhi ni.
4Malimiya yimaŋ’ ti Yawɛ.
Yinim’ Judanim’ mini Jɛrusalɛmnima,
gunimiya yi suhuri ni,
di yi pa lala n suhu ni yiɣisi bahi yi zuɣu
kaman buɣim la n-diri ka so ku tooi kpihi li,
yi ni tum tuumbiɛ’ shɛŋa maa zuɣu.”
Bɛ yɛliya ni bɛ ni liri Judanima
5Molimi molo Juda mini Jɛrusalɛm yɛli:
Piɛbimi kikaa gili tiŋgbani maa ni,
ka tahiri pampam yɛra,
“Laɣimmiya taba ka ti chaŋ ti kpe
bɛ ni me goma gili fɔntin’ shɛŋa ni.”
6Tirimiya wuhi soli din kuni Ziɔn.
Zomiya yomyom tiligi,
ka di niŋya zinchili,
dama n yɛn chɛmi ka zaɣ’ biɛɣu yi nuzaa polo na.
Ka di ni ti di niriba pam.
7Di ni ti ŋmanila gbuɣinli n-yiɣisi o sɔɣisili shee yina;
ŋun yɛn ku zuliya pam yi palo.
O yi o biɛhigu shee na
ni o bahi yi tiŋgbani yoli.
Yi fɔntinsi ni wurim,
ka so ku lan be di ni.
8Dimbɔŋɔ zuɣu somiya buri,
ka kum ka fabili,
“Yawɛ suhuyiɣisili titali maa na bi miligi ka chɛ ti.”
9Yawɛ yɛliya, “Dindali maa, naa mini kpambaliba ti ku lan mali suhukpeeni. Dabiɛm ni ti gbahi maligumaaniba, ka di niŋ anabinim’ alahiziba.” 10Di saha ka n daa yɛli, “Mbaye, Yawɛ ŋun nyɛ ti Duuma ŋɔ, a daa yɔhim Jɛrusalɛmnim’ pam n-yɛli, ‘Shɛli ti ku niŋ ya,’ amaa ka takɔbi ti be bɛ kukoya ni.”
11Di saha bɛ ni ti yɛli Jɛrusalɛmnima, “Pɔhim tulli ni ti yi n sani daboya zuɣusaa n-ʒe n-yi tiŋgban’ nɛli ni na nti ʒe n-kpa n niriba bɛn yɛla mali nambɔɣu ŋɔ polo, di pala pɔhim shɛli din ni yɛli binyara bee din ni pɔbisi binyara saɣiri chaŋ. 12Di ni ti nyɛla pɔhim shɛli din mali kpiɔŋ gari lala. Mani n-kari ba saria pumpɔŋɔ maa.”
Bɛ varisi Judanima ni bɛ teei gili ba
13Nyama, o kanimina kaman sagbana la,
o chɛchɛbunsi ŋmanila pɔhimʒiɛpiliŋga,
ka o yuri zɔri yomyom gari tɔrili.
Mbusim be ti zuɣu,
dama ti bahi yoli.
14Jɛrusalɛmnima, yihimiya ninvuɣ’ biɛtali yi suhuri ni ka tiligi.
Nia biɛri maa kul yɛn bela yi ni sahakam?
15Dama molo yi Dan tiŋgbani polo na
n-yɛra ni alɔbo yi Ifriim tiŋgbani zoli polo na.
16Yɛlim’ niriba, “Bɛna m-bɔŋɔ!”
Molimi molo jɛndi Jɛrusalɛmnim’ yɛli,
“ Bɛn yɛn teei gili ya yi tiŋgban’ shɛli ni katiŋ’ kanna.
Bɛ tahirila Juda tinsinim’ zuɣu.
17Bɛ teei gili ba kaman puguliba ni niŋdi shɛm la,
bɛ ni taai duŋ zaɣisi ma la zuɣu.”
Yawɛ n-yɛli lala maa.
18Yi biɛhigu mini yi tuma
m-bo yɛlli ŋɔ tin ya.
Di mali ya.
Di biɛri pam!
Di nyooi yi suhuri.
Jɛrimia suhugarigu zaŋ chaŋ o niriba polo
19N niŋgbunzabili ŋɔ,
n niŋgbunzabili ŋɔ!
Biɛrim mali ma,
ka n lɛbiri ginda.
Mbaye, n suhu ni,
n suhu kul tɔrila pampam.
N ku tooi shini,
dama n wumla kikahi kumsi,
di nyɛla tɔbuchiriga.
20Alɔbɔnima n-doli taba,
tiŋgbani maa zaa bahila yoli.
Yim ka bɛ daa ti dii saɣim n suɣa,
ka chahi m pateesanima.
21Ka daɣila n kul yɛn lihirila tɔbu tuhibu,
ka wumdi kikahi kumsi sahakam?
22Dama n niriba maa nyɛla jɛra;
bɛ bi mi ma.
Bɛ nyɛla bi’ jɛra,
bɛ bi baŋdi binyɛra gbinni.
Bɛ mali yɛm din tumdi tuumbiɛri,
amaa ka lee bi mi tuun’ viɛla tumbu.
Jɛrimia nya saɣiŋgu ni kanna ʒii
23N daa lihi dunia ni
n-nya ka di bahila yoli,
ka binshɛli lan ka di ni,
ka n lihi zuɣusaa, ka neesim kani.
24N daa lihi zoya zuɣu n-nya ka di sɔhirimi,
ka daboya zaa daa chani tooni
ka labiri nyaaŋa.
25N daa lihiya n-nya ka so kani,
ka noonsi zaa yiɣi.
26N daa lihiya n-nya ka tiŋgban’ shɛli din daa mali atam pam la leela tiŋgban’ nɛli,
ka di fɔntinsi la zaa wurim do Yawɛ tooni,
o suhuyiɣisili din galisi zuɣu.
27Yawɛ Yɛliya, “Tiŋgbɔŋ zaa ni ti kpalim dabari,
amaa n ti ku saɣim di zaa.
28Dimbɔŋɔ zuɣu, tiŋgban’ ni ti fabili,
ka zuɣusaa ti zibigi.
Mani n-yɛli lala,
m mi pun lola di nia.
N ku chɛ n ni lo ni n niŋ shɛli
bee n-labi nyaaŋa.
29Wɔribariba mini peentɔriba vuri
ni ti chɛ ka fɔŋ kam niriba zo,
bɛ ni ti zo n-kpe mɔɣu ni,
ka shɛb’ du tampima.
Bɛ ni ti zo ka chɛ fɔndi maa zaa,
ka so ku lan be di ni.
30Ka nyin’ ŋun zani dabari ŋɔ,
bɔzuɣu ka a zaŋ situr’ ʒiɛkpain niŋ amaŋa?
Bɔzuɣu ka a zaŋ salima nɛma niŋ amaŋa,
ka bali chilo?
A kul dihirila amaŋ’ nachiinsi yoli,
dama a mamanim’ lihi ʒiɛm a,
ka bɔri ni bɛ ku a.
31Dama n wumla kuhigu
kaman paɣa n-wolisiri ni o dɔɣi la.
Ka di biɛrim maa ŋmanila
paɣ’ ni yɛn tuui dɔɣi la.
Ziɔn bipuɣiŋga n-tarigi vuhibu ka kuhira,
ka teeg’ o nuhi ka yɛra,
‘Mbusim paai ma!
N tarigiri lurila bɛn yɛn ku ma tooni.’ ”",https://www.bible.com/bible/2264/JER.4.DBWDB
JƐRIMIA 5,"Jɛrusalɛmnim’ daalahichi
1Jɛrusalɛmnima, zomiya doli di pala n-lihi gili nya!
Lihimiya zama ni laɣindi luɣ’ shɛŋa n-nya yi ni tooi nya ninvuɣ’ yino ŋun tuma viɛla,
ka o gbibi yɛlimaŋli,
ka n chɛ Jɛrusalɛmnim’ taali o zuɣu.
2Hal bɛ ni kul yɛra, “Hal ka Yawɛ ŋun be ŋɔ zuɣu,”
di zaa yoli bɛ pɔri maa nyɛla ʒiri pɔri.
3Yawɛ, a bi lihiri bɔrila yɛlimaŋli?
A ŋme ba, amaa di bi mii ba,
a darigi bɛ tibili,
amaa ka bɛ zaɣisi ni bɛ ku deeg’ a saɣisigu.
Bɛ chɛ ka bɛ suhuri kpɛm’ gari kuɣili.
Bɛ zaɣisiya ni bɛ ku niŋ tuuba.
4Di saha ka n daa yɛli, “Bɛmbɔŋɔnim’ nyɛla tarimba,
bɛ ka yɛm, dama bɛ bi mi Yawɛ soli din nyɛ bɛ Naawuni zaligu la.
5N ni chaŋ wɔɣira sani nti tɔɣisi ba yɛtɔɣa.
Biɛhiŋ kani, bɛ mi Yawɛ soli din nyɛ bɛ Naawuni zaligu la.
Amaa hal bɛ gba nyɛla bɛn zaɣisi Yawɛ fukumsi
ka bi deeg’ o noli.
6Dinzuɣu gbuɣinli ni yi nyɔŋ ni na ti ku ba,
ka kunduŋ yi mɔɣu ni na ti dari tɔhi ba,
ka jɛŋgbini do bɛ fɔntinsi ni gu ba,
ka ŋunkam yi di ni na,
o ni dari tɔh’ o,
dama bɛ daalahichi maa galisiya,
ka bɛ kul lan zɔri ka chɛri ma,
ka di ka tariga.
7Wula ka n lee yɛn chɛ yi taali?
Yi bihi zaɣisi ma,
ka jɛmdila binshɛŋa din pa Naawuni.
N yi dihi ba ka bɛ tiɣi,
bɛ tumdila zina,
ka chani pagɔra yinsi.
8Bɛ daa ŋmanila wɔridib’ shɛba bɛ ni dihiri viɛnyɛliŋga,
ka bɛ kɔre be wɔrinyama ni la;
sokam kɔre daa bela
o kpee paɣa bɔbu ni.
9N di darigi bɛ tibili yɛla ŋɔ zuɣu?
Ka n di bɔhi zuliya ŋ-ŋɔ tatabo biɛri?”
n-yɛli lala maa.
10Cham’ ti kpe bɛ wain tihi puri ni n-saɣim li,
amaa di saɣim di zaa.
Ŋmahimi di wula zaa bahi,
dama di pala man’ Yawɛ ni su shɛli.
11Dama Izraɛlnim’ mini Judanim’ nyɛla bɛn bi ʒe ma yim baabiɛla.
Yawɛ n-yɛli lala maa.
12Bɛ ŋma ʒiri pa Yawɛ, ka yɛli,
“O ku niŋ shɛli.
Zaɣ’ biɛɣu ku paai ti,
tɔbu bee kum ku lu ti zuɣu.”
13Anabinim’ yɛtɔɣa kul nyɛla pɔhim,
dama yɛligu maa ka bɛ ni.
Lala ka di ti yɛn niŋ ba.
14Dinzuɣu Yawɛ ŋun nyɛ Tɔbbihi Naawuni ŋɔ yɛliya,
“Bɛ ni yɛli shɛm ŋɔ zuɣu,
pumpɔŋɔ n yɛn chɛmi ka n yɛligu din yiri a noli ni na be kaman buɣim la,
ka niriba maa mi be kaman dari la,
ka buɣim maa di ba.
15N yɛn chɛmi ka zuliya shɛb’ yi katiŋ’ kana ti liri yinim’ Izraɛlnima.
Bɛ nyɛla zuliya shɛb’ bɛn mali yaa.
Bɛ zuliya maa nyɛla zuliya kurili.
Yi bi mi zuliya maa yɛtɔɣa
bee yi ti tooi baŋ bɛ ni yɛri shɛm gbinni.”
Yawɛ n-yɛli lala maa.
16Bɛ lɔɣiri ŋmanila gbal’ yari. Bɛ zaa nyɛla tɔbutuhiri’ biinsi.
17Bɛ ni ti di yi puri atam mini yi bindira.
Bɛ ni ti ŋubi yi bidibisi mini yi bipuɣinsi.
Bɛ ni ti ŋubi yi biŋkɔbbaligu mini yi niɣi,
ka ti di yi wain tihi mini yi fiig tihi wala,
ka ŋmɛnya tɔbu n-saɣim
yi ni me goma gili yi fɔntin’ shɛŋa ka niŋ li naani la.
18Yawɛ yɛliya, “Hal di saha n ti ku kpihim yi birili zaa.” 19Ka a niriba yi bɔhi, “Bɔzuɣu ka Yawɛ ŋun nyɛ ti Naawuni ŋɔ lee niŋ ti dimbɔŋɔnim’ zaa?” Nyin’ yɛlim’ ba, “Yawɛ yɛliya, ‘Yi ni daa zaɣisi ma, ka jɛmdi tinzun’ wuna yi tiŋgbɔŋ ni la, lala ka yi yɛn jɛm saamba tiŋgbɔn’ shɛli din pa yi tiŋgbɔŋ ni.’ ”
Naawuni kpah’ o niriba zuɣu ni
20Yɛlim’ Yaakubu zuliya dimbɔŋɔ,
molimi li Juda:
21 Yinim’ bɛn nyɛ jɛra ka ka yɛm ŋɔ,
yinim’ bɛn mali nina ka bi nyara,
ka mali tiba ka bi wumdi ŋɔ,
wummiya dimbɔŋɔ:
22 Yawɛ bɔhiri ya, “Yi bi zɔri ma?
Yi yi be n tooni yi niŋgbuna bi sɔhira?
Mani n-zaŋ bihigu sɔŋ ni di nyɛ teeku tariga,
ka di nyɛ din taɣi li sɔŋ sahakam ka di ku tooi gari.
Hal kɔgbana ni puɣiri lurila zaa yoli,
di ku tooi gari.
Hal di ni vuri la zaa yoli,
di ku tooi gari di zuɣu.”
23Amaa niriba ŋɔ bɛn’ nyɛla tipawumlinima,
ka nyɛ duŋtaariba,
bɛ lɛbi bɛ nini biri ma,
ka zo ka chɛ ma.
24Bɛ bi tɛhiri bɛ suhuri ni yɛra,
“Chɛliya ka ti jɛm Yawɛ ŋun nyɛ ti Naawuni ŋɔ,
ŋuna n-chɛ ka siɣili saa
mini sheen saa mira bɛ mibu saha.
Ŋuna n-zaani ti puri
atam kpuɣibu saha tiri ti.”
25Yi tuumbiɛri n-chɛ ka m-mɔŋ ya dimbɔŋɔnima,
ka yi daalahichi mɔŋ ya din viɛla.
26Dama ninvuɣ’ galima be n niriba maa ni,
bɛ nyɛla bɛn fari bɛ tab’ nɛma.
Bɛ nyɛla bɛn bariti zana
kaman nooŋgbahiriba la
n-gbahiri ninsalinima.
27Kaman nɔhi ni pali nɔsuɣu shɛm la,
lala ka bɛ di nɛma ti pali bɛ yinsi.
Dinzuɣu ka bɛ leei
wɔɣira ni bundaamba.
28Bɛ dimi ŋmɛlim,
ka bɛ niŋgbuna be polipoli.
Bɛ tuumbiɛri ka tariga.
Bɛ bi doli zaligu soli
n-kariti kpibisi saria tiri ba
din ni chɛ ka bɛ tɔŋ,
bɛ mi bi zabiri nandaamba yɛlimaŋli zuɣu.
29Yawɛ yɛliya,
“N di darigi bɛ tibili dimbɔŋɔnim’ zuɣu?
N di bɔhi zuliya shɛli din niriba be ŋ-ŋɔ biɛri?
30Yɛli shɛŋa din mali dabiɛm pam
niŋya tiŋgbɔŋ maa ni.
31Anabinim’ tɔɣisirila anabitali yɛtɔɣa din nyɛ ʒiri,
ka maligumaaniba doli anabinim’ maa ni wuhiri ba shɛm
n-tumdi bɛ tuma.
N niriba maa n-yu lala.
Amaa di yi ti paai di tariga,
wula ka yi yɛn niŋ?”",https://www.bible.com/bible/2264/JER.5.DBWDB
JƐRIMIA 6,"Jɛrusalɛmnim’ dimnim’ teei gili ba
1Bɛnjamin zuliya, zomiya tiligi,
yimiya Jɛrusalɛm tiŋ’ puuni.
Piɛbimiya kikaa Tɛkɔa,
ka ŋmɛnya tɔbuchiriga Bɛtihakɛrɛm.
Dama zaɣ’ biɛɣu mini saɣiŋgu pam
ni yi nuzaa polo na.
2N ni saɣim Ziɔn bipuɣiŋga
ŋun viɛlim ŋmani momaha la.
3Piɛguliba ni ti zaŋ bɛ biŋkɔbbaligu
kana ti lu o zuɣu.
Bɛ ni ti ti bɛ suɣa gil’ o.
Bɛ ni ti ŋubi bɛ ni be luɣ’ shɛlikam mɔri.
4Ti lomiya tɔbu chaŋ ti tuhi ba;
yiɣisimiya ka ti chaŋ ti liri ba wuntaŋ’ zuɣusaa dɛde.
Mbusim paai ti,
dama wuntaŋ’ luya,
ka yuŋ zibira.
5Yiɣisimiya ka ti chaŋ ti liri ba yuŋ
n-saɣim bɛ nanim’ yinsi.
6Dama Yawɛ ŋun nyɛ Tɔbbihi Naa ŋɔ yɛliya,
“Ŋmamiya di tihi luhi.
Kahimiya kuɣa duhi gili Jɛrusalɛm.
Tiŋ’ shɛli din simdi tibidarigibo m-bala.
Shɛli ka di puuni naɣila alaka niŋbu.
7Kɔbiliga ni kul gbibi di kom shɛm,
lala ka Jɛrusalɛm nim’ gbibi bɛ tuumbiɛri.
Duŋtaabo mini ninvuɣ’ kubo yɛla
ka n kul wumdi di puuni;
dɔriti mini dansi
ka n nini kul nyara.
8Jɛrusalɛmnima, deemiya saɣisigu,
di yi pa lala n ni je suli ŋ-ŋmaligi ka chɛn ya,
ka chɛ ka yi tiŋgbɔŋ ŋɔ zani dabari,
ka so ku lan be di ni.”
9Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ:
Yihimi Izraɛlnim’ bɛn kpalim la zaɣ’ yiha
kaman bɛ ni yihiri wain tia wala yiha shɛm la,
ka lan zaŋ a nuhi doli di wula
kaman wain tiwalipɔhira la.
10Ŋuni ka n lee yɛn zaŋ saɣisigu yɛtɔɣa ŋɔ tɔɣisi
ka o chɛ ka bɛ wum?
Nyama, bɛ tiba ŋarimi,
bɛ ku tooi wum.
Yawɛ yɛligu nyɛla ansarisi bini bɛ sani.
Bɛ baɣa ka di ni.
11Amaa Yawɛ suhuyiɣisili m-pali n ni,
ka n ku lan tooi gbib’ li yaha.
Kpaam’ li bahi bihi zuɣu sol’ ni,
ka lan kpaai li bahi nachimba laɣiŋgu shee gba.
Bɛ ni ti gbaai doo min’ o paɣa chaŋ,
ka gbahi ninkura mini bɛn kurigi zaa chaŋ.
12 Bɛ yiya ni ti leei shɛb’ dini,
ka bɛ puri mini bɛ paɣiba leei shɛb’ dini,
dama n ni darigi tiŋgbɔŋ ŋɔ nim’ tibili.
Yawɛ n-yɛli lala maa.
13Dama bɛ tarimba mini wɔɣira zaa
nyɛla diribarilimnima bɛn suhuri kul yɛla zalinsi dibu zuɣu.
Anabinim’ mini maligumaaniba zaa
bi lan doli yɛlimaŋli soli.
14 Bɛ tibirila n niriba maa daŋa
bɛ baɣa ka tibbu ka yɛra,
“Di mali soochi, di mali soochi.”
Ka soochi mi kani.
15Bɛ tum vi tuma, ka tum din chihira,
ka vi bi mali ba.
Bɛ bi mi ʒiɛrige.
Dinzuɣu bɛ ni ti lu
kaman sokam ni luri shɛm
n yi ti yɛn darigi bɛ tibili saha shɛli.
Bɛ bahigu n-ti yɛn bala.
Yawɛ n-yɛli lala maa.
Izraɛlnim’ zaɣisi Naawuni soli
16Yawɛ ni yɛli shɛm m-bɔŋɔ:
“Zanimiya sochira zuɣu lihi,
bɔhimiya baŋ kurimbuni ha soya la,
ka bɔhi baŋ so viɛlli ni nyɛ shɛli
n-dol’ li ka nya suhudoo.”
Amaa ka bɛ yɛli,
“Ti ku dol’ li”
17N daa lan bo tiŋguliba tin ya ka yɛli,
“Wummiya kikaa kumsi.”
Amaa ka yi yɛli,
“Ti ku wum.”
18Dinzuɣu zuliya kam wummiya,
ka baŋ binshɛli din yɛn niŋ ba.
19Dunianima, wummiya,
n yɛn chɛmi ka alɔbo lu niriba ŋɔ zuɣu,
ka di leei bɛ tuma nyɔri,
dama bɛ zaɣisi n yɛligu wumbu,
ka zaɣisi n wuhibu gba.
20Bɛ ni zaŋdi tulaale zim shɛli yiri Shiiba na maa
buchi lee nyɛ dini n sani?
Bee binnyoma din yi katiŋ’ na maa
buchi lee nyɛ di ni n sani?
N ku deei yi ni zaŋdi binshɛŋa nyɔri buɣim maani sara la.
M mi nini bi lan tiɣi yi sara maligunima.
21Dinzuɣu Yawɛ yɛliya,
“Nyamiya, n ni zaŋ kuɣituurili sɔŋ bɛ soli zuɣu,
ka bɛ ti tuui li;
bihi mini bɛ laamba zaa,
ka ʒiʒiinikpee min’ o zo zaa ti kpi.”
Nuzaa polo nim’ teei gili ba
22Yawɛ yɛliya, “Nyamiya,
niriba yi nuzaa polo tiŋgbɔŋ ni kanna.
Bɛ nyɛla zuliya shɛb’ bɛn mali kpiɔŋ
ka lo tɔbu n-yi katiŋ’ damdi dunia ŋɔ bɔba ni yaɣa ni.
23Bɛ gbibila tɔbiri mini kpana;
bɛ nyɛla putɔɣunima,
ka bi zɔri nambɔɣu.
Bɛ chandi vuri ŋmanila teeku vuri.
Bɛ barila yuri,
ka lo kpara kaman tɔbutuhira n-chani tɔbu tuhibu
n-kanna ni bɛ ti liri nyini Ziɔn bipuɣiŋga.
24“Ti daa wum bɛ yɛla
ka ti kɔba ni chɔɣisimi,
ka biɛrim pam mali ti,
ka biɛrim maa ŋmanila paɣ’ ni yɛn dɔɣi
ka biɛrim shɛli mal’ o la.
25Miriya ka yi birigi mɔɣu
bee n-doli pala,
dama yi dimnim’ maa gbibila takɔbiri
ka dabiɛm be luɣilikam.”
26N niriba bɛn yɛla mali nambɔɣu ŋɔ,
pilimiya buri,
ka niŋ tampiligim buɣi yimaŋa
n-kum kaman nira bi’ gaŋa
ni yi kpi ka o kumdi shɛm la.
Fabilimiya pam,
dama bɛn kuri niriba maa ni libigi ti.
27N zaŋ a leela ŋun ni be n niriba ni n-kpahindi ba
ka yihiri ba daɣiri ni
din ni chɛ ka a baŋ ka kpahim bɛ soya.
28Bɛ zaa nyɛla tipawumlinim’
bɛn nyɛ duŋtaariba ni nyaanzuriba.
Bɛ ŋmanila tahiʒiɛɣu mini kurigu.
Bɛ zaa tumdila tuumbiɛri.
29Machɛlizuɣiri kul zuɣirimi ni nimmoo,
amaa ka buɣim bi diri yihiri daɣiri;
bɛ daɣiri ni yibu maa kul nyɛla yoli,
dama bɛ ninvuɣ’ biɛtali maa bi yi bɛ ni.
30Bɛ ni booni ba la,
“Bɛ ni zaɣisi anzinfa shɛli,”
Dama Yawɛ zaɣisi ba.",https://www.bible.com/bible/2264/JER.6.DBWDB
JƐRIMIA 7,"Jɛrimia yihi waazu Naawuni jɛmbu duu
1Yawɛ ni daa yɛli Jɛrimia yɛtɔɣ’ shɛŋa m-bɔŋɔ: 2Zanimi Yawɛ jɛmbu duu dunɔdali gbini n-yɛli ba nimaani, “Judanim’ zaa bɛn doli dunoya ŋɔ kpɛri ti jɛmdi Yawɛ, wummiya Yawɛ ni yɛli shɛm. 3Yawɛ ŋun nyɛ Tɔbbihi Naa ka nyɛ Izraɛlnim’ Naawuni ŋɔ ni yɛli shɛm m-bɔŋɔ: Taɣimiya yi biɛhigu mini yi tuma, ka n chɛ ka yi be kpe. 4Miriya ka yi dihi yɔhiŋgu yɛtɔɣa ŋɔ tabili. Dina n-nyɛ: ‘Yawɛ jɛmbu duu m-bɔŋɔ, Yawɛ jɛmbu duu m-bɔŋɔ, Yawɛ jɛmbu duu m-bɔŋɔ.’
5“Dama yi yi taɣi yi biɛhigu mini yi tuma ka be yɛlimaŋli biɛhigu zaŋ chaŋ tab’ sani, 6ka bi nahindi saamba mini kpibisi ni pakoya bee n-kuri bɛn ka taali kpe, ka bi jɛmdi buɣa din nyɛ barina zaŋ chaŋ yi sani ŋɔ, 7dindina n ni be yi sani kpe, n ni daa zaŋ tiŋgbɔn’ shɛli ti yi yaannim’ kurimbuni ha ni bɛ su li sahakam ŋɔ ni. 8Yi nyɛla bɛn kul deeri yɔhiŋgu yɛtɔɣa din ka buchi. 9Yi zura, ka kuri niriba, ka niŋdi zina, ka ŋmari ʒiri pɔri pɔri, ka maani maligu tiri Baal, ka jɛmdi buɣ’ shɛŋa yi ni daa pun bi mi. 10Di nyaaŋa ka yi kanna ti zaani n tooni du’ shɛli din nyɛ n jɛmbu duu ŋɔ ni yɛra, “Ti tiligiya.” Ka lan yi n-chaŋ ti tumdi din chihirinim’ ŋɔ yaha. 11 N ni zaŋ n yuli boli jɛmbu du’ shɛli ŋɔ, yi pa leela ŋmɛnditoya duu yi sani? Yawɛ yɛliya, ‘N kul pala nina lihiri ya.’ 12 Pumpɔŋɔ chamiya m biɛhigu shee din be Shilo ka nyɛ luɣ’ shɛli n ni daa zaŋ leei n jɛmbu shee la nti nya n ni daa niŋ li shɛm n niriba Izraɛlnim’ tuumbiɛri zuɣu. 13Ka pumpɔŋɔ yi ni niŋ dimbɔŋɔnim’ zaa zuɣu, Yawɛ yɛliya, “N daa tɔɣisi ya yɛtɔɣa waawaayili ka yi zaɣisi wumbu, ka n daa boli ya ka yi zaɣisi ni yi ku saɣi. 14Dinzuɣu n ni niŋ n ni zaŋ n yuli boli jɛmbu du’ shɛli yi ni niŋ naani ŋɔ mini n ni daa zaŋ luɣ’ shɛli ti yi mini yi yaannim’ la kaman n ni daa niŋ Shilo shɛm maa. 15N ni kari ya n sani bahi kaman n ni daa kari yi mabihi bɛn nyɛ Ifriim zuliya la zaa bahi shɛm la.”
Niriba maa zaɣisi Naawuni noli
16Nyini, miri ka a suhi ma n-ti niriba ŋɔ. Miri ka a duh’ a yee n-suhi bɛ zuɣu, a mi miri ka a balim ma, n ku deeg’ a suhigu. 17A bi nya bɛ ni tumdi tuun’ shɛŋa Juda fɔntinsi ni mini Jɛrusalɛm pala zuɣu? 18 Bihi kabirila dari, ka dɔbba maani buɣim, ka paɣiba mi ŋɔriti zim ni bɛ mali maha ti wuni so bɛ ni booni Zuɣusaa Paɣa ŋun nyɛ naa la, ka boori binnyura tiri wun’ shɛŋa ni bɛ chɛ ka n suhu yiɣisi. 19Yawɛ yɛliya, “N suhu ka bɛ bɔri ni bɛ yiɣisi maa? Pa bɛmaŋmaŋ’ ka bɛ niŋ lala ni di ŋmaligi di ba maa?” 20Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni yiɣisi n suhu pam bahi kpe ŋɔ mini ninsalinim’ ni biŋkɔbiri ni puri ni tihi ni tiŋgbani atam zuɣu. N suhuyiɣisili maa ni bemi kaman buɣim la, ka so ku tooi kpihi li. 21Yawɛ ŋun nyɛ Tɔbbihi Naa ka nyɛ Izraɛlnim’ Naawuni ŋɔ ni yɛli shɛm m-bɔŋɔ: Zaŋmiya yi ni zaŋdi sara shɛli nyɔri buɣim la nimdi pahi yi sara maligunim’ nimdi zuɣu ŋubi. 22Dama n ni daa yihi yi yaannim’ Ijipti tiŋgbɔŋ ni na dahin shɛl’ la, n daa bi yɛli ba shɛli bee n-zali ba zaligu zaŋ chaŋ bɛ ni zaŋdi sara shɛli nyɔri buɣim la mini sara maligunim’ polo. 23Amaa zaligu ŋɔ ka n daa naɣ’ zali ba, “Deemiya n noli, ka n nyɛ yi Naawuni, ka yi mi nyɛ n niriba, ka yi tumdi n ni zali ya ni yi tummi shɛm, ka biɛhigu niŋ viɛnyɛliŋga yi sani.” 24Amaa ka bɛ daa zaɣisi n yɛligu maa wumbu, ka bi deei li, ka niŋ tipawumli bɛ ni daa lo zaɣ’ biɛɣu tumbu zuɣu, ka bɛ daa dolila bɛ suhuri ni bɔri shɛm, ka lihirila bɛ nyaaŋa, ka bi lihiri bɛ tooni. 25Yi yaannim’ ni daa yi Ijipti tiŋgbɔŋ ni dahin’ shɛl’ la hal ni zuŋɔ n kul timdila n daba zaa bɛn nyɛ anabinim’ la yi sanna dabisili kam. 26Amaa ka yi niŋ tipawumli, ka zaɣisi bɛ yɛligu wumbu, ka zaŋ li niŋ yi baɣaka. Yi tum tuumbiɛri pam n-gari yi yaannim’ ni daa tum shɛm. 27Dinzuɣu yɛlim’ ba dimbɔŋɔnim’ zaa, amaa bɛ ku wum a yɛligu. A ni boli ba, amaa bɛ ku garig’ a. 28Yɛlim’ ba, “Zuliya ŋɔ nyɛla bɛn bi deei Yawɛ ŋun nyɛ bɛ Naawuni ŋɔ noli, ka zaɣisi saɣisigu; yɛlimaŋli vuuya, di lan ka bɛ noya ni.”
Alahichi tuun’ shɛŋa din tum Hinnom Vinvamli ni
29“Pinimiya yi zabiri bahi,
ka kumiya kuyila zoya zuɣu,
dama Yawɛ zaɣisi ya, ka zaŋ ya bahi,
yinim’ zuliya shɛb’ bɛn chɛ ka o suhu yiɣisi ŋɔ.”
30Yawɛ yɛliya, “Judanim’ tum alahichi n ninni. Bɛ zaŋ din chihiri kpe n ni zaŋ n yuli boli jɛmbu du’ shɛl’ la ni n-ta li daɣiri. 31 Bɛ kul mɛrila buɣili Tɔfɛt din be Hinnom Vinvamli ni la jɛmbu shee ni bɛ zaŋdi bɛ bidibisi mini bɛ bipuɣinsi nyɔri buɣim, ka di pala n ni zali shɛli, ka mi pala din yi n tɛha ni na.” 32Dinzuɣu Yawɛ yɛliya, “Dahin’ shɛli kanna, ka bɛ ti ku lan bol’ li Tɔfɛt bee Hinnom Vinvamli, amaa bɛ ni ti booni li la Ninvuɣ’ kubo Vinvamli. Dama bɛ ni ti sɔɣi ba Tɔfɛt hal ka palo ti lan kani. 33Bɛ kpiimba ni ti nyɛla juri mini mɔɣu ni biŋkɔbiri bindira, ka so ti ku kari ba. 34 Ka so ti ku lan wum suhupiɛlli diɛma vuri. Bɛ ti ku wum amiliya mini aŋgo kukoya Juda fɔntinsi ni mini Jɛrusalɛm solɔri zuɣu. Dama tiŋgbɔŋ maa ni ti zani dabari.”",https://www.bible.com/bible/2264/JER.7.DBWDB
JƐRIMIA 8,"1Yawɛ yɛliya, “Di saha maa, bɛ ni ti kurigi Juda nanima mini kpambaliba ni maligumaaniba ni anabinim’ ni Jɛrusalɛmnim’ kɔba bɛ gbala ni; 2n-zaŋ li yɛrigi wuntaŋ’ mini goli ni saŋmarisi zaa ni, din nyɛ bɛ ni daa yuri binshɛŋa ka tumdi di tuma, ka dol’ li, ka jɛmdi li la, ka so ti ku lan va bɛ kɔba maa bee n-zaŋ li pi. Di ti kul yɛn dola tiŋgban’ ni kaman naɣibindi la. 3Ka zuliya biɛɣu ŋɔ ninvuɣ’ shɛb’ bɛn ti yɛn kpalim, ka be n ni kari ba bahi luɣ’ shɛŋa zaa, bɛ ni ti paɣi kum gari biɛhigu. Yawɛ ŋun nyɛ Tɔbbihi Naa ŋɔ n-yɛli lala maa.”
Alahichi mini tibidarigibo
4Yawɛ yɛliya, “Bɔhimi ba.”
Niriba yi lu, bɛ bi lan yiɣisir’ yaha?
Ka bee bɛ yi birigi kpe yɔɣu,
bɛ bi lan labirina?
5Ka wula ka niriba ŋɔ bɛn’ kpe yɔɣu ka bi lan labina?
Bɛ dolila yɔhiŋ soli ka zaɣisi labbuna.
6N gbilisi tibili ni n wum,
amaa ka bɛ bi tɔɣisi yɛlimaŋli yɛtɔɣa.
Bɛ ninvuɣ’ so bi niŋ tuuba o tuumbiɛri zuɣu yɛra,
“Bɔzuɣu ka n niŋ lala?”
Bɛ zaa kparila bɛ kpabu
kaman wɔhu ni sibigi ʒi n-kpɛri tɔb’ gɔɣu ni shɛm la.
7Hal shinshingoorɔnim’ mi bɛ yiŋ’ labbu saha.
Ka ŋmanʒee mini sakpaleeŋa ni noombihi bɛn daari doli taba zaa gba mi bɛ kandina saha.
Amaa n niriba bɛn’
bi mi Yawɛ zaligunima.
8Wula ka yi lee yɛn tooi yɛli,
“Ti mali yɛm, ka Yawɛ zaligunim’ be ti sani?”
Zaligubaŋdib’ ʒirinim’ zaŋ li leei ʒiri.
9Bɛ ni ti dihi yɛnnim’ vi.
Bɛ ni ti zaŋ ba chaŋ ka di gari ba.
Bɛ ni zaɣisi Yawɛ yɛligu ŋɔ,
yɛm bɔ ka bɛ lan mali?
10 Dinzuɣu n ni zaŋ bɛ paɣiba ti shɛba,
ka zaŋ bɛ puri ti ninvuɣ’ shɛb’ bɛn nyaŋ ba maa,
dama bɛ ninkura mini bihi zaa
suhu kul yɛla alaha dibu zuɣu.
Anabinim’ zaŋ tabili maligumaaniba zaa
bi lan gbibi yɛlimaŋli.
11 Bɛ baɣa ka n niriba ni nya dan’ shɛli maa ni,
ka naɣ’ yɛrimi, “Suhudoo beni, suhudoo beni.”
ka suhudoo mi kani.
12Bɛ tum vi tuma,
ka tum din chihira,
amaa ka vi bi mali ba hal baabiɛla gba.
Bɛ daa bi mi vidibo ni nyɛ shɛli.
Dinzuɣu bɛ ni ti lu m-pahi bɛn ti yɛn lu zuɣu.
N yi ti darigi bɛ tibili saha shɛli,
bɛ ni ŋme m-paai ba.
Man’ Yawɛ n-yɛli lala maa.
13Yawɛ yɛliya,
“N daa bɔri ni n laɣim n niriba,
amaa ka bɛ daa ŋmanila wain tia din ka wala
bee fiig tia din ka wala,
hal bɛ ŋmanila tia din vari suui.
N ni daa zaŋ binshɛli ti ba la faaya ka chɛ ba.
14Bɔzuɣu ka ti na kpalim ʒi kpe?
Chɛliya ka ti chaŋ bɛ ni me goma gili fɔntin’ shɛŋa la ni nti kpi di ni,
dama Yawɛ ŋun nyɛ ti Naawuni ŋɔ zaliya ni ti ni kpi,
ka zaŋ kom din mali lɔɣu nti ti ni ti nyu,
ti ni tum alahichi o sani zuɣu.
15Ti bɔrila suhudoo, amaa ka bi nya zaɣ’ viɛlli,
Ti bɔrila alaafee nyabu saha, amaa ka dabiɛm n-naɣ’ kul beni.
16Ti wum ti dimnim’ yuri napɔnchichiba Dan tiŋgban’ ni.
Ka bɛ wɔridibisi kumsi chɛ ka tiŋgbɔŋ zaa sɔhigi.
Bɛ kana ni bɛ ti saɣim tiŋgbani maa
mini binshɛɣukam din be di ni,
ka saɣim tiŋ’ maa
n-tabili ninvuɣ’ shɛb’ bɛn be di ni.”
17Yawɛ yɛliya,
“Nyamiya, n ni chɛ ka tinvura bɛn nyɛ garinsi lu yi zuɣu n-dimdi ya,
ka yi ku tooi niŋ ba tim.”
Jɛrimia suhu saɣimya o niriba zuɣu
18N lan ka suhupiɛlli, suhusaɣiŋgu m-mali ma.
Biɛrim be n suhu ni.
19Wummiya n niriba bɛn yɛla mali nambɔɣu la kuhigu
tiŋgbɔŋ maa ni luɣilikam,
“Yawɛ lan kala Ziɔn?
Di Naa maa lan ka di ni?”
(Bɔ n-niŋ ka bɛ zaŋ bɛ binnana
mini tinzun’ buɣa n-yiɣisiri n suhu?)
20Puu atam kpuɣibu saha naaya, ka wuuni du,
ka ti na bi tiligi.
21Dama n niriba bɛn yɛla mali nambɔɣu maa biɛrim nyabu chɛ ka n gba nyala biɛrim.
N fabiliya ka di niŋ ma yoli.
22Tim ka Giliad?
Dɔɣite ka nimaani?
Ka bɔ n-lee chɛ ka n niriba bɛn yɛla mali nambɔɣu ŋɔ
bi nya alaafee?",https://www.bible.com/bible/2264/JER.8.DBWDB
JƐRIMIA 9,"1N di bi zaɣisi ka n zuɣu nyɛ kɔbiliga, ka n nina nyɛ nintam kɔbilinini ka n di tooi kuhiri bɛ ni ku
n niriba bɛn yɛla mali nambɔɣu maa zuɣu yuŋ ni wuntaŋ’ ni.
2N di bi zaɣisi ka m mali sochandiba
kpɛhili shee tiŋgban’ nɛli ni,
n di naan chɛ n niriba ŋɔ ka zo,
dama bɛ zaa nyɛla zinaniŋdiba ni nyaanyiriba.
3Bɛ gɔŋla bɛ zilima ka di be kaman tɔbiri la;
bɛ mali yaa pam tiŋgbani maa ni zaŋ chaŋ ʒiri ŋmabu polo,
ka pa ni yɛlimaŋli polo.
Dama bɛ kul tumdila tuumbiɛri, ka bi mi ma,
Yawɛ n-yɛli lala maa.
4Niŋmiya siɣa zaŋ chaŋ yi ʒiʒiinitaba polo,
ka miriya ka yi niŋ yi mabia kam naani,
dama mabihi zaa nyɛla yɔhindiba,
ka ʒiʒiinikpee kam nyɛ ŋun chani saɣindi niriba yuya.
5Bɛ zaa nyɛla bɛn yɔhindi bɛ ʒiʒiinitaba,
ka so bi yɛri yɛlimaŋli. Bɛ wuhila bɛ zilima ʒiri ŋmabu.
Bɛ tum tuumbiɛri ka di gbarigi ba hal ka bɛ ku lan tooi niŋ tuuba.
6Nahiŋgu balibu kam n-kul beni,
ka yɔhiŋgu balibu kam beni!
Bɛ zaɣisiya ni bɛ ku baŋ ma.
Yawɛ n-yɛli lala maa.
7Dinzuɣu Yawɛ ŋun nyɛ Tɔbbihi Naa ŋɔ yɛliya,
Pumpɔŋɔ n ni mali ba,
ka bɛ neei kaman machɛli ni maani kurugu shɛm la,
ka buɣisi ba nya.
Dama wula ka n lee lan yɛn niŋ n niriba bɛn nyɛ alahichinim’ ŋɔ?
8Bɛ zilima ŋmanila piɛm din mali lɔɣu,
di tɔɣisirila ʒiri yɛtɔɣa.
Bɛ zaa tɔɣisirila zɔsimdi yɛtɔɣa
bɛ ʒiʒiinitab’ sani,
amaa bɛ suhuri ni,
bɛ nyɛla bɛn sɔɣi dɔni gu ni bɛ tum barina.
9Yawɛ bɔhiya, “N di darigi bɛ tibili dimbɔŋɔnim’ zuɣu?
N di bɔhi zuliya ŋ-ŋɔ tatabo biɛri?”
10N ni kum ka fabili zoya zuɣu,
ka fabili mɔɣu ni biŋkɔbiri mɔri ŋubbu shee zuɣu,
dama di bahila yoli doya ka so bi lan gariti nimaani.
So bi lan wumdi niɣi kumsi nimaani.
Noombihi mini biŋkɔbiri zaa yi nimaani zo.
11N ni chɛ ka Jɛrusalɛm leei tampuli,
ka leei kunduna biɛhigu shee.
N ni chɛ ka Juda fɔndi zan’ dabari,
ka so ku lan be di ni.
12Ŋuni n-lee mali yɛm viɛnyɛliŋga din ni baŋ dimbɔŋɔ gbinni? Banim’ ka Yawɛ lee tɔɣisi yɛtɔɣa ŋɔ, ka bɛ ni tooi zaŋ li moli? Bɔ n-lee chɛ ka tiŋgbani maa bahi yoli doya kaman tiŋgban’ nɛli, ka so bi lan gariti nimaani? 13Ka Yawɛ yɛli, “Bɛ ni zaɣisi n ni daa zali ba zaligu shɛŋa la dolibu, ka bi deei n noli, 14amaa ka niŋ tipawumli n-dolila bɛmaŋmaŋ’ suhuyubu n-jɛmdi Baalinima kaman bɛ yaannim’ ni daa wuhi ba shɛm la zuɣu.” 15Dinzuɣu Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: “N yɛn zaŋla yabiga nyuhi niriba ŋɔ, ka zaŋ lɔɣu ni be ko’ shɛl’ ni nyuhi ba. 16N ni wurim ba kpɛhi tinzun’ shɛba ni bɛ yaannim’ ni daa bi mi, ka bɛn’ gba bi mi ba, ka chɛ ka tɔb’ lu bɛ zuɣu hal ka n ti kpihim bɛ birili.”
Jɛrusalɛmnim’ kuhiri bɔri sɔŋsim
17Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ:
Tɛhimiya, ka boli paɣ’ shɛb’ bɛn mi fabila ka bɛ kana;
ka tim boli paɣ’ shɛb’ bɛn mi kuyila ka bɛ kana.
18Chɛliya ka bɛ kum kuyila bahi ti zuɣu yomyom,
ka nintam yi ti nina ni na,
ka nintam ti tɛli ti niŋkari zaa.
19Dama ti wum kuhigu damli Ziɔn.
Ti bahi yoli.
Ti di vi zaa!
Di simdi ni ti yi ti tiŋgban’ ni,
dama bɛ daai ti yinsi luhi.
20Paɣiba, wummiya Yawɛ yɛligu.
Chɛliya ka o nol’ ni yɛligu kpe yi tiba ni.
Wuhimiya yi bipuɣinsi kuyila,
ka sokam wuh’ o ʒiʒiinikpee fabila.
21Kum doli ti takɔriti ni kpe na.
Di kpe ti nanim’ yinsi
ni di ku bihi solɔri zuɣu
ka ku nachimba mi zama laɣiŋgu shee.
22Yawɛ yɛliya, “Yɛlima,
kpiimba ni ti doya kaman naɣibina n-do mɔɣu ni la,
bee kaman chi ni dɔndo kachɛriba nyaaŋa shɛm la,
ka so ti ku kpuɣi ba.”
23Yawɛ yɛliya, “Bɛn mali yɛm di nyuri bara bɛ yɛm zuɣu, ka bɛn mali yaa di nyuri bara bɛ yaa zuɣu. Ka bɛn gba mali buni di nyuri bara bɛ buni zuɣu. 24 Amaa di simdi ka bɛ nyuri bara la bɛ ni baŋ ma, ka mi n ni nyɛ so la zuɣu. Bɛ baŋya ni mani n-nyɛ Yawɛ. Ka m mali yurilim din galisi mini zaligu soli ni nimmaŋtali tumdi tuma dunia ni. Dimbɔŋɔ zuɣu ka m mali suhupiɛlli. Yawɛ n-yɛli lala maa.”
25Yawɛ yɛliya, “Biɛhiŋ kani, dabisa kanna ka n ni ti darigi ninvuɣ’ shɛb’ bɛn guni bɛ niŋgbuna ni kɔŋko la tibili, bɛna n-nyɛ: 26Ijiptinim’ mini Judanim’ ni Ɛdomnim’ ni Ammɔnnim’ ni Mɔabnim’ ni bɛnkam zaa nyɛ bɛn be tiŋgban’ nɛl’ ni, ka wahiri bɛ zabiri, ka kpɛri bɛ jɛmbu duri la. Dama zuliyanim’ ŋɔ zaa nyɛla bɛn gunda, amaa ka bi doli di ni nyɛ zaligu shɛli ŋmahinli, ka Izraɛlnim’ zaa mi nyɛ bɛn bi guni bɛ suhuri ni.”",https://www.bible.com/bible/2264/JER.9.DBWDB
JƐRIMIA 10,"Buɣijɛmbo mini jɛmbu maŋli
1Yinim’ Izraɛlnima, wummiya Yawɛ ni yɛli ya shɛm.
2Yawɛ yɛliya, “Miriya ka yi bɔhim zuliya shɛb’ biɛhigu
bee n-chɛ ka zuɣusaa shihira niŋ ya alahiziba,
dama shihira maa niŋla zuliya shɛba alahiziba.
3Dama niriba maa kaya nyɛla ʒiri kaya.
Bɛ ŋmaala mɔɣu ni tia,
ka ŋun kpɛri binyara zaŋ lɛbil’ kpe li,
4ka niriba dooi anzinfa mini salima pa di zuɣu,
ka zaŋ kpahi mini matarika n-kpahi li zali,
din ni chɛ ka di ku dam.
5Bɛ buɣa maa ŋmanila bɛ ni zaŋ binshɛŋa
zali watamilo puu ni n-varisiri binnɛma,
ka bɛ ku tooi tɔɣisi yɛtɔɣa la.
Niriba n-kpuɣiri ba chana,
dama bɛ ku tooi chaŋ.
Miriya ka yi zɔri ba dabiɛm,
dama bɛ ku tooi niŋ zaɣ’ biɛɣu.
Bɛ mi ku tooi niŋ zaɣ’ viɛlli.”
6Yawɛ, so kani ŋ-ŋman’ a.
A galisiya, ka a yuli tibisa,
ka mali yiko.
7 Nyin’ ŋun nyɛ zuliya kam Naa ŋɔ,
ŋuni n-lee ku lu a sizuura?
Dama lala n-simd’ a.
Zuliya kam yɛnnim’ mini bɛ nanim’ zaa so m-bi ŋman’ a.
8Bɛ zaa nyɛla bɛn jɛrigi ka ka yɛm.
Bɛ buɣa maa ni wuhiri ba shɛli kul nyɛla dari wuhibu.
9Bɛ zaŋla anzinfa viɛlli yi Speen na, ka zaŋ salima yi Ufaz na.
Di nyɛla tuumbaŋdiba mini salindooriba nuhi tuma.
Di situra nyɛla zaɣ’ sabilifaa mini zaɣ’ ʒiɛhi.
Di zaa nyɛla tuumbaŋdiba ni mali binshɛŋa.
10Amaa Yawɛ n-nyɛ Naawuni maŋli
Ŋuna n-nyɛ Naawuni ŋun be ka nyɛ Naa ŋun ka bahigu.
O suhu yi yiɣisi, tiŋgbani sɔhigirimi,
ka zuliya shɛli ku tooi zan’ o suhuyiɣisili saha.
11A ni yɛn yɛli ba shɛm m-bɔŋɔ:
Wun’ shɛŋa din pa din daa nam zuɣusaa mini dunia ŋɔ zaa ni ti naai dunia ŋɔ ni,
ka ku lan be sagbana tiŋli ŋɔ na.
12Ŋuna n-daa zaŋ o yiko nam dunia ŋɔ,
ka zaŋ o yɛm zali dunia ŋɔ,
ka zaŋ o baŋsim nam zuɣusaa.
13O yi tɔɣisi yɛtɔɣa, kom din be sagbana ni damdimi.
Ŋuna n-chɛ ka paɣili kpɛri dunia ŋɔ luɣilikam.
Ŋuna n-chɛ ka saa nyaɣisira,
ka chɛ ka pɔhim yiri o ni zaŋ li niŋ luɣ’ shɛli na.
14Sokam nyɛla jɛra ka ka yɛm;
salima tuumbaŋdib’ zaa buɣa dihi ba vi,
dama bɛ binnana maa nyɛla ʒiri binyara
ka bi vuhira.
15Di ka buchi, di nyɛla yɔhiŋ tuma.
Di tibidarigibo saha, di ni bahi yoli.
16Yaakubu Naawuni ŋɔ ŋun’ bi be lala,
dama ŋuna n-nam binshɛɣukam,
ka Izraɛlnim’ nyɛ o ni su zuliya shɛba.
O yuli n-nyɛ Yawɛ ŋun nyɛ Tɔbbihi Naa.
Bɛ ni ti yɛn gbahi ba chaŋ shɛm
17Bɛ ni teei gili yinim’ ninvuɣ’ shɛb’ ŋɔ,
kpuɣimiya yi daadiikunim’ tiŋgban’ ni.
18Dama Yawɛ ni yɛli shɛm m-bɔŋɔ:
Pumpɔŋɔ n ni vili tiŋgbɔŋ ŋɔ ni niriba labi.
N ni chɛ ka nandahima gbaai ba hal ka bɛ ni ti mii.
19Mbusim be n zuɣu, n ni nya biɛrim shɛli zuɣu.
N daŋ’ maa yaɣiya!
Amaa ka n yɛli, “Yɛlimaŋli, n tibidarigibo m-bala,
di kpala talahi ni n deei li.
20Bɛ wurim n suɣili,
ka chihi di mihi zaa.
M bihi chaŋya ka chɛ ma;
bɛ lan kani,
ka so kani ŋun ni lan ti n suɣili maa yaha,
ka zaŋ m pateesanim’ yili di ni.”
21Dama piɛguliba maa nyɛla jɛra,
ka bi bɔhiri Yawɛ ni bɛ baŋ shɛli.
Dinzuɣu ka bɛ bi tɔŋda,
ka bɛ piɛri zaa wurim kpe yɔɣu.
22Wummiya vuri! Wummiya, di kanna.
Vuri pam n-yi nuzaa polo na ni di ti chɛ ka Juda fɔntinsi zani dabari,
ka leei yɔbahi gɔbu shee.
23Yawɛ, m mi ni ninsalinim’ ni doli so’ shɛŋa maa,
bɛ bi yurimi.
Bɛ ni nyɛ daadamnim’ bɛn mali bahigu zuɣu
bɛ ku tooi be viɛnyɛla.
24Yawɛ, saɣisim’ ma,
amaa saɣisim’ ma kaman zaligu ni wuhi shɛm,
ka pa ni a suhuyiɣisili puuni,
di yi pa lala n ni bahi yoli.
25Chɛ ka a suhu yiɣisi bahila zuliya shɛb’ bɛn bi mi a la
mini ninvuɣ’ shɛb’ bɛn bi jɛmd’ a la zuɣu.
Dama bɛna n-vali Yaakubu zuliya.
Bɛ vali Yaakubu zuliya n-naai ba;
ka chɛ ka bɛ tiŋgbɔŋ zani dabari.",https://www.bible.com/bible/2264/JER.10.DBWDB
JƐRIMIA 11,"Jɛrimia mini alikauli
1Yawɛ ni daa zaŋ yɛtɔɣ’ shɛŋa yɛli Jɛrimia m-bɔŋɔ: 2“Wummi alikauli yɛtɔɣa ŋɔ, ka zaŋ li yɛli Judanim’ mini Jɛrusalɛmnima. 3Yɛlim’ ba ni Yawɛ ŋun nyɛ Izraɛlnim’ Naawuni ŋɔ ni yɛli shɛm m-bɔŋɔ: Ninvuɣ’ so ŋun bi gbibi alikauli 4shɛli n ni daa lo yi yaannim’ saha shɛli n ni daa yihi ba Ijipti tiŋgbɔŋ ni na la, noli ni di o. N daa yihi ba la kuriti nyɛligibu daaŋa ni na ka yɛli ba, ‘Wummiya n yɛligu, ka niŋ n ni zali ya ni yi niŋmi shɛlikam zaa, ka di zuɣu chɛ ka yi leei n niriba ka m mi leei yi Naawuni, 5din ni chɛ ka n gbibi n ni daa po pɔ’ shɛli yi yaannim’ sani ni n ni zaŋ tiŋgban’ shɛli din mali bihim mini shiri pam ti ba kaman di ni nyɛ shɛm zuŋɔ ŋɔ.” Di saha ka n daa garigi yɛli, “Yawɛ, lala n-nyɛ li.”
6Ka Yawɛ daa yɛli ma, “Molimi yɛtɔɣa ŋɔ zaa Juda fɔntinsi ni mini Jɛrusalɛm pala zuɣu n-yɛra, ‘Wummiya alikauli ŋɔ yɛtɔɣa ka gbibi li.’ 7Dama n ni daa yihi yi yaannim’ Ijipti tiŋgbɔŋ ni na saha shɛl’ la n daa saɣisi ba ni nimmoo, ka kul saɣisiri ba waawaayili hal ni zuŋɔ dabisili ŋɔ n-yɛra, ‘Deemiya n noli.’ 8Amaa ka bɛ daa bi deei n noli bee n-wum n yɛligu. Sokam daa niŋ tipawumli n-tumdi tuumbiɛri kaman bɛ suhuri ni bɔri shɛm. Dinzuɣu ka n daa chɛ ka tibidarigibo shɛŋa zaa yɛla n ni daa yɛli n daalikauli lɔbu puuni la lu bɛ zuɣu.”
9Ka Yawɛ daa yɛli ma, “Judanim’ mini Jɛrusalɛmnim’ lola nia biɛɣu jɛndi ma. 10Bɛ lan labimi ti tumdi tuumbiɛ’ shɛŋa bɛ yaannim’ bɛn daa zaɣisi n nol’ la ni daa tumdi kurimbuni ha la. Bɛ jɛmdila wuna. Izraɛlnim’ mini Judanim’ saɣim n ni daa lo bɛ yaannim’ alikauli shɛli maa.” 11Dinzuɣu Yawɛ ni yɛli shɛm m-bɔŋɔ: “Biɛhiŋ kani, n ni chɛ ka alɔbo lu bɛ zuɣu, ka bɛ ku tooi zo n-yi di ni, hal bɛ yi kuhi niŋ ma gba n ku garigi ba. 12Di saha Juda fɔntinsinim’ mini Jɛrusalɛmnim’ ni ti chaŋ ti kuhi niŋ bɛ ni tuɣindi tulaale zim niŋdi wun’ shɛŋa maa, amaa bɛ kul ku tooi tiligi ba bɛ muɣisigu saha. 13Dama Judanima, yi wuna kul galisimi kaman yi fɔntinsi ni galisi shɛm, ka yi sara maligu bimbin’ shɛŋa yi ni me n-zali m maani maligu tiri Baal ka di nyɛ vi la mi galisi kaman Jɛrusalɛm pala ni galisi shɛm. 14Nyini, miri ka a suhi ma ti niriba ŋɔ bee n-kum bee n-zani bɛ zaani suhi ma, dama bɛ yi ti kuhi boli ma bɛ muɣisigu saha, n ku garigi ba.”
15N ni yuri so yi tum ma tuumbiɛɣu, o mali soli ni o lan be n yiŋa? Pɔri pɔbu bee biŋkɔbiri sara maligu ni tooi vuui mbusim maa? O ni tooi mali suhupiɛlli? 16Yawɛ daa booni ya la olivi ti’ mahali din mali wal’ viɛla, amaa sanʒiɛ’ titali puuni o ni niŋ buɣim dab’ li, ka di di di wula.
17Man’ Yawɛ ŋun nyɛ Tɔbbihi Naa, ka nyɛ ŋun daa zali ya ŋɔ yɛli yɛtɔɣ’ biɛɣu zaŋ chaŋ yi polo Izraɛlnim’ mini Judanim’ ni tum tuumbiɛ’ shɛli la zuɣu. Bɛ maanila maligu tiri Baal n-yiɣisiri n suhu.
Bɛ lo nia biɛɣu zaŋ chaŋ Jɛrimia polo
18Yawɛ n-daa wuhi ma, ka m baŋ,
di nyaaŋa ka o daa wuhi ma bɛ tuumbiɛri maa.
19Amaa n daa ŋmanila piɛ’ tarim’ so
bɛ ni zaŋ chaŋ ni bɛ ti kɔrigi.
N daa bi baŋ ni mani ka bɛ lɔri nia biɛɣu maa yɛra,
“Chɛliya ka ti ŋmaai tia maa mini di wala luhi.
Chɛliya ka ti yih’ o dunia ni,
ka so ku lan teeg’ o yuli yɛla.”
20Amaa nyini Yawɛ ŋun nyɛ Tɔbbihi Naa ŋɔ,
nyini n-nyɛ ŋun kariti saria ni wuntia;
nyini n-nyɛ ŋun mi din be ninsal’ suhu ni min’ o tɛha ni;
chɛ ka n nya a ni yɛn darigi bɛ tibili shɛm,
dama n zaŋla di binshɛɣukam niŋ a nuu ni.
21Dinzuɣu Yawɛ ni yɛli shɛm zaŋ chaŋ Anatɔtnim’ bɛn bɔri ni bɛ ku a la polo m-bɔŋɔ. Bɛ yɛra, “Miri ka a lan zaŋ Yawɛ yuli tɔɣisi anabitali yɛtɔɣa yaha, di yi pa lala ti ni ku a.” 22Dinzuɣu Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ: “N ni darigi bɛ tibili; bɛ ni zaŋ takɔbi ku bɛ nachimba, ka kum ku bɛ bidibisi mini bɛ bipuɣinsi 23hal ka bɛ ni so ti ku kpalim. Dama Anatɔtnim’ tibidarigibo yuuni yi ti paai, n ni chɛ ka alɔbo lu bɛ zuɣu.”",https://www.bible.com/bible/2264/JER.11.DBWDB
JƐRIMIA 12,"Jɛrimia bɔhi Yawɛ bɔhigunima
1Yawɛ, n yi yɛn galim’ a, a ni mali yɛlimaŋli, amaa chɛ ka m bɔh’ a m bɔhigu ŋɔ.
Bɔzuɣu ka tuumbiɛrilana tɔŋda?
Bɔzuɣu ka ʒiŋmariba kul tɔŋda?
2Nyini n-nam ba, ka bɛ beni,
ka zooi n-dɔɣi bihi,
ka a yɛla kul be bɛ noya ni,
amaa ka bɛ suhuri lee be katiŋ’ ni nyini.
3Amaa Yawɛ, a mi ma;
a nyari ma, ka buɣisiri ma,
ka n suhu bela a ni.
Vom’ ba yihina kaman piɛri ka bɛ vɔri ni bɛ ti kɔrigi la.
Woligim’ ba zali gu kɔrigibu dali.
4Saha yuusim wula ka tiŋgbɔŋ ŋɔ lee yɛn fabili?
Ka saha yuusim wula ka luɣilikam mɔri yɛn kuui?
Dama ninvuɣ’ shɛb’ bɛn be di ni tuumbiɛri zuɣu
chɛ ka biŋkɔbiri mini noombihi zaa kpira;
ka din pahi nyɛla, niriba yɛra,
“O nini bi nyari ti ni niŋdi shɛli.”
5A mini bɛn zɔri bɛ naba zuɣu yi zɔri ka di wum’ a,
wula ka a mini yuri ni tooi kpaɣi zo?
Ka a yi ku zani viɛnyɛliŋga palo ni,
wula ka a lee yɛn tooi zani viɛnyɛliŋga Jɔɔdɛn nyɔŋ puuni?
6Dama hal a min’ a mabihi bɛn be dundɔn’ yin’ ni nyɛla bɛn lo a zaɣ’ biɛɣu.
Bɛ kul yimi zani a zuɣu;
hal bɛ yi kul paɣir’ a gba
nyin’ di niŋ ba yɛda.
Yawɛ suhugarigu zaŋ chaŋ o niriba polo
7N zaɣisi n yiŋa.
N zaŋ n ni su shɛli bahi.
N zaŋ n suhu ni yuri ninvuɣ’ shɛb’ pam
niŋ bɛ dimnim’ nuu ni,
8N ni su ninvuɣ’ shɛb’ maa ŋmanila
gbuɣinli ŋun be mɔɣu ni n sani.
Bɛ ŋumdimi bahiri n zuɣu,
dinzuɣu ka n je ba.
9N niriba ŋmanila wubiga
ka tɔra laɣim gili ni bɛ di o.
Cham’ ti laɣim mɔɣu ni biŋkɔbiri zaa,
n-zaŋ ba na ka bɛ ti ŋub’ o.
10Piɛguliba pam saɣim n wain tihi puu,
bɛ no n ni su shɛli sɔŋ tiŋa.
Bɛ chɛ ka n tiŋgbɔn’ shɛli din viɛli pam la leei dabari ni tiŋgban’ nɛli.
11Bɛ chɛ ka di zanila dabari,
ka di nyɛ dabari n-fabindi niŋdi ma.
Tiŋgbɔŋ maa zaa zanila dabari,
amaa ka so baɣa kani.
12Ŋmɛnditoya kana ti bela tiŋgbɔŋ maa ni zoya zuɣu zaa,
dama Yawɛ tɔbu n-lu tiŋgbɔŋ maa ni luɣilikam;
ka so ku tiligi.
13Bɛ daa birila alikama,
ka ti chɛla gɔhi.
Bɛ tum tuma ka di wum ba,
amaa ka bi nya shɛli.
Bɛ yi ti kpuɣi bɛ puri atam,
vi ni gbahi ba,
Yawɛ suhu ni yiɣisi pam maa zuɣu.
Yawɛ lo Izraɛlnim’ ʒiʒiinitab’ alikauli
14Man’ Yawɛ ni yɛli Izraɛlnim’ ʒiʒiinitab’ bɛn nyɛ ninvuɣ’ biɛri ka saɣim n ni daa zaŋ tiŋgbɔn’ shɛli ti n niriba Izraɛlnim’ ni bɛ su li la shɛm m-bɔŋɔ: “N yɛn vuɣi ba la bɛ tiŋgban’ ni, ka yihi Judanim’ bɛ sunsuuni. 15Ka n yi vuɣi ba, di nyaaŋa n ni lan zo ba nambɔɣu, ka zaŋ bɛ zaa labisi bɛmaŋmaŋ’ ni su tiŋgbɔn’ shɛli ni. 16Di nyaaŋa bɛ yi ni bɔhim n niriba maa soya ni bɛ suhuri zaa, ka zaŋdi n yuli pɔri bɛ pɔri yɛra, ‘Yawɛ ŋun be ŋɔ zuɣu’ kaman bɛ ni daa wuhi n niriba maa ka bɛ pɔri Baal shɛm la, dindina bɛ ni pahi n niriba ni. 17Amaa zuliya shɛli niriba yi zaɣisi ni bɛ ku wum, dindina n ni vuɣi di zuliya maa zaa n-ku ba.” Man’ Yawɛ n-yɛli lala maa.",https://www.bible.com/bible/2264/JER.12.DBWDB
JƐRIMIA 13,"Jinjɛŋŋma’ piɛlli
1Yawɛ ni daa yɛli ma shɛm m-bɔŋɔ: “Cham’ ti da jinjɛŋŋma’ piɛlli n-zaŋ so, amaa di zaŋ li tim kom ni.” 2Dinzuɣu ka n daa da jinjɛŋŋmaa maa kaman Yawɛ ni daa yɛli ma shɛm maa n-zaŋ li so. 3Ka Yawɛ daa lan tɔɣisi ma yɛtɔɣa pahi buyi yɛli, 4“Zaŋm’ a ni daa da jinjɛŋŋma’ shɛli sɔri maa chaŋ Yufretiiz Mɔɣili ni pumpɔŋɔ nti zaŋ li pi tampiŋ lɔŋni.” 5Dinzuɣu ka n daa zaŋ li chaŋ Yufretiiz Mɔɣili maa ni ti pi kaman Yawɛ ni daa yɛli ma shɛm maa. 6Ka di daa ti niŋ daba ayi ka Yawɛ lan yɛli ma, “Cham’ Yufretiiz Mɔɣili ni pumpɔŋɔ nti yihi n ni daa yɛl’ a ni a zaŋ jinjɛŋŋma’ shɛli ti sɔɣi nimaani la na.” 7Di saha ka n daa chaŋ Yufretiiz Mɔɣili ni nti kurigi n ni daa zaŋ jinjɛŋŋmaa maa pi luɣ’ shɛli maa n-yihi li na. Amaa ka jinjɛŋŋmaa maa daa saɣim ka lan ka buchi.
8Di saha ka Yawɛ daa yɛli ma, 9“Lala ka n yɛn saɣim Judanim’ ni mali shɛli nyuri bara la mini Jɛrusalɛmnim’ ni mali shɛli nyuri bara pam la. 10Ninvuɣ’ biɛri bɛn zaɣisi ni bɛ ku wum n yɛligu, ka niŋ tipawumli n-doli bɛ suhuyubu soli ka jɛmdi wun’ shɛŋa la ni ti bemi kaman jinjɛŋŋmaa din lan ka buchi ŋɔ ni be shɛm ŋɔ. 11Kaman nira ni so jinjɛŋŋmaa ka di tab’ o niŋgbuŋ shɛm la, lala ka n daa chɛ ka Izraɛlnim’ zaa mini Judanim’ tabi ma din ni chɛ ka bɛ nyɛ n niriba, ka n yuli du, ka n nya paɣibu mini jilima, amaa ka bɛ zaɣisi wumbu.” Man’ Yawɛ n-yɛli lala maa.
Wain duɣu ŋmahinli
12Yɛlim’ ba ni Yawɛ ŋun nyɛ Izraɛlnim’ Naawuni ŋɔ ni yɛli shɛm m-bɔŋɔ: “Niŋmiya wain pali wain duɣu kam.” Bɛ ni bɔh’ a, “A tɛhiya ni ti bi mi ni di simdi ni ti niŋ wain pali wain duɣu kam?” 13Di saha ka a yɛli ba, “Yawɛ ni yɛli shɛm m-bɔŋɔ: ‘N yɛn chɛmi ka tiŋgbɔŋ ŋɔ nim’ zaa mini na’ shɛb’ bɛn ʒi Dauda ʒiishee la ni maligumaaniba ni anabinima ni Jɛrusalɛmnim’ zaa nyu dam kuli. 14N ni ti daai bɛ ninkura mini bihi zaa to taba. N yi ti yɛn ku ba, n ku chɛ so bee n-zo so nambɔɣu.’ ” Man’ Yawɛ n-yɛli lala maa.
Jɛrimia saɣisigu zaŋ chaŋ karimbaani niŋbu polo
15Yawɛ yɛliya: Gbilisimiya tibili wum,
chɛliya karimbaani.
16Timiya Yawɛ ŋun nyɛ yi Naawuni
ŋɔ jilima din ni chɛ ka o ku tahi
zibisim na,
ka yi tuui zoya
zuɣu wuntaŋ’ ni;
yi yi ti bɔri neesim saha shɛli,
o chɛrimi ka di niŋ zibisim titali,
ka chɛ ka di niŋ bumbɔni.
17Amaa yi yi zaɣisi wumbu,
n ni kum ashilɔni yi
karimbaani maa zuɣu.
N ni kum pam hal ka nintam
ti zɔri n nina ni,
bɛ ni gbahi Yawɛ niriba leei daba
maa zuɣu.
18Yɛlim’ naa min’ o ma,
“Ʒinimiya tariŋ ʒiishee,
dama yi nam zuɣupila din viɛl’ la
yi yi zuɣu ni lu tiŋa.
19Bɛ kpari Nɛgɛbinim’ niŋ bɛ fɔntinsi ni,
ka so kani ŋun ni kparigi ba.
Bɛ gbahi Judanim’ zaa chaŋ.”
20Kpuɣimiya yi zuɣuri lihi nya
ninvuɣ’ shɛb’ bɛn yi nuzaa polo ŋɔ na.
Bɛ ni daa zaŋ ninvuɣ’ shɛb’ tin ya
ka yi nyuri bara bɛ zuɣu la lee be ya?
21Ka yi ni daa wuhi ninvuɣ’ shɛb’ ni bɛ ti leei yi zɔnim’ la
yi ti leei yi zuɣulaannima,
wula ka yi lee yɛn yɛli?
Di biɛrim maa ku ŋmanila paɣ’ ni wolisiri ni o dɔɣi
ka biɛrim shɛli mal’ o la?
22Ka yi yi yɛli yi suhuri ni,
“Bɔzuɣu ka yɛla ŋɔ paai ti?”
Di nyɛla yi tuumbiɛri ni galisi zuɣu
ka bɛ darigi fuɣi yi situra,
ka bili ya.
23Itiɔpianim’ ni tooi taɣi bɛ niŋgbuŋ gbaŋ biɛhigu
bee jɛŋgbina ni tooi taɣi bɛ niŋgbuna bomaboma?
Dinzuɣu yinim’ bɛn gba tum tuumbiɛri ka di mili ya ŋɔ,
yi ku tooi lan tum tuun’ viɛla.
24N ni zaŋ ya bahi kaman pɔhim din yi tiŋgban’ nɛli polo na
ni ʒiɛri wurigu bahiri shɛm la.
25“Din simdi ya m-bala.
N ni lo ni n niŋ ya shɛm m-bala!
Dama yi tam n yɛla,
ka niŋla ʒiri naani.”
Man’ Yawɛ n yɛli lala maa.
26Mmaŋmaŋ’ ni pirigi yi situra
n-dihi ya vi.
27N nya yi ni tum din chihiri shɛŋa maa,
yi ni niŋ zina shɛŋa mini yi ni kuhiri kaman wɔridibiga n-kuhiri bɔri wɔrinyaŋ la.
Yi tum kavi pagɔrisigu
mini dagɔrisigu tuma mɔɣu ni zoya zuɣu.
Jɛrusalɛmnima, Mbusim be yi zuɣu!
Bɔ saha ka yi yɛn yi daɣiri ni?",https://www.bible.com/bible/2264/JER.13.DBWDB
JƐRIMIA 14,"Sanza’ biɛɣu
1Yawɛ ni daa yɛli Jɛrimia shɛm zaŋ chaŋ sanzali polo m-bɔŋɔ:
2“Judanim’ kuhirimi,
ka bɛ fɔntinsinim’ tarigi; bɛ dola tiŋgban’ ni ni suhugarigu,
ka Jɛrusalɛmnim’ kuhigu chaŋ haliya.
3Di puuni ninvuɣ’ zuɣuri tim bɛ tumtumdiba ni bɛ ti ŋɔŋ kom na.
Ka bɛ chaŋ kɔbilisi ni nti bi nya kom,
ka ŋmaligi zaŋ bɛ kɔŋɔŋdi biŋkuma labi kuli.
Vi gbahi ba ka di niŋ ba alahiziba,
ka bɛ zaŋ bini pili bɛ zuɣuri,
4dama tiŋgbani kuumi tahi la,
saa ni bi lan miri maa zuɣu,
ka di niŋ pukpariba alahiziba,
ka bɛ zaŋ bini pili bɛ zuɣuri.
5Hal saŋkpaliŋ zomi ka chɛ o biliɛɣu mɔɣu ni,
dama mɔri lan kani.
6Yɔɣu ni bunsi tamla daboya zuɣu n-taɣiri ʒiɛɣu kaman yɔbahi la,
ka bɛ nina niŋ liti,
mɔri ni kani zuɣu.”
7Hal ti tuumbiɛri ni kul di shɛhira jɛndi ti maa zaa yoli,
Yawɛ, sɔŋmi ti a yuli zuɣu.
Ti zoya ka chɛ a siɣimsiɣim bushɛm,
ka tum alahichi pam a sani.
8Nyini n-nyɛ Izraɛlnim’ tahima;
nyini n-nyɛ ŋun tiligi ba bɛ muɣisigu saha.
Wula ka a be kaman sana n-nyɛ a tiŋgbɔŋ ŋɔ ni
bee kaman yuŋ ni sabigi sochanda so
ka o yɛn zani gbe luɣ’ shɛli maa?
9Wula ka a be kaman ninvuɣ’ so
ŋun bi lan mi o yɛla nini,
bee kaman tɔbutuhiri’ biiŋa
ŋun ku tooi sɔŋ so maa?
Amaa nyini Yawɛ nyɛla ŋun be ti sani.
Ti nyɛla a niriba, di zaŋ ti bahi.
10Yawɛ ni yɛli shɛm zaŋ chaŋ niriba maa polo m-bɔŋɔ:
“Yɛlimaŋli, bɛ suhuri yula yɔɣu kpɛbu,
ka bɛ ku tooi gbaai bɛmaŋa,
dinzuɣu ka Yawɛ bi deei ba.
Pumpɔŋɔ o ni teei bɛ tuumbiɛri maa yɛla,
ka darigi bɛ tibili bɛ daalahichi zuɣu.”
11Yawɛ daa yɛli ma, “Di suhi ma niriba ŋɔ zaɣ’ viɛlli zuɣu. 12Hal bɛ yi kul lo noli, n ku wum bɛ kuhigu. Hal bɛ yi mali bɛ ni zaŋdi sara shɛli nyɔri buɣim’ la mini chi sara, n ku deei li. Amaa n ni chɛ ka tɔbu mini kum ni alɔbo ku ba.”
13Di saha ka n daa yɛli, “Yawɛ ŋun nyɛ n Duuma ŋɔ, a mi ni anabinim’ kul be kpe n-yɛri ba, ‘Tɔbu ku lan ŋmɛn ya, ka kum mi ku lan lu yi zuɣu, amaa n kul yɛn tin ya la suhudoo ni yɛlimaŋli tiŋgbɔŋ ŋɔ ni.’ ”
14Ka Yawɛ daa garigi yɛli ma, “Anabinim’ maa malila n yuli ŋmari ʒiri. Man’ bi tim ba bee n-zali ba shɛli bee n-tɔɣisi bɛ ni so yɛtɔɣa. Bɛ tɔɣisiri ya la ʒii din nyɛ ʒiri yɛtɔɣa. Di nyɛla baɣibuɣibo din ka buchi, ka nyɛ bɛ maŋmaŋ’ suhu ni yɔhiŋgu yɛtɔɣa.” 15Dinzuɣu man’ Yawɛ ni yɛli shɛm zaŋ chaŋ anab’ shɛb’ bɛn mali n yuli tɔɣisiri anabitali yɛtɔɣa, ka di pala mani n-tim ba la polo m-bɔŋɔ. Bɛ yɛra, “Tɔbu mini kum ku lan lu yi zuɣu tiŋgbɔŋ ŋɔ ni.” Amaa tɔbu mini kum ni ku anabinim’ maa. 16Bɛ ni ti zaŋ bɛ ni tɔɣisiri ninvuɣ’ shɛb’ anabitali yɛtɔɣa ka tɔbu mini kum ku ba maa bahi Jɛrusalɛm pala zuɣu, so ti ku beni ŋun ni sɔɣi bɛ mini bɛ paɣiba ni bɛ bidibisi ni bɛ bipuɣinsi. Dama n ni ti zaŋ bɛ tuumbiɛri maa ʒili ba.
17A ni yɛn yɛli ba shɛm m-bɔŋɔ:
Chɛ ka n kul kumdi ni nintam yuŋ ni wuntaŋ’ ni,
ka di bi chɛra,
dama bɛ ŋme n niriba bɛn be kaman m bipuɣiŋga ŋun ʒi doo maa kurili luhi,
ka bɛ nya dan’ titali.
18N yi yi mɔɣ’ kpaŋa,
n nyarila bɛ ni zaŋ takɔbiri ku shɛb’ sɔŋ.
Ka n yi kpe tiŋ’ puuni,
n nyarila kum ni gbarigi shɛb’ sɔŋ.
Ka anabinim’ mini maligumaaniba
kul tumdi bɛ tuma tiŋgbɔŋ maa zaa ni,
ka bi mi ni binshɛli niŋda.
Niriba fabili niŋ Yawɛ
19A zaɣisila Judanim’ zaa?
A suhu lan je Ziɔnnima?
Wula ka a ŋme ti luhi
ka so ku tooi lan tibi ti yaha?
Ti yuuni bɔrila suhudoo,
amaa ti bi nya zaɣ’ viɛlli,
ka yuuni bɔri faako saha,
amaa ka naɣ’ nyarila zaɣ’ biɛɣu.
20Yawɛ, ti zani yim saɣi deei ti ninvuɣ’ biɛtali
din nyɛ ti yaannim’ ni daa tum tuumbiɛ’ shɛŋa’ la,
dama ti tum alahichi a sani.
21A yuli zuɣu, di tabigi ti bahi.
Miri ka a filim a nam ʒiishee din mali jilima ŋɔ.
Teema, ka miri ka a saɣim a ni daa lo ti alikauli shɛl’ la.
22Zuliya shɛli buɣa ni tooi chɛ ka saa mi?
Bee zuɣusaa ni tooi chɛ ka sayuɣiyuɣi mi?
Pa nyin’ Yawɛ ŋun nyɛ ti Naawuni ŋɔ n-niŋdi li?
Ti mali tahima a sani,
dama nyini n-nyɛ ŋun niŋdi dimbɔŋɔnim’ zaa.",https://www.bible.com/bible/2264/JER.14.DBWDB
JƐRIMIA 15,"Mbusim be Judanim’ zuɣu
1 Di saha ka Yawɛ daa yɛli ma, “Hal Musa mini Samuɛl yi di ʒe n tooni, n naan ku ŋmaligi n suhu kpa niriba ŋɔ polo. Zaŋmi ba miligi n sani n-chɛ ka bɛ chaŋ. 2 Ka bɛ yi bɔh’ a, ‘Ya ka ti yɛn chaŋ?’ Nyin’ yɛlim’ ba, Yawɛ ni yɛli shɛm m-bɔŋɔ:
‘Alɔbo ni yɛn di shɛba,
bɛ cham’ ka alɔbo ti di ba.
Ka tɔbu ni yɛn di shɛba,
bɛ cham’ ka tɔbu ti di ba.
Ka kum ni yɛn ku shɛba,
bɛ cham’ ka kum ti ku ba.
Ka bɛn mi nyɛ bɛ ni yɛn gbahi shɛb’ daba,
bɛ cham’ ka bɛ ti
gbahi ba daba.’ ”
3Yawɛ yɛliya, “N ni chɛ ka bahiyoli bina anahi lu bɛ zuɣu. Tɔbu ni lu bɛ zuɣu n-ku ba, ka bahi vu ba chaŋ, ka juri mini mɔɣu ni biŋkɔbiri tɔhi ba vali. 4 N ni chɛ ka bɛ yɛla gbaai dunia ŋɔ zuliya kam dabiɛm, Hɛzɛkia bia Manaasa ŋun daa nyɛ Juda naa la ni daa tum shɛm Jɛrusalɛm la zuɣu.”
5Jɛrusalɛmnima, ŋuni n-lee yɛn
zɔn ya nambɔɣu?
Bee ŋuni n-lee ni fabili yi zuɣu?
Ŋuni n-lee ni zani ni o
bɔhi yi daalaafee yɛla?
6Yawɛ yɛliya, “Yi zaɣisi ma,
yi lɛbila yi nyaansi biri ma,
dinzuɣu ka n teegi n nuu
m-bahi ya yoli.
N niŋla suɣilo hal ka
n nyee ti nyɔni.
7N zaŋ n kayeeni ŋmani n-yɛli ya
tiŋgbɔŋ ŋɔ dunɔdaya ni.
N chɛ ka bɛ kɔŋ bɛ niriba.
M bahi n niriba maa yoli.
Bɛ ni bi chɛ tuumbiɛri tumbu zuɣu.
8Bɛ pakoya zooya gari teeku noli bihigu.
N ku nachimba wuntaŋ’ ni
ka chɛ bɛ manima,
ka chɛ ka biɛrim mini dabiɛm
lu bɛ zuɣu libigi ba.
9Ŋun dɔɣi bihi ayopɔin tarigiya,
o tarigiya lu.
Wuntaŋ’ na bi lu ka yuŋ pun zib’ o sani.
O di vi ka nya filiŋ.
N ni chɛ ka bɛn kpalim lu tɔbu ni
bɛ dimnim’ tooni.”
Yawɛ n-yɛli lala maa.
Jɛrimia fabili niŋ Yawɛ
10M ma, mbusim be n zuɣu a ni daa dɔɣi ma zuɣu. Tiŋ’ maa nim’ zaa kul mali ma la naŋgbankpeeni mini zabili. N na ʒi n-dihi so samli bee n-di so samli, amaa bɛ zaa kul turi ma mi. 11Ka Yawɛ daa yɛli, “Biɛhiŋ kani, n daa zaŋla n nuu kpɛh’ a biɛhigu ni zaɣ’ viɛlli zuɣu. Biɛhiŋ kani, mani n-daa piɛl’ a dimnim’ maa bah’ a zuɣu a wahala saha min’ a nandahima saha. 12Nira ni tooi kabigi kurigu mini tahiʒiɛɣu din gabi taba, ka nyɛ din yi nuzaa polo na?
13N ni chɛ ka bɛ ŋme n-di yi buni mini yi daazichi zaa n-zaŋ li chaŋ yoli, yi ni tum alahichi shɛŋa zaa yi tiŋgbɔŋ maa ni zaa la zuɣu. 14N ni chɛ ka yi tum tuma ti yi dimnima yi ni bi mi tiŋgbɔn’ shɛl’ ni, dama n suhu yiɣisiya, ka n dabi buɣim din kul ni diri sahakam.”
15Yawɛ, a mi binshɛɣukam,
teemi n yɛla, ka sɔŋ ma,
ka bɔhi bɛn niŋdi ma alaka ŋɔ biɛri ti ma.
Di di suɣilo hal ka bɛ ti di n nyɛvili.
Baŋmi ni a zuɣu ka bɛ turi ma maa.
16N daa wum a yɛligu, ka dee’ li,
ka a yɛligu maa niŋ ma nyaɣisim, ka ti ma suhupiɛlli,
dama nyin’ Yawɛ ŋun nyɛ Tɔbbihi Naawuni ŋɔ
n su ma.
17N daa bi ʒini ninvuɣ’ shɛb’ bɛn mali suhupiɛlli sani,
m mi daa bi mali suhupiɛlli;
a daa chɛ ka n ʒila n ko,
dama a daa chɛ ka n suhu miligi pam.
18Bɔ n-niŋ ka m biɛrim maa bi naara?
Bɔzuɣu ka di zaɣisi naabu?
Yɛlimaŋli a ŋmanila kulibɔn shɛli din nyɛ yɔhiŋ;
ka ŋmani ko’ shɛŋa din nyuui.
19Dinzuɣu ka Yawɛ daa yɛli,
“A yi labina, n ni deeg’ a
ka a lan be n sani yaha.
A yi tɔɣisiri yɛtɔɣ’ viɛla ka pa ni yɛtɔɣ’ biɛri,
a ni leei ŋun ni tɔɣisiri n yɛtɔɣa.
Bɛna n-nyɛ bɛn ni ti lab’ a sanna;
pa nyini n-ni ti lab’ bɛ sani.
20N ni chɛ ka a be
kaman daanya gooni la niriba maa sani.
Bɛ ni tuh’ a, amaa bɛ ku tooi nyaŋ’ a;
dama n ni be a sani n-tilig’ a ka fa a bahi.
Man’ Yawɛ n-yɛli lala maa.
21N ni fa a ninvuɣ’ biɛri nuu ni bahi,
ka tilig’ a ninvuɣ’ galima gbaabu ni.”",https://www.bible.com/bible/2264/JER.15.DBWDB
JƐRIMIA 16,"Yawɛ yubu ni nyɛ shɛm Jɛrimia biɛhigu ni
1Yawɛ daa yɛli ma, 2“Miri ka a kpuɣi paɣa bee n-dɔɣi bidibisi bee bipuɣinsi kpe. 3Dama Yawɛ ni yɛli shɛm zaŋ chaŋ bɛ ni dɔɣiri bidib’ shɛb’ mini bipuɣin’ shɛb’ kpe mini bɛ manim’ ni bɛ banim’ bɛn dɔɣi ba polo m-bɔŋɔ: 4Dɔr’ biɛri ni ti ku ba. Ka so ti ku fabili bɛ zuɣu bee n sɔɣi ba. Bɛ ni ti dola tiŋgban’ ni kaman naɣibina la. Tɔbu mini kum ni ti ku ba, ka bɛ ti leei juri mini mɔɣu ni biŋkɔbiri bindirigu.”
5Dama Yawɛ ni yɛli shɛm m-bɔŋɔ: “Miri ka a kpe bɛ ni kuhiri kuyila yili shɛli ni bee n-fabili bɛ zuɣu bee n-kum bɛ zuɣu, dama man’ yihi n suhudoo mini n yurilim din bi taɣira ni n nambɔzɔbo niriba ŋɔ ni. 6Bɛ wɔɣira mini tarimba zaa ni ti kpi tiŋgbɔŋ ŋɔ ni, ka so ti ku sɔɣi ba, ka so mi ti ku fabili bɛ zuɣu. So ti ku zaŋ bini ŋmaag’ omaŋ’ bee m-pini o zuɣu bɛ zuɣu. 7So miri ka o ti niŋ bindirigu ti bɛn kumdi kuyila ni o maai bɛ suhuri bɛ kpiimba maa zuɣu bee n-ti ba binnyurigu ni bɛ nyu ka bɛ suhuri maai hal di yi kul nyɛla bɛ banim’ bee bɛ manim’ kum zuɣu gba.
8“Miri ka a kpe bɛ ni puhiri chuɣu yili shɛli ni ka a mini ba ti ʒini n-di ka nyu. 9 Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: “N ni chɛ ka lari mini suhupiɛlli vuri yɔbu naai, ka lan chɛ ka aŋgo mini amiliya kukoya vuri naai kpe yi ʒiɛmani ŋɔ ni.”
10A yi yɛli niriba ŋɔ yɛtɔɣa ŋɔ zaa ka bɛ bɔh’ a, “Bɔzuɣu ka Yawɛ tɔɣisi yɛtɔɣ’ biɛ’ kara ŋɔ zaa jɛndi ti? Ti taali lee nyɛla dini? Alahichi bɔ ka ti lee tum Yawɛ ŋun nyɛ ti Naawuni ŋɔ sani?” 11Di saha nyin’ yɛlim’ ba, “Yawɛ yɛliya, ‘Yi yaannim’ ni daa zaɣisi ma ka jɛmdi buɣa ka lan zaɣisi n zaligu dolibu la zuɣu. 12Ka yi gba be biɛr’ yoli n-gari yi yaannim’ maa ni daa be shɛm maa. Yinim’ m-bɔŋɔ: yi zaɣ’ yino kam niŋla tipawumli n-doli zaɣ’ biɛɣu soli, ka zaɣisi n yɛligu wumbu. 13Dinzuɣu n ni zaŋ ya tiŋgbɔŋ ŋɔ ni n-labi yi ni bi mi tiŋgbɔn’ shɛli ni, ka yi yaannim’ gba daa bi mi li, ka yi ti jɛmdi wun’ shɛŋa nimaani yuŋ ni wuntaŋ’ ni, dama n ku zɔn ya nambɔɣu.’ ”
Bɛ yi dabitim tiŋgbɔŋ ni labi bɛ ya
14Dinzuɣu Yawɛ yɛliya, “Biɛhiŋ kani, dabisa kanna ka yi ti ku lan po n-yɛli ‘Yawɛ ŋun be ka nyɛ ŋun daa yihi Izraɛlnim’ Ijipti tiŋgbɔŋ ni na ŋɔ zuɣu.’ ” 15Amaa bɛ ni ti yɛrimi “Yawɛ ŋun be ka nyɛ ŋun daa yihi Izraɛlnim’ nuzaa polo na ŋɔ ka lan nyɛ ŋun daa yihi ba o ni daa kari ba tahi luɣ’ shɛŋa zaa ni la na ŋɔ zuɣu.” Dama n ni ti zaŋ ba labisi bɛmaŋmaŋ’ tiŋgbɔŋ ni din nyɛ n ni daa zaŋ tiŋgbɔn’ shɛli ti bɛ yaannim’ la.
Tibidarigibo din kanna
16Yawɛ yɛliya, “Pumpɔŋɔ n yɛn timmi boli kulipalinim’ pam na ka bɛ ti gbahi ba. Di nyaaŋa ka n lan tim boli tɔhinim’ pam na, ka bɛ ti bo bɛ shee zoli kam mini daboli kam zuɣu, ka yihi ba tampima voya ni na. 17Dama n nyari bɛ ni kul niŋdi shɛlikam zaa; di shɛli bi sɔɣi n sani, ka bɛ daalahichi bi sɔɣi n sani. 18N ni yo ba bɛ daalahichi mini bɛ tuumbiɛri maa samli ʒiibuyi zuɣu, dama bɛ zaŋ buɣa maligu nimdi na ti saɣim n tiŋgbɔŋ maa, ka tum din chihira n ni su tiŋgbɔn’ shɛli maa ni zaa.”
Jɛrimia niŋ Yawɛ naani o wunsuhigu ni
19Yawɛ, nyini n-nyɛ n kpiɔŋ,
ka nyɛ n ni mali so nyuri bara.
Nyini n-nyɛ n sɔɣisili shee m muɣisigu saha,
dunia luɣilikam niriba ni ti ka a sanna ti yɛli,
“Ti yaannim’ daa bi di binshɛli fali
n-naɣ’ pahila ʒiri
mini binyoya din ka buchi.
20Ninsalinim’ ni tooi mali bɛ wuna?
Binyara lala pala Naawuni.”
21Dinzuɣu biɛhiŋ kani, pumpɔŋɔ n yɛn wuhi ba mi, n ni wuhi ba n yaa mini n yiko, ka bɛ baŋ ni n yuli m booni Yawɛ.",https://www.bible.com/bible/2264/JER.16.DBWDB
JƐRIMIA 17,"Judanim’ daalahichi mini bɛ tibidarigibo
1Bɛ zaŋla kurugu alikalimi sabi Judanim’ daalahichi, ka zaŋ daimɔnd chiriga n-chirigi li pa bɛ suhuri ni mini bɛ sara maligu bimbina binyila zuɣu. 2Hal bɛ bihi na teeri bɛ maligu bimbina mini Ashɛra binwɔɣila shɛŋa din ʒe m-baɣi ti’ mahili kam mini daboli kam zuɣu 3ni zoli kam zuɣu mɔɣu ni la yɛla. N ni chɛ ka bɛ ŋme n-di yi buni mini yi daazichi yi tiŋgbani ŋɔ zaa ni n-yo yi daalahichi maa samli. 4Yimaŋmaŋ’ tuma ni chɛ ka yi kɔŋ n ni daa zaŋ tiŋgbɔn’ shɛli tin ya la, ka n chɛ ka yi chaŋ ti tumdi tuma tiri yi dimnima yi ni bi mi tiŋgbɔn’ shɛli ni. Dama n suhuyiɣisili ŋmanila buɣim, ka di kul ni diri sahakam.
Yɛtɔɣa balibubalibu
5Yawɛ yɛliya,
“Noli ni di ninvuɣ’ shɛb’ bɛn niŋ bɛ ninsalitab’ naani,
ka zaŋ bɛ ninsalitab’ maa leei bɛ kpiɔŋ,
ka ŋmaligi bɛ suhuri ka chɛ man’ Yawɛ la.
6Bɛ ni ti ŋmanila tiŋgban’ nɛli ni tutuɣu,
ka faako yi ti kana, bɛ ku nya li.
Bɛ ni ti bela tiŋgban’ nɛli tiŋ’ kuŋ ni.
Tiŋgban’ shɛli din nyɛ yalim tiŋgbani,
ka so ka di ni.
7“Amaa ninvuɣ’ shɛb’ bɛn zaŋ Yawɛ leei bɛ ni ni niŋ so naani,
ka shiri niŋ o naani mal’ alibarika.
8 Bɛ ni ti ŋmanila kul’ tia,
din wula chaŋ ti kpe kɔzɔrim ni,
wuuni yi ti du, di baɣa kani,
ka di vari kul nyɛ va’ maha sahakam.
Ka sanzali yuuni puuni, di baɣa kani,
ka wala kul bi kɔŋdi di zuɣu.
9“Suhu n-nyɛ din mali yɔhiŋgu gari binshɛɣukam;
di bi ʒe yim.
Ŋuni n-lee ni tooi baŋ li?
10 Man Yawɛ n-nyɛ ŋun zahindi yɛm,
ka vihiri baŋdi salinim’ suhuri,
ka tiri sokam zaa ka di doli bɛ biɛhigu ni nyɛ shɛm,
ni bɛ tuma nyɔri ni nyɛ shɛm.”
11Ninvuɣ’ shɛb’ bɛn bi doli yɛlimaŋli soli bo n-nya buni
ŋmanila noon’ so ŋun ŋuni o ni bi nye gal’ shɛŋa zuɣu wɔɣi li.
Zaŋ chaŋ bɛ biɛhigu pirigili puuni,
bɛ ni ti kɔŋ li,
ka bɛ bahigu saha,
niriba ni ti boli ba jɛra.
12Ti jɛmbu duu maa ŋmanila
nam ʒiishee din mali jilima,
ka nyɛ bɛ ni daa pun duhi shɛli piligu ni ha.
13Yawɛ, nyini n-nyɛ Izraɛlnim’ ni mali tahima so sani.
Bɛnkam zaɣis’ a ni di vi.
Bɛnkam zo ka chɛ a, bɛ ni sabi bɛ
yuya niŋ tiŋgban’ ni,
dama bɛ zaɣisila Yawɛ ŋun nyɛ nyɛvili kɔbilinini ŋɔ.
14Yawɛ, tibimi ma, ka n kpaŋ,
tiligim’ ma, ka n tiligi,
dama nyini n-nyɛ n ni paɣiri so.
15Wummi bɛ ni bɔhiri ma shɛm,
“Yawɛ yɛligu maa lee be ya?
Chɛ ka ti wum li.”
16Amaa n na ʒi n-zo ka chɛ’ piɛgulibo
din nyɛ a ni zaŋ tuun’ shɛli ti ma maa
bee m-bɔri ni zaɣ’ biɛɣu paa’ ba.
A mi yɛtɔɣ’ shɛŋa din yiri n nol’ ni na;
dama di daa niŋla a ninni.
17Miri ka a leei dabiɛm bini n sani,
nyini n-nyɛ n ni yɛn sɔɣi so sani m muɣisigu saha.
18Chɛ ka ninvuɣ’ shɛb’ bɛn niŋdi ma alaka di vi.
Amaa di chɛ ka man’ di vi.
Chɛ ka dabiɛm gbahi ba,
amaa di chɛ ka dabiɛm gbaai ma.
Chɛ ka alɔbo lu bɛ zuɣu
n-ku ba pam.
Vuhim Dabisili gbibbu
19Yawɛ ni daa yɛli ma shɛm m-bɔŋɔ: “Cham’ ti zani Niriba Dunɔdal’ la ni, Juda nanim’ ni doli shɛli yira, ka lan dol’ li kpɛri la, ka lan chaŋ Jɛrusalɛm dunɔdaya zaa ni 20nti yɛli ba: Yinim’ Juda nanim’ mini Judanim’ zaa ni Jɛrusalɛmnim’ zaa bɛn doli dunɔdaya ŋɔ kpɛra, Wummiya Yawɛ ni yɛli shɛm,” 21 Yawɛ yɛliya, “Yimaŋmaŋ’ nyɛviya zuɣu, miriya ka yi ʒi ʒiya Vuhim Dabisili dali bee n-ʒi li doli dunɔdaya ŋɔ kpe Jɛrusalɛm. 22 Ka miriya ka yi ʒi ʒiya yi yinsi bee n-tum tuun’ shɛli Vuhim Dabisili dali, amaa gbibiya Vuhim Dabisili maa ka di nyɛ dabisili kasi kaman n ni daa zali yi yaannim’ shɛm la. 23Amaa ka bɛ daa niŋ tipawumli n-zaɣisi ni bɛ ku gbilisi tibili wum bee n-deei n wuhibu maa.”
24Yawɛ yɛliya, “Amaa yi yi ni wum n yɛligu, ka ku ʒi ʒiya doli yaŋɔ dunɔdaya ŋɔ kpɛna Vuhim Dabisili dali, amaa ka ni gbibi Vuhim Dabisili maa ka di nyɛ dabisili kasi, ka bi tum tuma dindali, 25dindina na’ shɛb’ bɛn ʒini Dauda nam ʒiishee, ka nyɛ bɛn bari yuri mini chɛchɛbunsi ni bɛ kpamba ni Judanim’ ni Jɛrusalɛmnim’ ni ti doli dunɔdaya ŋɔ kpe. Ka niriba ti pali tiŋ’ ŋɔ ni sahakam. 26Ka niriba ti yi Juda fɔntinsi ni mini tin’ shɛŋa din gili Jɛrusalɛm ni Bɛnjamin zuliya tiŋgban’ ni ni daboya mini zoya ni tinsi ni ni Nɛgɛb n-zaŋ bɛ ni zaŋdi sara shɛli nyɔri buɣim la mini sara pina din nyɛ chi sara ni tulaale zim na. Bɛ ni lan zaŋ wumpaɣibo pina ka Yawɛ jɛmbu duu na. 27Amaa yi yi bi gbilisi tibili wum n yɛligu, ka gbibi Vuhim Dabisili maa kasi din nyɛ yi di ʒi ʒiya doli Jɛrusalɛm dunɔdaya kpe Vuhim Dabisili dal’ la, dindina n ni niŋ buɣim dabi Jɛrusalɛm dunɔdaya maa, ka di di Jɛrusalɛm nanim’ yinsi, ka so ku tooi kpihi li.”",https://www.bible.com/bible/2264/JER.17.DBWDB
JƐRIMIA 18,"Jɛrimia be yaɣimɛra yiŋa
1Yawɛ ni daa yɛli Jɛrimia shɛm m-bɔŋɔ: 2“Cham’ yaɣimɛra yiŋa ka n ti zaŋ n yɛtɔɣa tɔɣis’ a nimaani.” 3Lala zuɣu ka n daa chaŋ yaɣimɛra maa yiŋa ka o ti bela yaɣiri mɛbu ni. 4Ka o ni daa zaŋ yaɣiri mɛri duɣ’ shɛli maa daa saɣim o nuu ni, ka o daa zaŋ li taɣi me o ni daa nya ka duɣ’ shɛli viɛl’ o sani.
5Di saha ka Yawɛ daa yɛli ma, 6“N ku tooi niŋ yinim’ Izraɛlnim’ kaman yaɣimɛra maa ni niŋ shɛm maa?” Yawɛ lan yɛli, “Yaɣiri maa ni kul be yaɣimɛra maa nuu ni shɛm maa, lala ka yinim’ Izraɛlnim’ gba be n nuu ni. Yawɛ n-yɛli lala maa. 7Shɛli ni n ni tooi yɛli zuliya shɛli bee nam shɛli niriba ni n ni vuɣi ba bee n-wurim ba ka ku ba, 8amaa n ni yɛli zuliya shɛli maa nim’ yi chɛ zaɣ’ biɛɣu tumbu, n ni taɣi n tɛha, ka ku lan chɛ ka n ni lo ni alɔbo shɛli lu bɛ zuɣu maa paai ba. 9Ka shɛli ni n ni tooi yɛli zuliya shɛli bee nam shɛli niriba ni n ni chɛ ka bɛ zani viɛnyɛliŋga, 10amaa di zuliya maa nim’ yi tumdi zaɣ’ biɛɣu n sani, ka zaɣisi ni bɛ ku wum n yɛligu, dindina n ni taɣi n tɛha zaŋ chaŋ zaɣ’ viɛl’ shɛli n ni di yɛn niŋ ba maa polo. 11Dinzuɣu pumpɔŋɔ yɛlim’ Judanim’ mini Jɛrusalɛmnima ni Yawɛ yɛliya, “N nyɛla yaɣimɛra, ŋun’ maani zaɣ’ biɛɣu shili n jɛndiri ya, ka lɔri di nia zaŋ chaŋ yi sani. Pumpɔŋɔ yi zaa zomiya yi zaɣ’ biɛɣu maa tumbu ni, ka taɣi yi biɛhigu mini yi tuma.” 12Amaa bɛ ni garigi yɛli, “Di ka buchi, ti ni gbibila ti ni lo nia shɛŋa, ka sokam tumd’ o tipawumli tuumbiɛri.”
Niriba zaɣisi Yawɛ
13Dinzuɣu Yawɛ ni yɛli shɛm m-bɔŋɔ:
“Bɔhimi zuliya kam,
ŋuni n-lee na mi n-wum yɛlli ŋɔ tatabo?
Izraɛlnim’ bɛn ŋmani paɣipiɛliga ŋɔ
tum zaɣ’ biɛ’ titali.
14Binshɛŋa din ŋmani sakuɣa la na mi n-kɔŋ Lɛbanɔn tampima la lɔna ni?
Ka zoya ni kulibɔŋ maha la kɔzɔrim na mi n-nyuui?
15Amaa ka n niriba bɛn’ tam n yɛla,
ka mali binyara nyɔri buɣim
maani sara tiri binshɛŋa din nyɛ ʒiri binyara.
Bɛ tuui bɛ so’ shɛli din nyɛ so’ kurili maa zuɣu,
ka taɣi doli so’ kpansi, din pa so’ lɔɣu.
16Bɛ zaŋ tiŋgbɔŋ ŋɔ leela dabiɛm shee,
ka niriba lihi ʒiɛm li sahakam.
Bɛnkam zaa gari nimaani,
dabiɛm gbahi ba mi ka bɛ viini bɛ zuɣuri.
17N ni wurim ba bɛ dimnim’ tooni bahi
kaman pɔhim n-yi gbinni polo na ti ʒe ba chaŋ la.
Bɛ zaɣ’ biɛɣu nyabu dali,
n ni ti lɛbi n nyaaŋa biri ba ka pa ni n tooni.
18Di saha ka bɛ daa yɛli, “Chɛliya ka ti lo Jɛrimia nia biɛɣu, dama maligumaaniba kul ni beni wuhiri ti, ka yɛnnima beni n-tiri ti saɣisigu, ka anabinim’ beni n-tɔɣisiri ti anabitali yɛtɔɣa. Chɛliya ka ti niŋ din ni chɛ ka ti nya o taali, ka di chɛliya ka ti lan wum o yɛligu.”
19Di saha ka n daa yɛli, “Yawɛ, wummi n suhigu,
ka wum n dimnim’ ni yɛri shɛm.
20Nira ni tooi zaŋ zaɣ’ biɛɣu yo zaɣ’ viɛlli samli?
Amaa bɛ gbi ma la zamba bɔɣili.
Teemi n ni daa zani a tooni
n-tɔɣisi bɛ zaɣ’ viɛlli yɛla shɛm
ni di chɛ ka a miligi a suhuyiɣisili
ka chɛ ba la.
21Dinzuɣu chɛ ka kum ku bɛ bihi,
ka chɛ ka bɛ zaŋ takɔbi ku ba,
ka bɛ paɣiba leei pakoya
ni bɛn kɔŋ bɛ bihi.
Chɛ ka alɔbo ku bɛ dɔbba,
ka chɛ ka bɛ zaŋ takɔbiri ku bɛ nachimba tɔbu ni.
22Chɛ ka ŋmɛnditoya liri ba libigi ba,
ka chɛ ka kunsi mɔni bɛ yinsi,
dama bɛ gbi bɔɣili sɔŋ ni n lu di ni,
ka bari zana ni bɛ gbaai ma.
23Amaa nyin’ Yawɛ mi
bɛ ni lo nia biɛ’ shɛŋa zaa ni bɛ ku ma.
Di chɛ bɛ taali maa,
a mi di kpihim bɛ daalahichi a sani.
Chɛ ka bɛ lu a tooni,
ka a darigi bɛ tibili a suhuyiɣisili ŋɔ saha.”",https://www.bible.com/bible/2264/JER.18.DBWDB
JƐRIMIA 19,"Duɣu ŋmaŋ
1Yawɛ ni daa yɛli ma shɛm m-bɔŋɔ: “Cham’ ti da yaɣimɛr’ yaɣiri duɣu, ka zaŋ niriba kpamba mini maligumaaniba kpamba pahi amaŋ’ zuɣu, 2 ka yi chaŋ Hinnom Bidibisi Vinvamli ni n-chaŋ ti zani salichɛhi dunɔdali ni m moli n ni yɛn yɛl’ a yɛtɔɣ’ shɛŋa ŋɔ nimaani. 3A ni ti yɛn yɛli ba shɛm m-bɔŋɔ: “Juda nanim’ mini Jɛrusalɛmnima, wummiya Yawɛ yɛligu. Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: N yɛn chɛmi ka zaɣ’ biɛɣu lu kpe ŋɔ, ka ŋunkam ti wum di yɛla tiba ni vura. 4Dama niriba maa zaɣisi ma, ka ta kpe daɣiri m-maani maligunim’ tiri wun’ shɛŋa bɛ mini bɛ yaannim’ ni Juda nanim’ ni daa bi mi ni bɛ ni daa ku ninvuɣ’ shɛb’ bɛn ka taali la zuɣu. 5 Bɛ daa kul mɛri bɛ ni jɛmdi Baal luɣ’ shɛŋa n-zaŋdi bɛ bihi nyɔri buɣim maani maligu tiri Baal, ka di pa n ni daa zali ba ni bɛ niŋdi shɛm, ka di tɛha mi na ʒi n-kpe n suhu ni. 6Dinzuɣu man’ Yawɛ yɛliya: Biɛhiŋ kani, dabisili kanna, ka bɛ ti ku lan boli kpe Tɔfɛt bee Hinnom Bidibisi Vinvamli, amaa bɛ ni ti booni li la Niriba Kubu Vinvamli. 7Ka n ni ti chɛ ka Judanim’ mini Jɛrusalɛmnim’ ni lo nia shɛŋa kpalim yoli kpe, ka n chɛ ka bɛ dimnima bɛn bɔri ni bɛ di bɛ nyɛviya la zaŋ takɔbi ku ba, ka n chɛ ka bɛ leei juri mini mɔɣu ni biŋkɔbiri bindirigu. 8Ka n ti chɛ ka yi ya ŋɔ leei dabiɛm shee mini ansarisi malibo shee, ka ŋunkam ti gari kpe, dabiɛm ni gbaag’ o, ka o mal’ li ansarisi zaɣ’ biɛ’ shɛŋa din niŋ maa zaa zuɣu. 9Ka n ti chɛ ka bɛ ŋubiri bɛ bidibisi mini bɛ bipuɣinsi, ka bɛ zaa ti ŋubiri taba bɛ dimnim’ mini ninvuɣ’ shɛb’ bɛn bɔri ni bɛ di bɛ nyɛviya ka teei gili ba la nahiŋgu zuɣu.”
10Di nyaaŋa ka a wurim duɣu maa, a mini ninvuɣ’ shɛb’ bɛn chaŋ maa ninni 11ka yɛli ba, “Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ: N ni wurim niriba ŋɔ mini tiŋ’ ŋɔ kaman nir’ ni wurindi yaɣimɛr’ duɣu shɛm la, ka so ku lan tooi mal’ li me yaha. Bɛ ni ti sɔɣi ba Tɔfɛt hal ka palo ti lan kani ka bɛ ni sɔɣi ba. 12N ni yɛn niŋ kpe ŋɔ mini ninvuɣ’ shɛb’ bɛn be kpe ŋɔ shɛm m-bala. N ni niŋ tiŋ’ ŋɔ ka di be kaman Tɔfɛt la. Man’ Yawɛ n-yɛli lala maa. 13Ka Jɛrusalɛm yiya mini Juda nanim’ yinsi ni bɛ ni tuɣindi tulaale zim tiri zuɣusaa binyara yiya shɛŋa mɔpila zuɣu zaa ni bɛ ni maani binnyura maligu tiri buɣa yiya shɛŋa mɔpila zuɣu zaa ni ti saɣim kaman Tɔfɛt ni saɣim shɛm maa.”
14Jɛrimia ni daa yi Tɔfɛt din nyɛ Yawɛ ni daa yɛl’ o ni o chaŋ ti tɔɣisi anabitali yɛtɔɣa luɣ’ shɛli maa labina, o daa zanila Yawɛ jɛmbu duu dundɔŋ ni yɛli niriba, 15“Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: N ni chɛ ka n ni daa yɛli alɔbo shɛŋa zaa yɛla la lu tiŋ’ ŋɔ mini di tiŋkpansi zaa zuɣu bɛ ni niŋ tipawumli n-zaɣisi n yɛligu wumbu maa zuɣu.”",https://www.bible.com/bible/2264/JER.19.DBWDB
JƐRIMIA 20,"Jɛrimia mini maligumaana Pashihur zabili
1Ka maligumaana Pashihur ŋun daa nyɛ Imɛr bia, ka nyɛ Yawɛ jɛmbu duu kpɛm’ la daa wum Jɛrimia anabitali yɛtɔɣa zaŋ chaŋ binyara ŋɔ polo, 2ka o chɛ ka bɛ bu Jɛrimia, ka ba o bandi ʒili Bɛnjamin dunɔdali din daa be zuɣusaa din be Yawɛ jɛmbu duu polo la. 3Biɛɣu ni daa neei, ka Pashihur chɛ ka bɛ baai Jɛrimia bandi maa, ka Jɛrimia yɛl’ o, “Yawɛ daa bi bol’ a yuli Pashihur, amaa o daa bol’ a yuli la Dabiɛm be luɣilikam zaa. 4Dama Yawɛ ni yɛli shɛm m-bɔŋɔ: N ni chɛ ka a yɛla mal’ a dabiɛm amaŋmaŋ’ sani zaŋ tabili a zɔnim’ zaa, ka chɛ ka bɛ dimnim’ ti zaŋ takɔbiri ku ba ka a ʒiɛya lihira. N ni ti zaŋ Judanim’ zaa niŋ Babilɔn naa nuu ni, ka o gbahi ba daba kuli Babilɔn. O ni ti zaŋ takɔbi ku ba. 5N ni ti zaŋ tiŋ’ ŋɔ ni daazichi zaa mini di nyamma zaa ni di binshɛɣukam zaa din mali anfaani ni Juda nanim’ daazichi zaa niŋ bɛ dimnim’ nuu ni, ka bɛ ŋme n-di li n-zaŋ li kuli Babilɔn. 6Ka bɛ ni ti gbaai nyin’ Pashihur mini bɛn be a yiŋ’ zaa daba n-zaŋ ya kuli Babilɔn, ka a min’ a zɔnim’ zaa ti kpi nimaani, ka bɛ sɔɣi ya nimaani. A zɔnim’ shɛba a ni yi tɔɣisiri ʒiri anabitali yɛtɔɣa la.”
Jɛrimia fabili niŋ Yawɛ
7Yawɛ, nyini n-kpɛhi ma kɔre,
ka kɔre maa gbaa’ ma.
A mali yaa gari ma,
ka nyaŋ ma.
N leela bɛ ni lari so asiba hal ni yuŋ;
sokam maani ma la ansarisi.
8Dama n yi kul tɔɣisiri yɛtɔɣa n ti kuhirimi
ka tahi yɛli, “Duŋtaabo mini saɣiŋgu!”
Dama nyin’ Yawɛ yɛligu maa leela turi
mini ansarisi bini n sani asiba hal ni yuŋ.
9N yi yɛli ni n ku lan bol’ a
bee n-zaŋ a yuli tɔɣisi yɛtɔɣa,
di saha a yɛligu maa ŋmanila buɣim be n kɔba ni dira,
ka di gbibbu ti wum ma,
ka n ku lan tooi gbib’ li.
10Dama n wum bɛ ni sɔɣiri yɛra,
“Dabiɛm kul bela luɣilikam.
Zaɣisimiy’ o, chɛliya ka ti zaɣis’ o.”
N zɔsimnim’ kul guhirimi ni n tuui lu, ka yɛra,
“Di pa shɛli ti ni kpɛh’ o kɔre n-nyaŋ o,
ka bɔh’ o biɛri.”
11Amaa Yawɛ bela n sani kaman
tɔbbia ŋun yɛla mali dabiɛm la.
Dinzuɣu ninvuɣ’ shɛb’ bɛn niŋdi ma alaka maa ni tuui lu.
Bɛ ku nyaŋ ma.
Bɛ ni di vi kara,
dama bɛ ku di nasara.
Bɛ ni nya filiŋ sahakam,
ka di yɛla ka tambu.
12Yawɛ ŋun nyɛ Tɔbbihi Naa ŋɔ,
nyini n-zahindi wuntizɔriba,
nyini n-nyari din be ninsal’ suhu ni min’ o tɛha ni;
chɛ ka n nya a ni yɛn bɔhi ba biɛri shɛm,
dama n zaŋ n yɛla maa niŋla a nuu ni.
13Yilimiya yila jɛm Yawɛ.
Paɣimiya Yawɛ,
dama o tiligi tarimba nyɛviya
tuumbiɛrinim’ nuu ni.
14 Mbusim be bɛ ni daa dɔɣi ma
dabisi’ shɛli ni maa zuɣu!
Di chɛ ka alibarika be m ma ni daa
dɔɣi ma dabisi’ shɛli maa ni!
15Mbusim be ninvuɣ’ so ŋun daa yɛli m ba,
“A paɣa dɔɣi bidibiga”
ka o suhu paligi la zuɣu.
16Chɛ ka dilan’ maa biɛhigu ti be
kaman Yawɛ ni daa wurim fɔntin’ shɛŋa
ka bi zo li nambɔɣu la.
Chɛ ka o kul wumdi kuhigu asiba,
ka wumdi tɔbuchiriga wuntaŋ’ zuɣusaa saha.
17Dama o daa bi ku ma niŋ m ma pul’ ni,
ka lala zuɣu chɛ ka m ma puli maa leei n gballi,
ka o puli maa kul bara sahakam.
18Bɔzuɣu ka n daa yi m ma puli ni na
ni n ti nyari muɣisigu mini suhugarigu,
ka vi kul yɛn diri ma hal ni n nyɛvili tariga?",https://www.bible.com/bible/2264/JER.20.DBWDB
JƐRIMIA 21,"Jɛrusalɛmnim’ nyaŋbu
1Yawɛ ni daa yɛli Jɛrimia shɛm m-bɔŋɔ saha shɛli Naa Zɛdɛkia ni daa tim Malikia bia Pashihur mini Maasɛya bia Zɛfania ŋun daa nyɛ maligumaana la o sani la. Bɛ daa yɛl’ o mi, 2 “Suhimi Yawɛ ti ti, Babilɔn naa Nɛbukadnɛza ni kana ti liri ti la zuɣu. Di pa shɛli Yawɛ ni tum alahiziba tuma ti ti kaman o ni pun niŋdi shɛm la, ka lala zuɣu chɛ ka o zo ka chɛ ti.”
3Di saha ka Jɛrimia daa yɛli ba, “Yi ni yɛn yɛli Zɛdɛkia shɛm m-bɔŋɔ: 4Yawɛ ŋun nyɛ Izraɛlnim’ Naawuni ŋɔ yɛliya, ‘N ni fa yi ni gbibi yi bidibbin’ shɛŋa ni yi zaŋ tuhi Babilɔn naa mini Kalidianim’ bɛn teei gili ya yi gooni ŋɔ nyaaŋa ŋɔ labisi yi ya ŋɔ tiŋ’ puuni na. 5Mmaŋmaŋ’ n-yɛn teei n nuu din mali kpiɔŋ ŋɔ ni sujee mini suhuyiɣisili pam n-tuhi ya. 6N ni ti ku binshɛɣukam din be tiŋ’ ŋɔ ni, ninsalinim’ zaŋ tabili biŋkɔbiri. Alɔbo titali nti yɛn lu bɛ zuɣu ku ba. 7Yawɛ yɛliya, “Dimbɔŋɔ nyaaŋa, n ni ti zaŋ Naa Zɛdɛkia min’ o kpambaliba ni alɔbo maa mini tɔbu maa ni kum maa ni bi di o ninvuɣ’ shɛb’ la n-niŋ Naa Nɛbukadnɛza ŋun nyɛ Babilɔn naa maa nuu ni. N ni zaŋ ba niŋ bɛ dimnim’ nuu ni, ka zaŋ ba niŋ ninvuɣ’ shɛb’ bɛn bɔri ni bɛ ku ba nuu ni. O ni ti zaŋ takɔbi chɛ n-ku ba, ka ku zo so nambɔɣu bee n-tiligi so.”
8Yɛlim’ niriba maa mi ni Yawɛ ni yɛli shɛm m-bɔŋɔ: “Nyamiya, n zaŋla nyɛvili soli mini kum soli sɔŋ ya. 9Ninvuɣ’ shɛb’ bɛn be tiŋ’ ŋɔ puuni, tɔbu mini kum ni alɔbo ni di ba. Amaa ninvuɣ’ shɛb’ bɛn yi n-chaŋ ti zaŋ bɛmaŋ’ ti Kalidianim’ bɛn teei gili ya ŋɔ ni tiligi bɛ nyɛviya. 10Dama n loya ni n niŋla tiŋ’ ŋɔ zaɣ’ biɛɣu ka pa ni zaɣ’ viɛlli. N ni ti zaŋ li niŋ Babilɔn naa nuu ni, ka o nyo li buɣim. Man’ Yawɛ n-yɛli lala maa.” ’
11Yɛlim’ Juda nayilinima, “Wummiya Yawɛ yɛligu. 12Yinim’ Dauda zuliya, Yawɛ ni yɛli shɛm m-bɔŋɔ:
Doliya zaligu dabisili kam.
Ka fan ya bɛ ni nahindi ninvuɣ’ shɛba
ka fari ba la bɛn nahindi ba maa nuu ni bahi.
Di yi pa lala, n suhu ni yiɣisi kaman buɣim
n-taai diri la ka so ku tooi kpihi li
yi tuumbiɛri maa zuɣu.
13Nyamiya, yinim’ bɛn be vinvamli ni ŋɔ
mini yinim’ bɛn be bɔpiɛligu ni ŋɔ,
m mini ya mali zabili.
Man’ Yawɛ n yɛli lala maa.
Yinim’ bɛn yɛra, ‘Ŋuni n-lee ni tooi siɣina ti liri ti?
Bee ŋuni n-lee ni tooi kpe ti sɔɣisili shee ŋɔ na?’
14Yawɛ lan yɛli, “N ni darigi yi tibili
kaman yi tuma ni nyɛ shɛm.
N ni niŋ buɣim dabi yi yɔɣu maa,
ka buɣim maa di binshɛɣukam din be di ni.”",https://www.bible.com/bible/2264/JER.21.DBWDB
JƐRIMIA 22,"Jɛrimia ni zaŋ lahibali shɛli ti Juda nayilinima
1Yawɛ ni yɛli shɛm m-bɔŋɔ, “Cham’ Juda nayili nti zaŋ yɛligu ŋɔ yɛli ba. 2Yɛlim’ ba, ‘Juda Naa ŋun ʒi Dauda nam ʒiishee ŋɔ min’ a kpamba ni a niriba bɛn doli dunɔdali ŋɔ kpɛra, wummiya Yawɛ ni yɛli shɛm. 3Yawɛ ni yɛli shɛm m-bɔŋɔ: Niŋmiya din tuhi ka doli wuntia soli. Famiya bɛ ni ŋari ninvuɣ’ so n fa o ŋun nahind’ o maa nuu ni bahi. Miriya ka yi zaŋ gala bee kpeengarigu niŋ sana bee kpibiga bee pakoli bee n-ku ŋun ka taali kpe ŋɔ. 4Dama yi yi shiri ni doli yɛligu ŋɔ ni wuhi shɛm, dindina na’ shɛb’ bɛn ʒini Dauda nam ʒiishee ka nyɛ bɛn kpɛri chɛchɛbunsi ka bari yuri mini bɛ kpamba ni bɛ niriba ni ti doli yili ŋɔ dunɔdaya ŋɔ ni kpe. 5 Amaa yi yi zaɣisi yɛtɔɣa ŋɔ wumbu, m poya, yili ŋɔ ni leei dabɔɣu. Man’ Yawɛ n-yɛli lala maa.’ ”
6Man’ Yawɛ ni yɛli shɛm zaŋ chaŋ Juda nayili polo m-bɔŋɔ:
“A ŋmanila Giliad n sani,
ka ŋmani Lɛbanɔn zoya,
amaa m poya ni n ni zaŋ a leei tiŋgban’ nɛli,
ninsalinim’ ni ka luɣ’ shɛli.
7N ni tim ninvuɣ’ shɛb’ bɛn saɣindi na ka bɛ ti saɣim a.
Bɛ zaa gbibila bɛ bidibbina.
Bɛ ni ti ŋmahi yi sida da’ viɛl’ la
n-zaŋ li nyo buɣim.
8“Ka zuliya pam ti tim ya ŋɔ tiŋ’ puuni garita ka bɔhiri taba, ‘Bɔ n-niŋ ka Yawɛ ti darigi tin’ titali ŋɔ nim’ tibili lala?’ ” 9Ka bɛ ni ti garigi yɛli, “Bɛ ni daa zaɣisi Yawɛ ŋun nyɛ bɛ Naawuni ŋɔ alikauli, ka jɛmdila wun’ shɛŋa la zuɣu.”
Jɛrimia ni yɛli shɛm zaŋ chaŋ Jɔahaz polo
10Di kumdiya ŋun kpi zuɣu
bee n-fabindi o zuɣu.
Amaa lee kummiyala bɛ ni gbaai so chaŋ zuɣu,
dama o ku lan labina ka o nini ti nya o tiŋgbɔŋ.
11 Dama Yawɛ ni yɛli shɛm zaŋ chaŋ Juda Naa Jɔsia bia Shallum ŋun daa di nam zan’ o ba Jɔsia zaani, ka nyɛ bɛ ni gbaai so kpe n-zaŋ o chaŋ la polo m-bɔŋɔ: “O ku lan labi kpe na yaha. 12Amaa bɛ ni zaŋ o chaŋ luɣ’ shɛli maa ka o ti yɛn kpi. O nini ku lan nya o tiŋgbɔŋ ŋɔ yaha.”
Jɛrimia ni yɛli shɛm zaŋ chaŋ Jɛhoyakim polo
13Mbusim be ninvuɣ’ so ŋun bi doli wuntia soli m-me o yili
mini ŋun bi doli yɛlimaŋli soli m me o jirambisa,
ka chɛ ka o taba tum o tuma yoli
ka o bi yo ba zuɣu.
14O nyɛla ŋun yɛli, “N ni me mmaŋmaŋ’ yili titali,
ka me zuɣusaa du’ kara,
ka niŋ takɔriti niŋ li,
ka zaŋ sida dari pa di zuɣusaa,
ka zaŋ piɛnta ʒee piɛnti li.”
15A ni mali sida dari pam zuɣu
n-chɛ ka a nyɛ naa maa?
A ba daa pala ŋun diri ka nyura,
ka niŋdi din tuhi ka doli wuntia soli?
Dinzuɣu ka shɛlikam daa niŋ viɛnyɛla o sani.
16O daa di tarimba mini nandaamba saria ka di viɛla.
Pa nira ni yɛn niŋ shɛm wuhi ni o mi ma m-bala?
Yawɛ n-yɛli lala maa.
17Amaa nyin’ suhu min’ a nini
kul mirigila a nyamma din bi doli so’ shɛli din tuhi ŋɔ zuɣu,
ka a kuri ninvuɣ’ shɛb’ bɛn ka taali,
ka doli kiŋkansi soli nahindi niriba.
18 Dinzuɣu Yawɛ ni yɛli shɛm zaŋ chaŋ Naa Jɛhoyakim ŋun nyɛ Juda naa Jɔsia bia la polo m-bɔŋɔ:
“Bɛ ti ku fabili o zuɣu yɛli,
‘Mbaye, m mabia! Mbaye, m mabia!’
Bɛ mi ti ku fabili o zuɣu n-yɛli,
‘Mbaye, n dana! Mbaye, n naa!’
19Bɛ ni ti sɔɣ’ o mi kaman bɛ ni sɔɣiri buŋ’ shɛm la.
Bɛ ni ti vu’ o ti labi Jɛrusalɛm dunɔdali tooni ha.”
Jɛrimia ni yɛli shɛm zaŋ chaŋ binshɛŋa din yɛn niŋ Jɛrusalɛmnim’ polo
20Chamiya Lɛbanɔn nti kuhi pam,
ka duhi yi yee Bashan.
Kuhimiya Abarim polo bahina,
dama bɛ ku yi ni yuri shɛba.
21N daa tɔɣisi ya yɛtɔɣa yi tɔŋbu saha,
amaa ka yi daa yɛli, “Ti ku wum.”
Yi biɛhigu m-pun bala yi bilim tariga,
dama yi bi deei n noli.
22Pɔhim ni ti ʒe yi zuɣulaannim’ chaŋ,
ka bɛ ti gbahi yi ni yuri shɛba leei daba n-zaŋ ba chaŋ,
ka vi ti gbahi ya ka di gari ya
yi ninvuɣ’ biɛtali tuma zaa zuɣu.
23Nyin’ Lɛbanɔn nira
ŋun me a yili zali sida tihi sunsuuni ŋɔ,
biɛrim yi ti paag’ a, a ni ŋuhi pam
kaman paɣa ŋun wolisiri ni o dɔɣi la.
Naawuni darigi Jɛhoyachin tibili
24 Yawɛ yɛliya, “Hal ka man’ ŋun be ŋɔ zuɣu, Naa Jɛhoyachin ŋun nyɛ Juda Naa Jɛhoyakim bia ŋɔ yi di nyɛ n nintu’ shɛli n ni mali dihiri binyara zuɣu la, ka di piri n nudirigu ni gba, n naan darigi fuɣ’ a n nubil’ maa ni 25n-zaŋ a niŋ ninvuɣ’ shɛb’ bɛn bɔri ni bɛ ku a ka nyɛ a ni zɔri ninvuɣ’ shɛb’ dabiɛm la nuu ni. Hal n naan zaŋ a niŋ Babilɔn Naa Nɛbukadnɛza mini Kalidianim’ nuu ni. 26N ni zaŋ a min’ a ma ŋun dɔɣ’ a labi bɛ ni daa bi dɔɣi ya tiŋgbɔn’ shɛl’ ni, ka yi ti kpi nimaani. 27Amaa bɛ ti ku lan labi bɛ ni bɔri ni bɛ labi tiŋgbɔn’ shɛl’ ni na ŋɔ.”
28Pa Jɛhoyachin ŋɔ n-nyɛ bɛ ni lihi ʒiɛm duɣu ŋmaŋ shɛli,
ni duɣ’ shɛli so ni je la?
Bɔzuɣu ka bɛ zaŋ o min’ o bihi vil’ labi
bɛ ni bi mi tiŋgbɔn’ shɛli ni?
29Mbaye tiŋgbɔŋ, tiŋgbɔŋ, tiŋgbɔŋ,
wummi Yawɛ yɛligu!
30Yawɛ yɛliya,
“Sabimiya ni doo ŋɔ bi dɔɣi bihi,
do’ so ŋun kul ku di nasara o nyɛvili ni.
Dama o bihi ni so ti ku nya soli n-ʒini Dauda nam ʒiishee
n-lan su Judanim’ yaha.”",https://www.bible.com/bible/2264/JER.22.DBWDB
JƐRIMIA 23,"Saha din kanna
1Yawɛ yɛliya, “Mbusim be piɛgul’ shɛb’ bɛn ku m piɛri, ka wurim ba kpɛhi yɔɣu ŋɔ zuɣu. 2Dinzuɣu man’ Yawɛ ŋun nyɛ Izraɛlnim’ Naawuni ŋɔ ni yɛli shɛm zaŋ chaŋ zuɣulaan’ shɛb’ bɛn guli n niriba la polo m-bɔŋɔ: Yinima n-wurim n niriba, ka kari ba bahi, ka bi biɛhi bɛ naba; dinzuɣu n ni darigi yi tibili yi tuumbiɛri maa zuɣu. Man’ Yawɛ n-yɛli lala maa. 3Dimbɔŋɔ nyaaŋa mmaŋmaŋ’ ni laɣisi m piɛ’ shɛb’ bɛn kpalim maa n ni kari ba bahi tiŋgbɔn’ shɛl’ ni maa na nti zaŋ ba niŋ bɛ biɛhigu shee, ka bɛ dɔɣi bihi ka nabi. 4N ni bo zuɣulaannim’ bɛn ni guli ba, ka bɛ ku lan zɔri dabiɛm bee n-gbarigi bee ka bɛ ni so ti bɔrigi. Man’ Yawɛ n-yɛli lala maa.”
5 Yawɛ yɛliya, “Biɛhiŋ kani, saha kanna ka n ni ti pii wuntizɔr’ so Dauda daŋ ni, ka o ti di nam n-zaŋ yɛm su niriba, ka niŋdi din tuhi, ka tumdi wuntitali tuma tiŋgbɔŋ ŋɔ ni. 6O ʒiɛman’ ni ka Judanim’ ni ti nya tiliginsim, ka Izraɛlnim’ mi be ni alaafee. O yuli ti yɛn boonila, ‘Yawɛ n-nyɛ ti wuntia.’ ”
7Yawɛ yɛliya, “Dinzuɣu saha kanna ka bɛ ti ku lan yɛli, ‘Hal ka Yawɛ ŋun be ka nyɛ ŋun daa yihi Izraɛlnim’ Ijipti tiŋgbɔŋ ni na ŋɔ zuɣu,’ 8amaa bɛ ni ti yɛrimi, ‘Hal ka Yawɛ ŋun be, ka nyɛ ŋun daa yihi Izraɛlnim’ o ni daa kari ba tahi nuzaa polo tin’ shɛŋa zaa ni la zuɣu.’ Di saha bɛ ni ti be bɛmaŋmaŋ’ tiŋgbɔŋ ni.”
Jɛrimia ni yɛli shɛm zaŋ chaŋ anabinim’ polo
9Zaŋ chaŋ anabinim’ polo:
N suhu saɣimmi zaa,
ka n kɔba ni chɔɣisi.
N ŋmanila ŋun nyu dam kuli
ka ŋmani ŋun nyu wain buɣi,
Yawɛ min’ o yɛligu kasi zuɣu.
10Dama tiŋgbɔŋ maa kul palila zinaniŋdiba.
Noli yɛlibu la zuɣu, tiŋgbɔŋ maa kumdimi
ka biŋkɔbiri mɔri ŋubbu shee kuui.
Bɛ tuma nyɛla tuumbiɛri,
ka bɛ kpiɔŋ tuma pala din tuhi.
11Anabinim’ mini maligumaaniba zaa nyɛla bɛn bi zɔri Naawuni.
Hal n jɛmbu duu puuni n nya bɛ tuumbiɛri maa.
Yawɛ n-yɛli lala maa.
12Dinzuɣu bɛ soya maa ni ti nyɛla
sariginli soya din be zibisim ni,
bɛ ni ti yɛn kari ba bahi so’ shɛli zuɣu ka bɛ ti lu.
Dama n yi ti yɛn darigi bɛ tibili yuun’ shɛli
n ni chɛ ka zaɣ’ biɛɣu paai ba.
Yawɛ n-yɛli lala maa.
13Samaria anabinim’ sani,
n nya binshɛli din bi viɛla.
Bɛ malila Baal yuli tɔɣisiri anabitali yɛtɔɣa,
ka chɛ ka n niriba birigi.
14 Amaa n nya binshɛli Jɛrusalɛm anabinim’ sani
ka din’ dii kɔŋ tim.
Bɛ niŋdila zina, ka ŋmari ʒiri.
Bɛ kpaŋsirila tuumbiɛtumdiba kɔba ni,
ka di zuɣu chɛ ka so bi bɔri ni o zo n-yi tuumbiɛri tumbu ni.
Bɛ zaa ŋmanila Sɔdom n sani,
ka di niriba mi ŋmani Gomɔra.
15Dinzuɣu Yawɛ ŋun nyɛ Tɔbbihi Naa ŋɔ ni yɛli shɛm zaŋ chaŋ anabinim’ maa polo m-bɔŋɔ:
“N yɛn zaŋla bintɔri dihi ba,
ka zaŋ kom din mali lɔɣu nyuhi ba.
Dama tuumbiɛri maa yila Jɛrusalɛm anabinim’ maa sani
n-gili tiŋgbɔŋ maa zaa ni.”
16Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ: “Di wumdi ya anabi shɛb’ bɛn be yi sani ŋɔ yɛligu. Bɛ ŋmari ya la ʒiri; bɛ suhuyubu yɛtɔɣa ka bɛ tɔɣisiri maa. Di pala Yawɛ noli ni yɛtɔɣa. 17Bɛ kul yɛrila ninvuɣ’ shɛb’ bɛn lihi ʒiɛm man’ Yawɛ yɛligu ni binshɛɣukam ni niŋ viɛnyɛliŋga bɛ sani, ka yɛri ninvuɣ’ shɛb’ bɛn niŋ tipawumli doli bɛ tipawumli suhuyubu maa mi ni zaɣ’ biɛɣu ku paai ba.”
18Dama ŋuni n-lee nyɛ Yawɛ saawaralana
n-nya o ka wum o yɛligu?
Ŋuni n-lee wum o yɛligu ka nyɛ ŋun ni tooi mol’ li?
19Nyamiya Yawɛ sanʒiɛɣu,
suhuyiɣisili titali.
Di ŋmanila pɔhimʒiɛpiliŋga,
di ni lu ninvuɣ’ biɛri zuɣu.
20Yawɛ suhuyiɣisili maa ku chɛ
hal ka o ti niŋ o suhu ni lo ni o niŋ shɛli maa naai.
Dahin shɛli kanna
ka yi ni ti baŋ di gbinni viɛnyɛliŋga.
21N daa bi tim anabinim’ maa,
amaa ka bɛ yiɣisi guui chaŋ.
N daa bi zaŋ n yɛligu ti ba,
amaa ka bɛ tɔɣisiri anabitali yɛtɔɣa.
22Bɛ yi di nyɛla n saawaranima,
dindina bɛ naan moli n yɛligu maa n niriba sani;
bɛ naan yihi ba bɛ biɛriyoli ni,
ka yihi ba bɛ ni tumdi tuumbiɛ’ shɛŋa ni.
23Yawɛ bɔhiri ya, “N nyɛla Naawuni ŋun kul be yomayoma ka pa Naawuni ŋun be katiŋ’ gba?” 24Yawɛ yɛliya, “Banima n-lee ni tooi sɔɣi ashilɔni luɣ’ shɛli ka n ku tooi nya ba? M bi bela zuɣusaa mini dunia ni zaa? Man’ Yawɛ n-yɛli lala maa. 25N wum anab’ shɛb’ bɛn mali n yuli ŋmari ʒiri yɛra, ‘N zahimla zahindi, n zahimla zahindi.’ 26Saha yuusim wula ka anabi shɛb’ bɛn tɔɣisiri anabitali yɛtɔɣa din nyɛ ʒiri, ka tɔɣisiri bɛ suhuyubu anabitali yɛtɔɣa din nyɛ yɔhiŋ ŋɔ lee yɛn chɛ lala niŋbu? 27Bɛ loya ni bɛ zaŋ bɛ zahima maa n-chɛ ka n niriba tam n yɛla saha shɛli bɛ ni tɔɣisiri tab’ di yɛla maa, kaman bɛ yaannim’ ni daa tam n yɛla ka jɛmdi Baal shɛm la. 28Chɛ ka anabi so ŋun zahim zahindi yɛlila zahindi maa yɛtɔɣa, amaa ŋun mi mali n yɛligu ŋun’ tɔɣisim’ n yɛligu maa yɛla ni ʒiɛyimtali. Mɔri mini alikama nyɛla yim? Man’ Yawɛ n-yɛli lala maa. 29N yɛligu bi bemi kaman buɣim bee zali din nyɛ bɛ ni mali shɛli ŋmɛri wurindi kuɣa la? Man’ Yawɛ m-bɔhi lala maa.” 30Yawɛ yɛliya, “Dinzuɣu nyamiya, n je anabi shɛb’ bɛn zuri n yɛligu bɛ tab’ sani la.” 31Yawɛ yɛliya, “Nyamiya, n je anabi shɛb’ bɛn mali bɛmaŋmaŋ’ yɛtɔɣa tɔɣisiri ka yɛra, ‘Yawɛ n-yɛli lala maa.’ ” 32Yawɛ yɛliya, “N je anabi shɛb’ bɛn mali ʒiri zahima tɔɣisiri anabitali yɛtɔɣa, ka zaŋ bɛ ʒiri maa mini bɛ biɛriyoli m-birigiri n niriba la. Di mi pala mani n-tim ba bee n-zali ba. Dinzuɣu bɛ ka niriba ŋɔ nyɔri shɛli hal baabiɛla gba. Man’ Yawɛ n-yɛli lala maa.”
Yɛlimuɣisirili din yi Yawɛ sanna
33Yawɛ yɛliya, “Niriba ŋɔ bee anabi bee maligumaana yi ti bɔh’ a, ‘Yɛlimuɣisirili din yi Yawɛ sanna lee nyɛ dini?’, nyin’ yɛlim’ ba, ‘Yawɛ yɛliya: Yinima n-nyɛ yɛlimuɣisirili maa. N ni kari ya bahi.’ ” 34Ka di yi nyɛla anabi mini maligumaana bee niriba bɛn yɛra, “Yɛlimuɣisirili din yi Yawɛ sanna la,” n ni darigi bɛ mini bɛ yinsinim’ tibili. 35Yi ni yɛn bɔhi tab’ shɛm m-bɔŋɔ: “Wula ka Yawɛ lee garigi yɛli?” bee “Wula ka Yawɛ lee yɛli?” 36Amaa miriya ka yi lan yɛli yɛlimuɣisirili din yi Yawɛ sanna yɛla, dama yɛlimuɣisirili maa nyɛla sokam maŋmaŋ’ yɛligu, ka lala zuɣu chɛ ka yi taɣi Yawɛ ŋun nyɛ ti Naawuni ka nyɛ ŋun be ka nyɛ Tɔbbihi Naa ŋɔ yɛligu. 37Yi ni yɛn bɔhiri anabinim’ shɛm m-bɔŋɔ: “Wula ka Yawɛ lee garigi yɛli ya?” bee “Yɛtɔɣ’ bɔ ka Yawɛ lee yɛli?” 38Amaa yi yi yɛli, “Yɛlimuɣisirili din yi Yawɛ sanna”, Yawɛ ni yɛli shɛm m-bɔŋɔ: Yi ni yɛra, ‘Yɛlimuɣisirili din yi Yawɛ sanna ŋɔ’ zuɣu, m pun tim na ti yɛli ya, “ Di lan yɛliya, ‘Yɛlimuɣisirili din yi Yawɛ sanna.’ ” 39Dinzuɣu n ni kpuɣi yi mini n ni daa zaŋ tiŋgbɔn’ shɛli ti yi mini yi yaannim’ ŋɔ zuɣusaa n sani n-zaŋ labi katiŋa, 40ka filim ya, ka yi di vi din ka naabu, ka ku tam di yɛla.",https://www.bible.com/bible/2264/JER.23.DBWDB
JƐRIMIA 24,"Fiig tiwala piɛri ayi
1 Yawɛ daa wuhi ma fiig tiwala piɛr’ ayi din daa ʒe Yawɛ jɛmbu duu tooni. Babilɔn Naa Nɛbukadnɛza ni daa gbahi Jɛhoyakim bia Jɛhoyachin ŋun daa nyɛ Juda naa la min’ o kpambaliba ni o nuhi tuumbaŋdiba ni machɛlinima n-zaŋ ba yi Jɛrusalɛm kuli Babilɔn la nyaaŋa ka dimbɔŋɔ daa niŋ. 2Piɛ’ yini daa malila fiig tiwal’ viɛla kaman fiig tiwal’ daŋda din mooi, amaa piɛ’ din’ la din’ daa malila fiig tiwala din bie pam, ka di biɛbu maa zuɣu chɛ ka so ku tooi di li. 3Ka Yawɛ daa bɔhi ma, “Jɛrimia, bɔ ka a lee nya?”
Ka n gari yɛli, “N nyala fiig tiwala din viɛl’ pam, ka nya fiig tiwala din bie pam, ka di biɛbu maa zuɣu chɛ ka so ku tooi di li.”
4Di saha ka Yawɛ daa yɛli ma, 5“Yawɛ ŋun nyɛ Izraɛlnim’ Naawuni ŋɔ ni yɛli shɛm m-bɔŋɔ: Kaman fiig tiwal’ viɛla maa ni be shɛm maa, lala ka n lihi Juda ninvuɣ’ shɛb’ n ni daa chɛ ka bɛ gbahi n-zaŋ ba kpe chaŋ Babilɔn tiŋgbɔŋ ni la ka bɛ viɛla. 6N ni zaŋ n zaɣa niŋ bɛ ni, ka niŋ ba din viɛla, ka ti lan zaŋ ba labisi tiŋgbɔŋ ŋɔ ni na. N ni chɛ ka bɛ zani, ka ku lan daai ba luhi. N ni zaŋ ba sa, ka ku lan sibigi ba. 7N ni ti ba suhu shɛli din ni chɛ ka bɛ baŋ ni mani n-nyɛ Yawɛ. Ka bɛ ti leei n niriba, ka m mi leei bɛ Naawuni; dama bɛ ni ti labi n sanna ni bɛ suhuri zaa.”
8Amaa Yawɛ ni yɛli shɛm m-bɔŋɔ: “Kaman fiig tiwal’ biɛri din bie pam ka so ku tooi di li la ni be shɛm, lala ka n yɛn niŋ Juda naa Zɛdɛkia min’ o kpambaliba ni Jɛrusalɛm ninvuɣ’ shɛb’ bɛn kpalim be tiŋgbɔŋ ŋɔ ni mini bɛn be Ijipti tiŋgbɔŋ ni la. 9N ni chɛ ka bɛ leei binshɛli din bie, ka mali dabiɛm dunia ŋɔ zuliya kam zaa sani, ka nya filiŋ mini ansarisi malibo ni turi, ka noli ni di ba n ni kari ba tahi luɣ’ shɛlikam zaa. 10Ka n ti chɛ ka tɔbu mini kum ni alɔbo lu bɛ zuɣu hal nti naai bɛ birili n ni daa zaŋ tiŋgbɔn’ shɛli ti bɛ mini bɛ yaannim’ ŋɔ ni.”",https://www.bible.com/bible/2264/JER.24.DBWDB
JƐRIMIA 25,"Dima ŋun yi nuzaa polo na
1 Naa Jɛhoyakim ŋun daa nyɛ Juda naa Jɔsia bia la ni daa di nam ti paai yuma anahi saha ka Yawɛ daa yɛli Jɛrimia yɛtɔɣa ŋɔ zaŋ chaŋ Judanim’ zaa polo. (Dimbɔŋɔ daa niŋla Babilɔn Naa Nɛbukadnɛza nam dibu yuun’ tuuli ni.) 2Ka anabi Jɛrimia daa zaŋ yɛtɔɣa maa yɛli Judanim’ mini Jɛrusalɛmnim’ zaa. 3Juda naa Amɔn bia Naa Jɔsia ni daa di nam ka di ti paai yuun’ pinaata saha shɛli ka Yawɛ daa tɔɣisiri ma yɛtɔɣa, ka n gba kul mal’ li tɔɣisiri ya di zuŋɔ yuun’ pisinaata, amaa ka yi zaɣisi wumbu. 4Hal Yawɛ ni daa kul timd’ o daba zaa bɛn nyɛ anabinim’ la yi sanna la zaa yoli, yi daa zaɣisiya ni yi ku gbilisi tibili wum. 5Bɛ daa yɛri ya, “Pumpɔŋɔ, yi zaa zomiya yi ninvuɣ’ biɛtali mini tuumbiɛri tumbu ni din ni chɛ ka yi kul kpalim be Yawɛ ni daa zaŋ tiŋgbɔn’ shɛli ti yi mini yi yaannim’ kurimbuni ha la ni sahakam. 6‘Miriya ka yi zo n-doli wuna n-jɛmdi li, ka tumdi di tuma. Ka miriya ka yi zaŋ yi nuhi mali binshɛŋa din ni chɛ ka n suhu yiɣisi, ka di zuɣu chɛ ka n niŋ ya zaɣ’ biɛɣu.’ 7Amaa ka yi daa zaɣisi ni yi ku wum n yɛligu, ka zaŋ yi nuhi tum tuma n-chɛ ka n suhu yiɣisi, ka di zuɣu chɛ ka yi tum yimaŋ’ barina.” Yawɛ n-yɛli lala maa.
8Dinzuɣu Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ: “Yi ni zaɣisi n yɛligu maa zuɣu, 9n ni tim boli zuliya shɛb’ bɛn be nuzaa polo zaa na; hal n ni boli Babilɔn Naa Nɛbukadnɛza ŋun nyɛ n dabili la gba na, ka bɛ kana ti lu tiŋgbɔŋ ŋɔ nim’ mini zuliya shɛb’ bɛn gili ya ŋɔ zaa zuɣu. N ni ti chɛ ka bɛ ku bɛ zaa, ka chɛ ka bɛ yɛla gbahi niriba dabiɛm, ka bɛ mali ba ansarisi, ka chɛ ka bɛ di vi din ka tariga. 10 N ni chɛ ka suhupiɛlli diɛma vuri fo bɛ sani. Ka nir’ ku lan wum aŋgo kukoli bee amiliya kukoli bee n-wum nɛya niɛmbu vuri bee n-nya firila neesim. 11 Tiŋgbɔŋ ŋɔ zaa ni wurim n-leei dabari, ka zuliya shɛb’ bɛn gili ya maa ti jɛm Babilɔn naa yuun’ pisopɔin. 12Yawɛ yɛliya, “Yuun’ pisopɔin maa yi ti naai, n ni darigi Babilɔn naa maa min’ o niriba ni bɛ tiŋgbɔŋ din nyɛ Kalidianim’ tiŋgbɔŋ maa tibili, bɛ tuumbiɛri maa zuɣu, ka chɛ ka tiŋgbɔŋ maa kpalim zani dabari sahakam. 13N ni niŋ di tiŋgbɔŋ maa kaman n ni daa yɛli yɛtɔɣ’ shɛŋa zaa zaŋ chaŋ di polo la ka di nyɛ n ni daa chɛ ka anabi Jɛrimia tɔɣisi anabitali yɛtɔɣ’ shɛŋa jɛndi zuliya kam zaa, ka di sabi be kundi ŋɔ ni la. 14Dama zuliya pam mini na’ kara ni ti zaŋ bɛ gba leei daba, ka n ti yo ba bɛ biɛhigu mini bɛ nuhi tuma samli kaman di ni simdi shɛm.”
Naawuni darigi zuliya shɛb’ bɛn be nimaani tibili
15Yawɛ ŋun nyɛ Izraɛlnim’ Naawuni ŋɔ ni yɛli ma shɛm m-bɔŋɔ: “Deemi suhuyiɣisili wain pipia ŋɔ n nuu ni n-chɛ ka n ni yɛn tim a zuliya shɛb’ sani ŋɔ zaa nyu li. 16Bɛ ni nyu li hal ti ʒiɛhira, ka bɛ yɛma fa, n ni yɛn zaŋ takɔb’ shɛli liri ba maa zuɣu.”
17Dinzuɣu ka n daa deei pipia maa Yawɛ nuu ni n-chɛ ka o ni daa tim ma zuliya shɛb’ sani maa zaa nyu li. 18Bɛna n nyɛ Jɛrusalɛmnim’ mini Juda fɔntinsinim’ ni di nanima ni bɛ kpambaliba ni di chɛ ka di leei dabari, ka niriba maani ba ansarisi ka turi ba kaman di ni nyɛ shɛm zuŋɔ dabisili ŋɔ. 19Firawuna ŋun nyɛ Ijipti naa la min’ o kpambaliba ni o sapashinnima ni o niriba zaa ni ti nyu li. 20Ka zuliya gari la zaa mini Uzi tiŋgbɔŋ ni nanim’ zaa ni Filistia nanim’ zaa bɛn be Ashikɛlɔn mini Gaza ni Ɛkurɔn ni Ashidɔd bɛn kpalim la, 21ni Ɛdom ni Mɔab ni Ammɔnnim’ 22ni Taai nanim’ zaa ni Sidɔn nanim’ zaa ni teeku duli tiŋgbɔna din nyɛ 23Dɛdan mini Tɛma ni Buz ni bɛn zaa pindi bɛ zuɣuri bɛ buɣa jɛmbu duri puuni; 24ni Areebia nanim’ zaa ni zuliya gari bɛn be tiŋgban’ nɛli ni la nanim’ zaa 25ni Zimiri nanim’ zaa ni Ɛlam nanim’ zaa ni Miidia nanim’ zaa 26ni nuzaa polo nanim’ zaa bɛn be katinsi ni yoma zaa ti nyu li ka ti taba. Ka dunia ŋɔ ni nanim’ zaa bɛn be bɛ nyɛviya ni ti nyu li. Babilɔn naa nti yɛn bahindi bɛ zaa nyaaŋa nyu li.
27Dimbɔŋɔ nyaaŋa a ni ti yɛli ba, “Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: ‘Nyumiya hal ti kuli, ka ti li bahi, ka lu ka ku lan tooi yiɣisi yaha, n ni yɛn chɛ ka tɔb’ shɛli lu yi zuɣu maa zuɣu. 28Ka bɛ yi zaɣisi ni bɛ ku deei pipia maa a nuu ni nyu, di saha nyin’ yɛlim’ ba, ‘Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ: Di nyɛla talahi ni yi nyu li!’ 29Nyamiya, m piligimi ni n chɛ ka zaɣ’ biɛɣu paai n tiŋ’ maa nima, ka wula ka yi ni tooi yi tibidarigibo maa ni? N ku chɛ yi tibili darigibu, dama n lɔrila tɔbu ni n tuhi dunianim’ zaa. Yawɛ ŋun nyɛ Tɔbbihi Naa ŋɔ n-yɛli lala maa.
30“Dinzuɣu zaŋmi yɛtɔɣa ŋɔ zaa n-tɔɣisi anabitali yɛtɔɣa jɛndi ba n-yɛli ba,
‘Yawɛ ŋum be zuɣusaa ŋɔ ni tahi pam
o biɛhigu shee din be kasi la ni.
O ni ŋum pam bahi o tiŋgbɔŋ zuɣu,
ka tahi dunianim’ zaa zuɣu
kaman ninvuɣ’ shɛb’ bɛn nɔri kahindi wain tiwala la.
31O tahigu maa vuri ni gili dunia luɣilikam,
dama Yawɛ mini zuliya kam malila yɛtɔɣa.
O ni kari ninsalinim’ zaa saria,
ka zaŋ takɔbi ku bɛn mali taali.’ ”
Yawɛ n-yɛli lala maa.
32Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ:
“Nyamiya, zaɣ’ biɛɣu kul lurila zuliya,
zuliya zuɣu kanna,
ka sanʒiɛ’ titali yiɣisi
dunia ŋɔ luɣ’ shɛŋa polo katiŋ’ na.”
33Yawɛ ni ti yɛn ku ninvuɣ’ shɛb’ dindali ni ti yɛrigi luɣilikam, ka so ti ku fabili bɛ zuɣu bee n-kpuɣi ba bee n-sɔɣi ba. Bɛ ni ti do tiŋgban’ ni kaman naɣ’ bina la.
34Yinim’ bɛn nyɛ piɛguliba ŋɔ, kummiya,
kummiya pampam, ka lunya bilim tampiligim ni,
dama yi kubu biɛɣu neeya,
ka yi wurim kpe yɔɣu biɛɣu neei,
ka yi ni ti lu kaman duɣu viɛlli la.
35Piɛguliba ti ku tooi zo n-tiligi,
ka zuɣulaannim’ gba ti ku tooi zo n-tiligi.
36Wummiya piɛguliba kuhigu,
wummiya bɛn guli biŋkɔbbaligu kuhigu,
dama Yawɛ saɣindi bɛ biŋkɔbiri mɔri ŋubbu shee,
37ka bɛ biŋkɔbiri duri din palipali la kpalim zaɣ’ kuma,
Yawɛ suhuyiɣisili din galisi zuɣu.
38O ŋmanila gbuɣinli n-yiɣisi o sɔɣisili shee,
dama bɛ tiŋgbɔŋ maa leei dabari tɔb’ biɛ’ shɛli din lu di ni la
min’ o suhuyiɣisili pam la zuɣu.",https://www.bible.com/bible/2264/JER.25.DBWDB
JƐRIMIA 26,"Bɛ tahi Jɛrimia saria karibu shee
1 Juda naa Jɔsia bia Jɛhoyakim nam dibu piligu saha ka Yawɛ daa zaŋ o yɛligu ŋɔ yɛli ma. 2Yawɛ ni daa yɛli shɛm m-bɔŋɔ: “Zanimi Yawɛ jɛmbu duu dundɔŋ ni n-yɛli Juda fɔntinsinim’ bɛn zaa yɛn kana ti jɛm Yawɛ jɛmbu duu ŋɔ ni yɛtɔɣ’ shɛŋa zaa n ni zal’ a ni a yɛli, ka miri ka a sɔɣi ba yɛtɔɣ’ shɛli. 3Di pa shɛli bɛ zaa ni gbilisi tibili wum, ka taɣi bɛ biɛhigu din bi viɛl’ maa, ka n gba taɣi n tɛha zaŋ chaŋ n ni lo ni n chɛ ka zaɣ’ biɛ’ shɛli lu bɛ zuɣu bɛ ni tum tuumbiɛ’ shɛŋa zuɣu la polo.”
4Yɛlim’ ba, “Yawɛ ni yɛli shɛm m-bɔŋɔ: ‘Yi yi ku wum n yɛligu, ka doli n ni zali ya zaligu shɛŋa la, 5ka gbilisiri tibili wumdi n ni timdi n dab’ shɛb’ bɛn nyɛ anabinim’ yi sanna la yɛligu, dama yi pun bi gbilisiri tibili wumdi li, 6 dindina n ni niŋ jɛmbu duu ŋɔ kaman n ni daa niŋ Shilo shɛm la, ka chɛ ka tiŋ’ ŋɔ leei noli ni di shɛli dunia ŋɔ zuliya kam sani!”
7Ka maligumaaniba mini anabinim’ ni niriba zaa daa wum Jɛrimia ni yɛli yɛtɔɣ’ shɛŋa Yawɛ jɛmbu duu maa ni maa. 8Jɛrimia ni daa tɔɣisi Yawɛ ni zal’ o ni o tɔɣisi niriba maa yɛtɔɣ’ shɛŋa zaa maa naai, di saha ka maligumaaniba mini anabinima ni niriba maa zaa daa gbaag’ o, ka yɛli, “Ti ni ku a! 9Wula ka a zaŋ Yawɛ yuli tɔɣisi anabitali yɛtɔɣa yɛli, ‘Naawuni jɛmbu duu ŋɔ ni ti bemi kaman Shilo la, ka tiŋ’ ŋɔ ti lee dabari, ka so ku lan be di ni’?” Ka niriba maa zaa daa laɣim gili Jɛrimia Yawɛ jɛmbu duu maa ni.
10Juda nabihi ni daa wum din niŋ maa, ka bɛ daa yi nayili n-kabi chaŋ Yawɛ jɛmbu duu maa ni nti ʒini bɛ ʒiishɛhi Yawɛ jɛmbu duu maa Dunɔdal’ Palli la shee. 11Di saha ka maligumaaniba mini anabinim’ daa yɛli nabihi mini niriba maa zaa, “Doo ŋɔ simdi kubu, dama o tɔɣisi anabitali yɛtɔɣa n-jɛndi ya ŋɔ ka yi zaa wum li.”
12Di saha ka Jɛrimia daa tɔɣisi nabihi maa mini niriba maa zaa yɛtɔɣa n-yɛli, “Yawɛ n-tim ma na ni n ti tɔɣisi anabitali yɛtɔɣa n-jɛndi jɛmbu duu ŋɔ mini tiŋ’ ŋɔ yi ni wum yɛtɔɣ’ shɛŋa zaa ŋɔ puuni. 13Dinzuɣu pumpɔŋɔ taɣimiya yi biɛhigu mini yi tuma, ka deei Yawɛ ŋun nyɛ yi Naawuni ŋɔ yɛligu, ka ŋun’ Yawɛ ni taɣ’ o tɛha zaŋ chaŋ o ni yɛn chɛ ka zaɣ’ biɛ’ shɛli paai ya maa polo. 14Amaa di yi nyɛla man’ ŋuna, mani m-be yi nuu ni maa. Niŋmiya ma kaman yi ni kul nya ka shɛli viɛla ka tuhi yi sani. 15Lee baŋmiya ni yi yi ku ma, ŋun ka taali ʒim yihibu taali ni ʒi yi mini ya ŋɔ tiŋgbani ni ya ŋɔ nim’ zuɣu, dama yɛlimaŋli, Yawɛ n-tim ma yi sanna ni n ti zaŋ yɛtɔɣa ŋɔ zaa yɛli ya ka yi wum.”
16Di saha ka nabihi maa mini niriba maa zaa daa yɛli maligumaaniba maa mini anabinim’ maa, “Doo ŋɔ bi simdi ni ti ku o, dama Yawɛ ŋun nyɛ ti Naawuni ŋɔ yuli ka o zaŋ tɔɣisi ti yɛtɔɣa ŋɔ.” 17Ka tiŋgbɔŋ maa ni kpamba shɛb’ daa yiɣisi zani n-yɛli salo bɛn daa laɣim maa zaa, 18 “Maika ŋun daa nyɛ Mɔrɛshɛt nir’ la daa tɔɣisi anabitali yɛtɔɣa Juda Naa Hɛzɛkia ʒiɛman’ ni n-yɛli Judanim’ zaa,
‘Yawɛ ŋun nyɛ Tɔbbihi Naa la ni yɛli shɛm m-bɔŋɔ:
Bɛ ni ti wurim Ziɔn sɔŋ
kaman bɛ ni yi lɛbi viɛlim sɔŋ shɛm la,
ka Jɛrusalɛm mi ti wurim doya.
Ka Naawuni jɛmbu duu zol’ la ti leei tihi nyɔŋ.’
19Juda Naa Hɛzɛkia mini Judanim’ zaa daa ku o? O daa bi lula Yawɛ sizuura, ka balim Yawɛ ka Yawɛ daa taɣ’ o tɛha zaŋ chaŋ o ni daa yɛli ni o ni chɛ ka zaɣ’ biɛ’ shɛli lu bɛ zuɣu maa polo? Amaa tinim’ yɛn bola zaɣ’ biɛ’ titali luhi timaŋ’ zuɣu.”
20Do’ so daa lan beni ŋun mali Yawɛ yuli tɔɣisiri anabitali yɛtɔɣa. O yuli n-daa booni Yuria. O daa nyɛla Shɛmaya ŋun daa nyɛ Kiriatijiarim nir’ la bia. O daa tɔɣisi anabitali yɛtɔɣa jɛndi tiŋ’ ŋɔ mini tiŋgbɔŋ ŋɔ kaman Jɛrimia ni kul tɔɣisiri shɛm ŋɔ. 21Ka Naa Jɛhoyakim min’ o tɔbbihi zaa ni o nabihi zaa daa wum li, ka naa daa bɔri ni o ku o; amaa ka Yuria daa wum o yɛtɔɣa maa, ka dabiɛm gbaag’ o, ka o daa zo n-kuli Ijipti. 22Di saha ka Jɛhoyakim daa tim Akibɔr bia Ɛlnatan mini do’ shɛba Ijipti, 23ka bɛ daa chaŋ ti gbaai Yuria Ijipti na ti ti Naa Jɛhoyakim, ka o daa zaŋ takɔbi ku o n-zaŋ ti bahi tintarimba gbala ni. 24Amaa ka Shafan bia Ahikam daa zaŋ o zaŋsim niŋ Jɛrimia ni, ka di zuɣu daa chɛ ka bɛ bi zaŋ o ti niriba ni bɛ ku o.",https://www.bible.com/bible/2264/JER.26.DBWDB
JƐRIMIA 27,"Jɛrimia zaŋ naɣikɔra dapua m-pa o nyiŋgoli zuɣu
1 Juda Naa Jɔsia bia Zɛdɛkia nam dibu piligu ni ka Yawɛ daa yɛli Jɛrimia yɛtɔɣa ŋɔ, 2“Zaŋmi gbantolima mini dapua m-mali naɣikɔra dapua n-zaŋ pa a nyiŋgoli zuɣu. 3Chɛ ka tuumba bɛn ka Juda naa Zɛdɛkia sanna Jɛrusalɛm maa zaŋ lahibali ti ti Ɛdom naa mini Mɔab naa ni Ammɔn naa ni Taai naa ni Sidɔn naa. 4Zaŋmi yɛtɔɣa ŋɔ yɛli ba ka bɛ zaŋ mali kuli ti yɛli bɛ nanima ni Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: Yi ni ti yɛn yɛli yi nanim’ maa shɛm m-bɔŋɔ: 5N yiko din galisi puuni ka n daa teei n nuu nam dunia mini ninsalinima ni biŋkɔbiri bɛn be di ni, ka zaŋdi li tiri n nini ni tiɣi so. 6Pumpɔŋɔ n zaŋla tiŋgbana ŋɔ zaa ti Babilɔn Naa Nɛbukadnɛza ŋun nyɛ n dabili ŋɔ, ka zaŋ mɔɣu ni biŋkɔbiri ti o ni bɛ jɛmd’ o. 7Zuliya kam zaa ni ti jɛm’ o min’ o bia ni o yaaŋa hal ka omaŋmaŋ’ tiŋgbɔŋ lubu saha ti paai, ka zuliya pam mini na’ kara ti zaŋ o leei bɛ dabili. 8Amaa zuliya shɛli bee na’ so yi ku jɛm Babilɔn Naa Nɛbukadnɛza ka zaŋ bɛ nyiŋgoya niŋ Babilɔn Naa naɣikɔra dapua lɔŋni, dindina n ni darigi di zuliya maa tibili ka chɛ ka tɔbu mini kum ni alɔbo lu bɛ zuɣu hal ka n ti chɛ ka o zaŋ o nuu naai ba zaa. Yawɛ n-yɛli lala maa. 9Dinzuɣu miriya ka yi wumdi yi daanabinim’ mini yi laasabuniŋdiba bee yi zahinzahindiba ni yi baɣisi bee yi bukpahinim’ bɛn yɛri ya ni yi di jɛm Babilɔn Naa la yɛligu. 10Dama bɛ tɔɣisiri ya la ʒiri anabitali yɛtɔɣa ni di chɛ ka bɛ yihi ya yi tiŋgbɔŋ ŋɔ ni n-zaŋ ya tahi katiŋa. N ni kari ya bahi ka yi ti kpi. 11Amaa zuliya shɛli din zaŋ di nyiŋgoli niŋ Babilɔn Naa naɣikɔra dapua lɔŋni n-jɛmd’ o, n ni chɛ di zuliya maa ʒili bɛmaŋmaŋ’ tiŋgbɔŋ ni ka bɛ be nimaani kɔra. Man’ Yawɛ n-yɛli lala maa.”
12Lala ka n yɛli Juda Naa Zɛdɛkia, “Zaŋm’ a nyiŋgoli niŋ Babilɔn Naa naɣikɔra dapua lɔŋni, ka jɛm o min’ o niriba ka be. 13Bɔ n-niŋ ka a yɛn chɛ ka tɔbu mini kum ni alɔbo ku a min’ a niriba kaman Yawɛ ni daa yɛli shɛm jɛndi zuliya shɛli din zaɣisi ni di ku jɛm Babilɔn Naa la? 14Miri ka a deei anab’ shɛb’ bɛn yɛr’ a ni a di jɛm Babilɔn Naa la yɛligu, dama bɛ tɔɣisir’ a la ʒiri anabitali yɛtɔɣa. 15Yawɛ yɛliya, ‘M bi tim ba yi sanna, amaa bɛ zaŋ n yuli tɔɣisirila ʒiri anabitali yɛtɔɣa ni di chɛ ka n kari ya bahi ka yi mini bɛna anabinim’ bɛn tɔɣisiri ya anabitali yɛtɔɣa maa ti kpi.’ ”
16Di nyaaŋa ka n daa tɔɣisi maligumaaniba mini niriba maa zaa yɛtɔɣa yɛli, “Yawɛ ni yɛli shɛm m-bɔŋɔ: ‘Miriya ka yi gbilisiri tibili wumdi yi daanab’ shɛb’ bɛn tɔɣisiri ya anabitali yɛtɔɣa n-yɛra: Bɛ ni zaŋ Yawɛ jɛmbu duu lahi la yi Babilɔn labisina pumpɔŋɔ la yɛligu. Dama bɛ tɔɣisiri ya la ʒiri anabitali yɛtɔɣa. 17Di wumya bɛ yɛtɔɣa. Jɛmmiya Babilɔn Naa ka be. Bɔzuɣu ka yi yɛn chɛ ka tiŋ’ ŋɔ zani dabari? 18Bɛ yi shiri nyɛla anabinima, ka Yawɛ yɛligu maa be bɛ sani, dindina bɛn’ suhimi Yawɛ ŋun nyɛ Tɔbbihi Naa ŋɔ ni o di chɛ ka bɛ zaŋ la’ shɛŋa din kpalim be Yawɛ jɛmbu duu mini Juda nayili ni Jɛrusalɛm la kuli Babilɔn. 19Dama Yawɛ ni yɛli shɛm zaŋ chaŋ daantalisi la mini kɔniŋdibin’ la ni di ni tam binshɛŋa zuɣu la ni la’ shɛŋa din kpalim tiŋ’ ŋɔ, 20ka Babilɔn Naa Nɛbukadnɛza daa bi kpuɣi li kuli Babilɔn saha shɛl’ o ni daa gbaai Jɛhoyakim bia Jɛhoyachin ŋun daa nyɛ Juda Naa la min’ o kpambaliba zaa ni Jɛrusalɛm kpambaliba zaa kuli Babilɔn la polo m-bɔŋɔ: 21Yawɛ ŋun nyɛ Tɔbbihi Naa ka nyɛ Izraɛlnim’ Naawuni ŋɔ ni yɛli shɛm zaŋ chaŋ la’ shɛŋa din kpalim be Yawɛ jɛmbu duu mini Juda nayili ni Jɛrusalɛm la polo m-bɔŋɔ:
22“Bɛ ni zaŋ li kuli Babilɔn, ka di ti kpalim be nimaani hal ti paai dabisi’ shɛli n ni lan yɛn zaŋ n zaŋsim labisi di polo. Di saha ka n ti lan yɛn zaŋ li nimaani na ti zali kpe yaha. Man’ Yawɛ n-yɛli lala maa.”",https://www.bible.com/bible/2264/JER.27.DBWDB
JƐRIMIA 28,"Jɛrimia mini anabi Hanania
1 Zɛdɛkia ni daa di Juda nam, di piligu ni yuun’ shɛli din pahiri yuma anahi gol’ so ŋun pahir’ anu puuni ka Azur ŋun daa nyɛ Gibiɔn nir’ la bia anabi Hanania daa tɔɣisi ma yɛtɔɣa Yawɛ jɛmbu duu maligumaaniba mini niriba zaa sani yɛli, 2“Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: N kabi Babilɔn Naa naɣikɔra dapua la. 3Zaŋ chaŋ yuma ayi saha n ni zaŋ Babilɔn Naa Nɛbukadnɛza ni daa kpuɣi Yawɛ jɛmbu duu la’ shɛŋa zaa kpe n-kuli Babilɔn la labisi kpe na. 4N ni lan zaŋ Jɛhoyakim bia Jɛhoyachin ŋun nyɛ Juda naa la mini bɛ ni daa gbahi ninvuɣ’ shɛb’ zaa Juda n-zaŋ ba kul Babilɔn la labisi kpe na; dama n ni kabi Babilɔn Naa naɣikɔra dapua.” Yawɛ n-yɛli lala maa. 5Di saha ka anabi Jɛrimia daa yɛli anabi Hanania maligumaaniba mini ninvuɣ’ shɛb’ bɛn zaa daa ʒe Yawɛ jɛmbu duu maa puuni ninni. 6Anabi Jɛrimia daa yɛlimi, “To! Yawɛ shiri niŋmi lala. Yawɛ chɛ ka a ni tɔɣisi anabitali yɛtɔɣ’ shɛŋa ŋɔ niŋ pali, ka o zaŋ ŋun’ Yawɛ jɛmbu duu la’ shɛŋa mini ninvuɣ’ shɛb’ zaa bɛ ni daa gbahi n-zaŋ ba kuli Babilɔn la labisi kpe na. 7Amaa pumpɔŋɔ a mini niriba ŋɔ zaa wummiya n ni yɛn yɛli yɛtɔɣ’ shɛŋa ŋɔ. 8Anabi shɛb’ bɛn daa daŋ m min’ a tooni na kurimbuni ha la daa tɔɣisiri anabitali yɛtɔɣa n-yɛri tɔbu tuhibu mini kum ni alɔbo yɛtɔɣa n-jɛndiri tiŋgbɔna mini nam shɛŋa din niriba mali kpiɔŋ. 9Ka anabi so daa yi tɔɣisiri anabitali yɛtɔɣa n-yɛri suhudoo yɛla, anabi maa yɛligu daa yi ti niŋ pali, di saha ka bɛ baŋdi ni Yawɛ n-shiri tim o na ni yɛlimaŋli.”
10Di saha ka anabi Hanania daa paai naɣikɔra dapua maa anabi Jɛrimia nyiŋgoli zuɣu n-kabigi li. 11Ka Hanania daa tɔɣisi yɛtɔɣa niriba maa zaa sani yɛli, “Yawɛ ni yɛli shɛm m-bɔŋɔ: ‘Ŋ-ŋɔ ka n yɛn kabi Babilɔn Naa Nɛbukadnɛza naɣikɔra dapua la zuliya kam nyiŋgoya ni yuma ayi puuni.’ ” Dimbɔŋɔ nyaaŋa ka anabi Jɛrimia daa ŋmaligi chaŋ o chandi.
12Anabi Hanania ni daa kabigi naɣikɔra dapua maa anabi Jɛrimia nyiŋgoli zuɣu maa nyaaŋa, ka Yawɛ daa yɛli Jɛrimia, 13“Cham’ ti yɛli Hanania, Yawɛ ni yɛli shɛm m-bɔŋɔ: ‘A kabigila dapua, amaa m bo kurigu dapua n-zali di zaani. 14Dama Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: N zaŋla kurigu dapua ga zuliya kam nyiŋgoya’ ni ni bɛ jɛm Babilɔn Naa Nɛbukadnɛza, ka bɛ mi shiri ni jɛm’ o ni yɛlimaŋli. Hal n zaŋla mɔɣu ni biŋkɔbiri gba ti o.’ ” 15Ka anabi Jɛrimia daa yɛli anabi Hanania, “Hanania, wumma, pa Yawɛ n-tim a na ka a ti chɛ ka niriba ŋɔ niŋ ʒiri yɛda maa. 16Dinzuɣu Yawɛ ni yɛli shɛm m-bɔŋɔ: ‘N yɛn chɛmi ka a yi dunia ni. A ni kpi yuuni ŋɔ puuni a ni tɔɣisi duŋtaabo yɛtɔɣa jɛndi Yawɛ maa zuɣu.’ ”
17Di yuuni maa puuni, gol’ so ŋun pahir’ ayopɔin ni, ka anabi Hanania daa shiri kpi.",https://www.bible.com/bible/2264/JER.28.DBWDB
JƐRIMIA 29,"Jɛrimia sabi gbaŋ ti Yɛhudianim’ bɛn be Babilɔn
1 Anabi Jɛrimia ni sabi gban’ shɛli Jɛrusalɛm n-ti kpamba bɛn daa kpalim mini maligumaaniba ni anabinim’ ni ninvuɣ’ shɛb’ zaa Nɛbukadnɛza ni daa gbahi Jɛrusalɛm n-kuli Babilɔn la puuni yɛtɔɣa m-bɔŋɔ. 2Dimbɔŋɔ daa niŋla Naa Jɛhoyachin min’ o ma ni saria karibu shee kpamba ni Juda mini Jɛrusalɛm kpamba ni nuhi tuumbaŋdiba ni machɛlinim’ ni daa yi Jɛrusalɛm la nyaaŋa. 3Shafan bia Ɛlasa mini Hilikia bia Gɛmaria bɛn daa nyɛ Juda Naa Zɛdɛkia ni daa tim shɛba Babilɔn Naa Nɛbukadnɛza san’ la n-daa zaŋ gbaŋ maa mali chaŋ. Di daa yɛlimi, 4“Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛl’ o ni daa chɛ ka bɛ gbahi ninvuɣ’ shɛb’ zaa Jɛrusalɛm kuli Babilɔn la shɛm m-bɔŋɔ: 5‘Mɛmiya yiya m-be di ni, ka kɔnya puri n-diri di bindira. 6Kpuɣimiya paɣiba n-dɔɣi bidibisi mini bipuɣinsi. Bomiya paɣiba ti yi bidibisi, ka zaŋya yi bipuɣinsi ti dɔbba; nabimiya pahi nimaani, ka di filimya. 7Amaa bomiya n ni chɛ ka bɛ gbahi ya kuli tiŋgbɔn’ shɛli ni maa tɔŋsim, ka suhimiya Yawɛ tim’ li, dama di tɔŋsim puuni ka yi gba ni tɔŋ. 8Dama Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: Miriya ka yi chɛ ka anabi shɛb’ mini laasabuniŋdib’ shɛb’ bɛn be yi san’ la yɔhim ya. Di gbilisiya tibili wumdi bɛ ni zahindi zahin’ shɛŋa la. 9Dama ʒiri anabitali yɛtɔɣa ka bɛ mali n yuli tɔɣisiri maa. Pa mani n-tim ba na. Man’ Yawɛ n-yɛli lala maa.’ 10 Dama Yawɛ yɛliya, “Naɣila yi ni yɛn be Babilɔn yuun’ pisopɔin la saha ti gari, ka n naanyi ka yi sanna nti chɛ ka n ni daa lɔn ya alikauli shɛŋa la niŋ pali, ka n zaŋ ya labisi kpe na.” 11Dama Yawɛ yɛliya, “Biɛhiŋ kani, m mi n ni lɔn ya nia shɛŋa. Di nyɛla nia shɛŋa n ni lo zaŋ chaŋ yi zaɣ’ viɛlli polo ka pa ni yi zaɣ’ biɛɣu polo. N ni chɛ ka yi kul mali dahin’ shɛli biɛhigu tahima. 12Di nyaaŋa yi yi ti boli ma n-suhi ma, n ni wum yi suhigu maa.” 13 Yawɛ yɛliya, “Yi yi ti bo ma ni yi suhuri zaa, yi ni nya ma. 14N ni chɛ ka yi nya ma, ka n labisi yi daazichi zaa tin ya, ka yihi ya zuliya shɛb’ ni zaa mini luɣ’ shɛŋa zaa n ni daa kari ya tahi la n-zaŋ ya labisi n ni daa chɛ ka bɛ gbahi ya yi luɣ’ shɛŋa ni chaŋ la na.” Yawɛ n-yɛli lala maa. 15Dama yi yɛliya, “Yawɛ yihi anabinim’ ti ti Babilɔn.” 16Dama Yawɛ ni yɛli shɛm zaŋ chaŋ na’ so ŋun ʒi Dauda nam ʒiishee la polo mini ninvuɣ’ shɛb’ bɛn zaa be tiŋ’ puuni ka nyɛ yi dɔɣiriba shɛb’ bɛ ni daa bi gbahi pahi yi zuɣu chaŋ la polo m-bɔŋɔ: 17Yawɛ ŋun nyɛ Tɔbbihi Naa ŋɔ yɛliya, ‘N ni chɛ ka tɔbu mini kum ni alɔbo lu bɛ zuɣu, ka n chɛ ka bɛ be kaman fiig tiwal’ poma din bie pam ka so ku tooi di li la. 18N ni ti zaŋ tɔbu mini kum ni alɔbo doli ba, ka chɛ ka bɛ yɛla gbaai dunia ŋɔ nanim’ zaa dabiɛm. Ka bɛ ti leei niriba ni yɛn turi shɛba, ka n chɛ ka bɛ yɛla mali niriba dabiɛm ka bɛ je ba. Ka n yi ti kari ba tahi luɣ’ shɛlikam, zuliya kam ni mali ba ansarisi, 19bɛ ni daa zaɣisi n yɛligu wumbu la zuɣu. Yawɛ n-yɛli lala maa. N daa kul timdila n daba bɛn nyɛ anabinim’ la bɛ sani waawaayili, amaa ka yi gba zaɣisi wumbu. Yawɛ n-yɛli lala maa.’ 20Amaa pumpɔŋɔ yinima ninvuɣ’ shɛb’ zaa n ni daa chɛ ka bɛ gbahi Jɛrusalɛm n-kuli Babilɔn la wummiya Yawɛ ni yɛli shɛm.
21“Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm zaŋ chaŋ Kolaya bia Ɛhab mini Maasɛya bia Zɛdɛkia bɛn zaŋ n yuli tɔɣisiri ya ʒiri anabitali yɛtɔɣa la polo m-bɔŋɔ: ‘N ni zaŋ ba niŋ Babilɔn Naa Nɛbukadnɛza nuu ni ka o ku ba yi ninni.’ 22Ka bɛ ni daa gbahi ninvuɣ’ shɛb’ zaa Juda n-zaŋ ba kuli Babilɔn la yi ti yɛn yɛli noli ti so, bɛ ni yɛli, ‘Yawɛ niŋm’ a kaman Babilɔn Naa ni daa chɛ ka bɛ zaŋ Zɛdɛkia mini Ɛhab she buɣim ni shɛm la. 23Dama bɛ daa tum tuumbiɛri pam Izraɛl tiŋgbɔŋ ni, ka tum zina ni bɛ tab’ paɣiba, ka lan zaŋ n yuli tɔɣisi ʒiri yɛtɔɣa, ka di pa n ni wuhi ba shɛm. Mani n-nyɛ ŋun mi dimbɔŋɔ, ka lan di li shɛhira.’ ” Yawɛ n-yɛli lala maa.
Shɛmaya ni sabi gban shɛli
24Yɛlim’ Shɛmaya ŋun nyɛ Nɛhilam nir’ la, 25Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: “A zaŋla amaŋmaŋ’ yuli sabi gbaŋ ti ninvuɣ’ shɛb’ bɛn zaa be Jɛrusalɛm mini maligumaana Zɛfania ŋun nyɛ Maasɛya bia la ni maligumaaniba zaa n-yɛra, 26“Yawɛ maŋmaŋ’ m-piig’ a leei maligumaana n-zali maligumaana Jɛhɔiada zaashee ni a guli Yawɛ jɛmbu duu, ka yinyaa yi zaŋ omaŋ’ leeg’ a anabi, yi n-gbaam’ o n-zaŋ zoligo ga o, ka zaŋ baŋ yɛl’ o nyiŋgol’ ni. 27Dinzuɣu pumpɔŋɔ bɔ n-niŋ ka a bi kpahi Jɛrimia ŋun nyɛ Anatɔt nira, ka zaŋ omaŋ’ leeg’ anabi yi sani la zuɣu ni? 28Dama o shiri timla Babilɔn na ti yɛli ti, ‘Di ni yuui pam. Mɛmiya yiya m-be di ni, ka kɔnya puri n-diri di bindira.’ ”
29Ka maligumaana Zɛfania daa karim gbaŋ maa ka anabi Jɛrimia wum. 30Di saha ka Yawɛ daa yɛli Jɛrimia, 31“Timmi bɛ ni gbahi ninvuɣ’ shɛb’ zaa chaŋ maa sani ti yɛli ba, ‘Yawɛ ni yɛli shɛm zaŋ chaŋ Shɛmaya ŋun nyɛ Nɛhilam nir’ la polo m-bɔŋɔ: “Shɛmaya ni tɔɣisi ya anabitali yɛtɔɣa n-chɛ ka yi niŋ ʒiri yɛda ka di pala mani n-tim o na la zuɣu, 32man’ Yawɛ ni yɛli shɛm m-bɔŋɔ: N yɛn darigila Shɛmaya ŋun nyɛ Nɛhilam nir’ maa min’ o zuliya tibili. O ninvuɣ’ so ti ku lan be niriba ŋɔ ni ŋun ni ti nya zaɣ’ viɛl’ shɛli n ni yɛn niŋ n niriba ŋɔ, dama o tɔɣisi duŋtaabo yɛtɔɣa jɛndi man’ Yawɛ.” Yawɛ n-yɛli lala maa.",https://www.bible.com/bible/2264/JER.29.DBWDB
JƐRIMIA 30,"Yawɛ lo o niriba alikauli
1Yawɛ ni daa yɛli Jɛrimia yɛtɔɣ’ shɛŋa m-bɔŋɔ: 2Yawɛ ŋun nyɛ Izraɛlnim’ Naawuni ŋɔ ni yɛli shɛm m-bɔŋɔ: “Sabimi n ni yɛl’ a yɛtɔɣ’ shɛŋa maa zaa niŋ litaafi ni.” 3Dama Yawɛ yɛliya, “Biɛhiŋ kani, saha kanna ka n ni ti labisi n niriba Izraɛlnim’ mini Judanim’ daazichi ti ba, ka zaŋ ba labisi n ni daa zaŋ tiŋgbɔn’ shɛli ti bɛ yaannim’ la ni na ka bɛ ti deei li su.”
4Yawɛ ni yɛli shɛm zaŋ chaŋ Judanim’ mini Izraɛlnim’ polo m-bɔŋɔ:
5Yawɛ yɛliya,
“Ti wumla dabiɛm mini abirima lubu kuhigu,
pa suhudoo kuhigu.
6Bɔhimiya pumpɔŋɔ n-nya
doo ni tooi dɔɣi bia?
Ka bɔzuɣu ka n nya ka doo kam
zaŋ o nuhi tab’ o saɣiŋga ni kaman paɣa n-wolisiri la?
Bɔ n-niŋ ka sokam saɣim o ninni?
7Mbaye, dabisili maa ni ti nyɛla dabisi’ titali,
ka di kpee kani.
Di nyɛla Yaakubu suhusaɣiŋgu saha,
amaa bɛ ni tilig’ o di ni.”
8Yawɛ ŋun nyɛ Tɔbbihi Naa ŋɔ yɛliya, “Dindali maa n ni kabi naɣikɔra dapua o nyiŋgoli zuɣu bahi, ka kabisi o bandi maa, ka tinzunnim’ ku lan zaŋ o leei bɛ dabili. 9Amaa bɛ ni ti jɛmdi Yawɛ ŋun nyɛ bɛ Naawuni ŋɔ mini Dauda ŋun nyɛ bɛ na’ so n ni yɛn pii ti ba la.”
10 Yawɛ yɛliya,
“Amaa nyini n dabili Yaakubu,
di zɔri dabiɛm.
Izraɛl, di chɛ ka dabiɛm mal’ a,
dama n yɛn tiligila a min’ a bi’ shɛb’ bɛ ni gbahi daba
kuli tiŋgbɔn’ shɛli din be katiŋ’ maa ni.
Yaakubu zuliya ni ti labina nti beni ni suhudoo,
ka so ku lan kpɛhi ba dabiɛm yaha.
11Dama m be yi sani ni n tiligi ya.
Man’ Yawɛ n-yɛli lala maa.
N ni ku n-naai n ni kari ya tahi zuliya
shɛb’ sani maa zaa balibu.
Amaa yinim’ bɛna, n ku naai yi balibu.
N kul ni darigila yi tibili kaman di ni simdi shɛm.
N kul ku chɛ yi tibili darigibu.”
12Dama Yawɛ yɛliya,
“Yi daŋ’ maa galisiya pam,
di ka tibi kpaŋ.
13So kani ŋun ni sɔŋ ya.
Tim kani din ni tibi yi daŋ’ maa.
Yi ku nya tibbu.
14Yi yurinim’ zaa tam yi yɛla,
bɛ baɣa lan ka yi ni;
dama n ŋmɛn ya mi kaman n nyɛla yi dim’ la;
n darigila yi tibili kaman dim’ so ŋun bi zɔri nambɔɣu,
dama yi taali galisiya pam,
ka yi daalahichi mi galisi yaɣi.
15Bɔzuɣu ka yi kuhiri pampam yi ni nya dan shɛli maa zuɣu?
Yi biɛrim maa ka tibbu.
Yi taali ni galisi pam,
ka yi daalahichi galisi yaɣi
ka n niŋ ya lala maa zuɣu.
16Dinzuɣu ŋunkam kun ya, bɛ ni ku o gba.
Bɛ ni gbahi yi dimnim’ zaa daba chaŋ.
Bɛnkam fa yi nɛma,
bɛ ni fa bɛ gba nɛma.
Ka bɛnkam zaa di yi nɛma,
n ni chɛ ka bɛ di bɛ gba nɛma.
17Dama n ni tibi yi dansi maa,
ka tin ya alaafee,
dama bɛ lihi ya la bɛn ka so.
Ziɔn ka bɛ zaŋ niŋ bɛ baɣa ka maa.
Man’ Yawɛ n-yɛli lala maa.”
18Yawɛ ni yɛli shɛm m-bɔŋɔ,
“N ni labisi Yaakubu zuliya azichi ti ba,
ka zo bɛ ni be luɣ’ shɛŋa zaa nambɔɣu.
Tiŋ’ maa ni lan me n-tam di daboli zuɣu,
ka nayil’ la ti lan be di ni daa pun be luɣ’ shɛl’ la.
19Wumpaɣibo yila ni ti yiri di puuni na,
ka bɛn puhiri chuɣu ni ti yɔri vuri di puuni.
N ni ti chɛ ka bɛ nabi, ka ku lan pɔra.
N ni chɛ ka bɛ nya jilima,
ka so ku lan mali ba ansarisi.
20Bɛ bihi ni ti be kaman bɛ ni daa pun be shɛm kurimbuni ha la,
bɛ ʒilɛli maa ni ti nya zaa zani n sani,
ka n ti darigi bɛn zaa daa nahindi ba la tibili.
21Bɛmaŋmaŋ’ nira n-ti yɛn nyɛ bɛ naa,
bɛ naa ti yɛn yila bɛ sunsuuni na.
N ni voog’ o mirina,
ka o ti be n sani.
Dama so ku tooi ka n sanna omaŋmaŋ’ yiko ni.
Man’ Yawɛ n-yɛli lala maa.
22Yi ni ti nyɛ n niriba,
ka m mi nyɛ yi Naawuni.”
23Nyama, Yawɛ suhuyiɣisili sanʒiɛɣu yiɣisiya,
di nyɛla sanʒiɛ’ biɛɣu din ʒiɛri gariti
ninvuɣ’ biɛri zuɣuri zuɣu.
24Yawɛ suhuyiɣisili titali maa ku maai,
faashee o niŋla o ni lo o suhu ni ni o niŋ shɛli maa.
Dabisi’ shɛŋa din bahindi nyaaŋa puuni,
ka yi ni baŋ dimbɔŋɔ gbinni.",https://www.bible.com/bible/2264/JER.30.DBWDB
JƐRIMIA 31,"Izraɛlnim’ lab’ yiŋa
1Yawɛ yɛliya, “Di saha n ni ti nyɛ Izraɛlnim’ zaa Naawuni, ka bɛ mi nyɛ n niriba. 2Yawɛ ni yɛli shɛm m-bɔŋɔ: Ninvuɣ’ shɛb’ bɛn daa tiligi tɔb’ ni la daa nya nambɔzɔbo tiŋgban’ nɛl’ la ni. Izraɛlnim’ ni daa bɔri vuhim shee la, 3man’ Yawɛ daa yi katiŋa n-ka bɛ sanna. N kul yuri ya mi sahakam, dinzuɣu ka n kul gbibi ʒiɛyimtali zaŋ chaŋ yi sani. 4Yinim’ Izraɛlnim’ bɛn be kaman paɣipiɛliga ŋɔ, n ni lan mali ya zali, ka yi zani viɛnyɛliŋga. Yi ni lan zaŋ yi guŋgombihi din mali chaɣisa m-pahi bɛn mali suhupiɛlli zuɣu n-wari waa.
5Yi ni ti lan ko yi wain tihi puri Samaria zoya zuɣu. Ka bɛn ti sa tihi maa ni ti di di wala. 6Dama saha shɛli kanna ka tiŋguliba ni ti be Ifriim zoya zuɣu ka kuhi bahina, ‘Chɛliya ka ti chaŋ Yawɛ ŋun nyɛ ti Naawuni ŋɔ sani Ziɔn.’ ”
7Yawɛ yɛliya,
“Yilimiya yila pampam ni suhupiɛlli ti Yaakubu,
ka duhiya yi yee m-paɣi ŋuna ŋun nyɛ zuliya kam naa ŋɔ.
Molimiya, ka paɣimiy’ o yɛra,
‘Yawɛ, tiligim’ a niriba Izraɛlnim’ bɛn kpalim ŋɔ.’
8Nyamiya, n yɛn zaŋ ba la nuzaa polo tiŋgbɔŋ ni na,
ka yihi ba dunia ŋɔ ni luɣ’ shɛlikam na.
Zoomba mini gbariti ni paɣipuhinim’ ni paɣ’ shɛb’ bɛn wolisiri
ni bɛ dɔɣi zaa ni ti be bɛ ni.
Bɛ ni ti galisi pam labi kpe na.
9Bɛ ni ti kum kana,
ka n ti maai bɛ suhuri, ka zaŋ ba labisina.
N ni ti chɛ ka bɛ doli kulibɔna din mali kom,
ka doli soli din tuhi ka ku tuura.
Dama n leela Izraɛlnim’ ba,
ka Ifriim nyɛ m bi’ kpɛma.
10Zuliya kam, wummiya Yawɛ yɛligu,
ka mol’ li gili teeku noli tiŋgbana din be katinsi.
Yɛlimiya, “Ŋun daa wurim Izraɛlnim’ kpɛhi yɔɣu la ni lan laɣim ba,
o ni gul’ ba kaman piɛgula ni guli piɛri shɛm la.”
11Dama Yawɛ yo Yaakubu zuliya samli,
ka tiligi ba bɛn mali yaa gari ba nuu ni.
12Bɛ ni ti kana ti yili yila pampam Ziɔn Zoli zuɣu.
Bɛ ni ti mali suhupiɛlli Yawɛ nirilim pina zuɣu.
Bɛ ni ti mali suhupiɛlli bɛ bindira mini wain ni kpam zuɣu.
Bɛ ni ti mali suhupiɛlli bɛ biŋkɔbbihi pola mini naɣibihi pola zuɣu.
Bɛ biɛhigu ni ti bemi kaman bɛ ni yɔɣiri pu’ shɛli kom la,
ka binshɛli ku lan pooi ba yaha.
13Di saha paɣisara ni ti wari waa ni suhupiɛlli,
ka nachimba mini ninkura ti mali suhupiɛlli.
N ni ti chɛ ka bɛ kumsi leei suhupiɛlli.
N ni ti maai bɛ suhuri, ka chɛ ka bɛ suhugarigu leei suhupiɛlli.
14N ni ti ti maligumaaniba bindir’ suma,
ka n niriba ti di m pina din galisi tiɣi.
Man’ Yawɛ n-yɛli lala maa.”
15 Yawɛ yɛliya,
“Vuri mɔni Rama,
di nyɛla fabila mini kuhigu pam.
Reechɛl n-kumd’ o bihi zuɣu,
ka zaɣisi ni so di maag’ o suhu o bihi maa zuɣu,
dama bɛ lan kani.”
16Yawɛ yɛliya,
“Chɛli kumsi,
ka nyɛhi nintam a ninni,
dama a tuma mali laara.
Man’ Yawɛ n-yɛli lala maa.
Bɛ ni ti yi bɛ dimnim’ tiŋgbɔŋ maa ni labina.
17Yawɛ yɛliya, “Tahima na be a biɛhigu ni.
A bihi maa ni ti labi bɛmaŋmaŋ’ tiŋgbɔŋ ni na.
18Yɛlimaŋli, n wum Ifriim’ daŋ ni fabindi yɛra,
‘A darigi ti tibili, ka ti saɣi ti tibidarigibo maa.
Ti daa ŋmanila naɣisa’ so bɛ ni bi baligi.
Zaŋmi ti labisina, ka chɛ ka ti ka a sanna,
dama nyini Yawɛ n-nyɛ ti Naawuni.
19Dama ti ni daa birigi maa nyaaŋa ti daa niŋ tuuba,
ti ni daa ti baŋ, di nyaaŋa ka ti daa zaŋ ti zuɣuri ba tiŋa.
Vi daa gbahi ti, ka ti kɔba ni chɔɣisi,
ti ni daa nya filiŋ ti bilim ni la zuɣu.’
20Ifriim nyɛla m biyurigu.
O nyɛla n suhu ni yuri so pam.
N yi kul galim o bushɛm,
lala ka n lan teer’ o yɛla.
Dinzuɣu m puu biɛri o zuɣu pam.
Biɛhiŋ kani, n ni zo o nambɔɣu.
Man’ Yawɛ n-yɛli lala maa.
21Zaŋmiya binyara sa n-dalim yi pala,
malimiya dapaɣa din mali sabbu.
Kpahimmiya palidaa la viɛnyɛliŋga,
yi ni daa doli shɛli chaŋ la.
Yinim’ Izraɛlnim’ bɛn ŋmani paɣipiɛliga ŋɔ labimiyana.
Labimiya yi tinsi ŋɔ ni na.
22Bɔ saha ka a yɛn chɛ biɛhiŋ,
nyin’ bipuɣiŋga ŋun ka yɛda ŋɔ?
Dama n yɛn namla bin’ palli niŋ dunia ni.
Di ni ti ŋmanila paɣa n-ni ti nyɛ ŋun taɣiri doo barina ni.
Naawuni niriba ni ti yɛn tɔŋ shɛm dahin’ shɛli
23Yawɛ ŋun nyɛ Tɔbbihi Naa,
ka nyɛ Izraɛlnim’ Naawuni ŋɔ yɛliya,
“N yi ti labisi bɛ daazichinim’ ti ba,
bɛ ni ti lan yɛri yɛtɔɣa ŋɔ Juda tiŋgbɔn ni mini di fɔntinsi ni,
‘Yawɛ niŋmi alibarika niŋ a ni,
nyini ŋun nyɛ wuntitali biɛhigu shee ŋɔ,
nyini ŋun nyɛ daboli din be kasi ŋɔ.’
24Niriba ni ti laɣim be Juda tiŋgbɔn ni mini di fɔntinsi zaa ni. Ka pukpariba mini ninvuɣ’ shɛb’ bɛn guli biŋkɔbbaligu ti beni. 25N ni chɛ ka bɛn gbarigi tiɣi, ka chɛ ka bɛn tarigi la niŋgbuna maai. 26Di saha ka n daa neei gom ni n-lihi ka n gom maa niŋ ma nyaɣisim pam.”
27Yawɛ yɛliya, “Biɛhiŋ kani, dabisa kanna, ka n ni ti zaŋ daadamnim’ mini biŋkɔbiri niŋ Izraɛl mini Juda tiŋgbana ni. 28Kaman n ni kul lihiri ba ka bɔri ni n darigi tɔhi ba, ka wurim ba bahi, ka daai ba luhi, ka ku ba, ka chɛ ka zaɣ’ biɛɣu paai ba la, lala ka n ni ti guli ba, ka chɛ ka bɛ beni, ka n ti ba yaa. Man’ Yawɛ n-yɛli lala maa.
29 Di dabisa maa ni, bɛ ti ku lan yɛra,
“Bihi’ laamba di wain tiwala din miha,
ka bihi nyina ni nyɛmda.”
30Amaa bɛ zaa ni ti kpila bɛmaŋmaŋ’ daalahichi zuɣu. Ŋunkam di wain tiwala din miha nyina ni nyɛmda.
31 Yawɛ yɛliya, “Biɛhiŋ kani, dabisa kanna, ka n ni ti lo Izraɛlnim’ mini Judanim’ alikauli palli. 32Di ti ku be kaman n ni daa zaŋ n nuu yihi bɛ yaannim’ Ijipti tiŋgbɔŋ ni ka lo ba alikauli shɛl’ la, alikauli shɛli bɛ ni daa saɣim la, hal n ni daa kul gbib’ ba kaman yili yidana maa zaa yoli. Man’ Yawɛ n-yɛli lala maa.” 33 Yawɛ yɛliya, “Amaa di nyaaŋa n ni ti yɛn lo Izraɛlnim’ alikauli shɛli m-bɔŋɔ: N ni ti zaŋ n zaligu ti ba, ka sab’ li niŋ bɛ suhuri ni, ka n ti nyɛ bɛ Naawuni, ka bɛ mi nyɛ n niriba.” 34 Bɛ ni so ti ku lan wuh’ o kpee bee n-yɛl’ o kpee, “Baŋmi Yawɛ.” Dama Yawɛ yɛliya, “Bɛ zaa ni ti baŋ ma, bibihi zaŋ tabili ninkura zaa. Dama n ni kpihim bɛ tuumbiɛri, ka ku lan teei bɛ daalahichi yɛla.” 35Yawɛ ni yɛli shɛm m-bɔŋɔ: “Ŋuni n-lee zali wuntaŋa ni di ne dabisili puuni, ka zali goli mini saŋmarisi ni bɛ mi ne yuŋ? Ka ŋuni n-lee damdi teeku ka di kɔgbana vura? O yuli m-booni Yawɛ ŋun nyɛ Tɔbbihi Naa.” 36Yawɛ yɛliya, “N ni zali shɛli ŋɔ yi ti yiɣisi n sani, dindina Izraɛl zuliya gba ku lan nyɛla zuliya n sani sahakam.
37Yawɛ ni yɛli shɛm m-bɔŋɔ:
So yi ni tooi zaŋ bini buɣisi zuɣusaa
bee n-vihi baŋ tiŋgbani puuni tanzahi ni nyɛ shɛli,
di saha n ni zaɣisi Izraɛlnim’
bɛ ni tum tuun’ shɛŋa zaa zuɣu.”
38Yawɛ yɛliya, “Biɛhiŋ kani, saha shɛli kanna ka bɛ ni ti labi me tiŋ’ maa ti Yawɛ. Bɛ ni ti kpuɣi li la Hananɛl Du’ wɔɣinli la shee hal ti paai Gooŋgɔŋ Dunɔdal’ la shee. 39Ka di buɣisibu chɛriga ni ti yi nyaaŋa chaŋ katiŋa n-tuhi hal ni Garɛb daboli gbini, di nyaaŋa ka ŋmaligi chaŋ Gɔa. 40Ka kpiimba mini tampiligim vinvamli ni zaa ni pu’ shɛŋa din be Kidirɔn kulibɔŋ duli zaa ni Wɔhu Dunɔdali din be gooŋgɔŋ shee zaŋ labi wulimpuhili polo la ni ti nyɛla din be kasi Yawɛ sani. Bɛ ti ku lan wurim li bee n-saɣim li yaha.",https://www.bible.com/bible/2264/JER.31.DBWDB
JƐRIMIA 32,"Jɛrimia da puu
1 Juda Naa Zɛdɛkia ni daa di nam ka di ti paai yuun’ pia saha shɛli din daa nyɛ Nɛbukadnɛza nam dibu yuun’ pisaayika ni ka Yawɛ daa tɔɣisi Jɛrimia yɛtɔɣa ŋɔ. 2Di saha maa Babilɔn Naa tɔbbihi daa teei gilila Jɛrusalɛm, ka bɛ daa kpari anabi Jɛrimia niŋ guliba dundɔŋ din daa be Juda nayili la ni. 3Nimaani ka Juda Naa Zɛdɛkia daa zaŋ o kpari maa. Zɛdɛkia daa bɔh’ o mi, “Bɔzuɣu ka a tɔɣisiri anabitali yɛtɔɣa yɛra: Yawɛ yɛliya, ‘N yɛn zaŋla tiŋ’ ŋɔ niŋ Babilɔn naa nuu ni, ka o ŋme n-deei li. 4Juda Naa Zɛdɛkia ku yi Kalidianim’ maa nuu ni; amaa biɛhiŋ kani, bɛ ni ti gbaag’ o ti Babilɔn Naa, ka o min’ o nina pali taba, ka bɛ tɔɣisi yɛtɔɣa garigi taba. 5Ka o ti zaŋ Zɛdɛkia kuli Babilɔn, ka o ti be nimaani hal ka n ti lan zaŋ n zaɣa labis’ o polo. Hal yi yi tuhi Babilɔnnim’ maa, yi ku di nasara.’ Yawɛ n-yɛli lala maa.”?
6Jɛrimia daa yɛliya, “Yawɛ daa yɛli ma, 7A bapir’ Shallum bia Hanamɛl ni ka a sanna ti yɛl’ a, ‘Dam’ m puu din be Anatɔt la, dama nyini m-mali soli ni a da li.” 8Di nyaaŋa ka m mabia Hanamɛl daa ka n sanna guliba dundɔŋ maa ni kaman Yawɛ ni yɛli shɛm maa nti yɛli ma, “Dam’ m puu din be Anatɔt, Bɛnjamin zuliya tiŋgban’ ni la, dama nyini m-mali soli ni a da li su li, dam’ li ka di leeg’ a dini.” Di saha ka n daa baŋ ni Yawɛ yɛligu la m-bala.
9Ka n daa da puu din be Anatɔt maa m mabia Hanamɛl sani, ka daa kali liɣiri maa ti o. Di daa nyɛla anzinfa laɣibaligu pinaayopɔin. 10Ka n daa dihi n nuu di gbana zuɣu, ka zaŋ n dalinli dihi tabili li, ka chɛ ka shɛhiranim’ kana ka n ti zahim liɣiri maa sania zuɣu. 11Di nyaaŋa ka n daa zaŋ n ni da li ka deei gban’ shɛli ka n dalinli dihi tabili li, ka yɛtɔɣ’ shɛŋa mini zaligu shɛŋa ti ni daa zali be di ni mini di gban shɛli din pahi di zuɣu la 12n-ti Nɛria bia Baruk ŋun daa nyɛ Masɛya yaaŋa la, m mabia Hanamɛl mini shɛhiranim’ bɛn daa dihi bɛ nuhi dabu gbana maa zuɣu la ni Judanim’ zaa bɛn daa be guliba dundɔŋ maa ni ninni. 13Ka n daa yɛli Baruk bɛ nini maa ni, 14“Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: Zaŋmi gbana ŋɔ, ti ni dihi ti dalinli tabili dabu gban shɛli zuɣu ŋɔ mini gban shɛli din pahi ŋɔ nti niŋ yaɣiri duɣu ni ka di ku saɣim yoma. 15Dama Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ yɛliya, ‘Bɛ ni ti lan da yiya mini puri ni wain tihi puri tiŋgbɔŋ ŋɔ ni yaha.’ ”
Jɛrimia wunsuhigu
16N ni daa zaŋ dabu gbaŋ maa ti Nɛria bia Baruk maa nyaaŋa, ka n daa suhi Yawɛ yɛra, 17Mbaye, Yawɛ ŋun nyɛ Naawuni ŋɔ, nyini n-daa teeg’ a nuu din mali yiko pam nam zuɣusaa mini dunia. Binshɛli kani din kpɛm’ nyaŋ a. 18Nyini n-wuhiri niriba tusatusa a yurilim din bi taɣira, amaa ka lee darigiri bihi tibili bɛ laamba taali zuɣu. Nyini Naawuni ŋun galisi, ka mali yiko, ka a yuli booni Yawɛ ŋun nyɛ Tɔbbihi Naa ŋɔ, 19a nyɛla ŋun saɣisiri niriba viɛnyɛliŋga, ka tumdi tuun’ kara. A nyari ninsal’ kam biɛhigu ni nyɛ shɛm, ka tiri bɛ zaa laara kaman bɛ biɛhigu ni nyɛ shɛm ni bɛ tuma ni simdi shɛm. 20Nyini n-daa wuhi shihira mini alahiziba tuma Ijipti tiŋgbɔŋ ni, ka na kul wuhiri li hal ni zuŋɔ dabisili ŋɔ Izraɛl tiŋgbɔŋ ni mini daadamnim’ zaa sani, ka di zuɣu chɛ ka a zali yuli hal ni zuŋɔ dabisili ŋɔ. 21Nyini n-daa teeg’ a nuu din mali yiko n-tum shihira mini alahiziba tuma din mali dabiɛm n-yih’ a niriba Ijipti tiŋgbɔŋ ni na 22nti zaŋ tiŋgbɔŋ ŋɔ ti ba, a ni daa lo bɛ yaannim’ alikauli ni a ni zaŋ tiŋgban’ shɛli din mali atam mini anfaani ti ba la. 23Ka bɛ daa kpe di ni deei li su. Amaa bɛ daa bi deeg’ a noli bee n-dol’ a zaligunima. Bɛ daa bi niŋ a ni yɛli ba ni bɛ niŋ shɛl’ la. Dinzuɣu ka a chɛ ka zaɣ’ biɛɣu ŋɔ zaa paai ba maa. 24Nyama, bɛ kahi kuɣa duhi n-teei gili tiŋ’ maa ni bɛ ŋme n-deei li. Ka tɔb’ maa mini kum ni alɔbo zuɣu chɛ ka bɛ zaŋ tiŋ’ maa niŋ Kalidianim’ bɛn tuhiri ni bɛ deei li maa nuu ni. A ni daa yɛli shɛm la n-niŋ pali, ka amaŋmaŋ’ dii nya li maa. 25Amaa nyini Yawɛ ŋun nyɛ Naawuni ŋɔ daa yɛli ma, “Zaŋmi liɣiri da puu maa ka bo shɛhiranima hal bɛ ni kul zaŋ tiŋ’ maa niŋ Kalidianim’ nuu ni maa zaa yoli.”
26Ka Yawɛ daa yɛli Jɛrimia, 27“Nyama, man’ Yawɛ n-nyɛ ninsalinim’ zaa Naawuni, ka binshɛli m-beni n-kpɛm’ nyaŋ ma?” 28 Dinzuɣu man’ Yawɛ ni yɛli shɛm m-bɔŋɔ: “N yɛn zaŋla tiŋ’ ŋɔ niŋ Kalidianim’ mini Babilɔn Naa Nɛbukadnɛza nuu ni, ka o ŋme n-dee’ li. 29Kalidianim’ bɛn tuhiri tiŋ’ ŋɔ maa ni ti kana ti niŋ buɣim dabi li n-nyo li tabili bɛ ni daa tuɣindi tulaale zim tiri Baal, ka boori binnyura bahiri buɣa yiya shɛŋa mɔpila zuɣu n-chɛ ka n suhu yiɣisi la. 30Dama Izraɛlnim’ mini Judanim’ na ʒi n-tum shɛli n-naɣi pahila tuumbiɛri ka bɛ tumdi n sani bɛ bilim ni hal ni pɔŋɔ. Izraɛlnim’ na ʒi n-tum shɛli n-naɣi pahila bɛ zaŋla bɛ nuhi tumdi tuun’ shɛŋa din chɛ ka n suhu yiɣisira. Man’ Yawɛ n-yɛli lala maa. 31Tiŋ’ ŋɔ nim’ kul kuri ma la suli ka chɛ ka n suhu yiɣisira saha shɛli bɛ ni daa me li hal ni zuŋɔ, dinzuɣu n ni wurim li; 32dama Izraɛlnim’ mini Judanima ni bɛ nanim’ ni bɛ kpamba ni bɛ maligumaaniba ni bɛ daanabinim’ tum zaɣ’ biɛɣu n-chɛ ka n suhu yiɣisi. 33Bɛ lɛbila bɛ nyaansi biri ma ka pa bɛ tooni. Hal n ni daa kul wuhiri ba sahakam maa zaa yoli, bɛ zaɣisiya ni bɛ ku wum wuhibu ka deei saɣisigu. 34 Bɛ daa zaŋla binshɛŋa din niŋbu chihira n-zali n jɛmbu duu n-ta li daɣiri. 35 Bɛ daa mɛla Baal jɛmbu shee zali Hinnom Bidibisi Vinvamli ni ni bɛ zaŋdi bɛ bidibisi mini bɛ bipuɣinsi maani Molɛk, hal n ni daa kul bi zali ba ni bɛ tum li, ka di mi tɛha daa bi ka n suhu ni na ni bɛ ni tum din chihiri ŋɔ n-kpɛhi Judanim’ alahichi ni la zaa yoli.
Alikauli din mali tahima
36Dinzuɣu pumpɔŋɔ man’ Yawɛ ŋun nyɛ Izraɛlnim’ Naawuni ŋɔ ni yɛli shɛm zaŋ chaŋ tin’ shɛli yi ni yɛra, “Tɔbu mini kum ni alɔbo ŋɔ zuɣu chɛ ka bɛ zaŋ li niŋ Babilɔn naa nuu ni la’ polo m-bɔŋɔ: 37Nyamiya, n ni daa kari ba bahi tiŋgbɔn’ shɛŋa ni zaa ni sujee mini suhuyiɣisili pam la, n ni yihi ba nimaani n-zaŋ ba labisi kpe na nti chɛ ka bɛ ʒiya ni alaafee. 38Ka bɛ ti nyɛ n niriba, ka m mi nyɛ bɛ Naawuni. 39N ni ti chɛ ka bɛ mali suhu yini, ka chɛ ka bɛ doli so’ yini din ni chɛ ka bɛ luri ma sizuura sahakam bɛmaŋmaŋ’ zaɣ’ viɛlli zuɣu mini bɛ bihi bɛn yɛn doli bɛ nyaaŋa gba zaɣ’ viɛlli zuɣu. 40N ni lo ba alikauli din ka bahigu din ni chɛ ka n ku lan chɛ ba zaɣ’ viɛlli niŋbu. N ni ti chɛ ka bɛ luri ma sizuura bɛ suhuri ni din ni chɛ ka bɛ ku lan ŋmaligi ka chɛ ma. 41N ni ti niŋdi ba din viɛla ni suhupiɛlli, ka zaŋ ba ʒili tiŋgbɔŋ ŋɔ ni ni ʒiɛyimtali ni n suhu zaa ni n shia zaa.”
42Dama Yawɛ yɛliya, “Kaman n ni daa kul chɛ ka zaɣ’ biɛ’ titaŋa paai niriba ŋɔ shɛm, lala ka n lan yɛn chɛ ka n ni lo ba zaɣ’ viɛl’ shɛŋa zaa alikauli pumpɔŋɔ ŋɔ paai ba. 43Bɛ ni ti lan da puri tiŋgbɔn’ shɛli bɛ ni yɛra, ‘Di leela dabari, ka ninsalinim’ bee biŋkɔbiri lan ka di ni, bɛ zaŋ li niŋla Kalidianim’ nuu ni la.’ 44Bɛ ni ti zaŋ liɣiri da puri, ka dihi bɛ nuhi di gbana zuɣu, ka zaŋ bɛ ni mali binshɛli dalindi binyara, ka bɛ di shɛhira Bɛnjamin zuliya tiŋgban’ ni mini tin’ shɛŋa din gili Jɛrusalɛm ni Juda fɔntinsi ni ni zoya ni fɔntinsi ni ni Shɛfɛla fɔntinsi ni ni Nɛgɛb fɔntinsi ni, dama n ni labisi bɛ daazichi ti ba. Yawɛ n-yɛli lala maa.”",https://www.bible.com/bible/2264/JER.32.DBWDB
JƐRIMIA 33,"Alikauli shɛli din mali tahima yaha
1Ka Yawɛ daa lan yɛli Jɛrimia m-pahi buyi saha shɛli bɛ ni daa na kul kpar’ o duu duguliba dundɔŋ ni la, 2Yawɛ ŋun nam dunia ŋɔ, ŋuna ŋun daa pil’ li, ka zal’ li ŋɔ, o yuli m-booni Yawɛ, O ni yɛli shɛm m-bɔŋɔ: 3“Bolimi ma, ka n garig’ a, ka yɛl’ a yɛl’ kara mini binshɛŋa din sɔɣi ka a bi mi li. 4Dama man’ Yawɛ ŋun nyɛ Izraɛlnim’ Naawuni ni yɛli shɛm zaŋ chaŋ tiŋ’ ŋɔ ni yiya mini Juda nanim’ yiya shɛŋa bɛ ni daa wurim zaŋ taɣi bɛmaŋa saha shɛli bɛ ni daa teei gili ba, ka kahi kuɣa duhi ni bɛ tuhi ba la polo m-bɔŋɔ. 5Kalidianim’ kanna ni bɛ ti tuhi ba, ka chɛ ka n suhu ni yiɣisi ka n ku ninvuɣ’ shɛb’ ti galisi pam pali yiya maa zaa. Dama n zaŋla n nini bahi kpaŋa ka chɛ tiŋ’ ŋɔ nima bɛ ninvuɣ’ biɛtali la zaa zuɣu. 6Amaa n ni lan chɛ ka bɛ nya tibbu mini alaafee, ka tib’ ba, ka kahigi tɔŋsim pam mini binshɛŋa din ni taɣi ba barina ni wuhi ba. 7N ni labisi Judanim’ mini Izraɛlnim’ daazichi ti ba, ka mali ba zali kaman bɛ ni daa pun be shɛm piligu ni la. 8N ni kpihim bɛ ni daa tum alahichi shɛŋa zaa n sani, ka chɛ bɛ ni tum alahichi shɛŋa zaa ka zaɣisi ma la taali. 9Ka tiŋ’ ŋɔ yuli ti ma suhupiɛlli mini paɣibu ni jilima dunia ŋɔ zuliya kam bɛn wum n ni tum tuun’ suŋ shɛŋa ti ba maa yɛla sani, ka dabiɛm gbahi ba ka bɛ niŋgbuna sɔhira zaɣ’ viɛl’ shɛŋa zaa mini tɔŋsim shɛli zaa n ni ti ba maa zuɣu.”
10Yawɛ ni yɛli shɛm m-bɔŋɔ: “Yi ni yɛri ni tin’ shɛli nyɛla dabari, ka ninsal’ bee biŋkɔbigu lan ka di ni la, Juda fɔntinsi mini Jɛrusalɛm pal’ dahi din leei dabari, ka ninsalinim’ bee biŋkɔbigu lan ka di ni ŋɔ, bɛ ni ti lan wum 11 churi puhibu mini suhupiɛlli yila, ka wum aŋgo mini amiliya kukoya di ni, ka lan wum ninvuɣ’ shɛb’ bɛn ti zaŋdi bɛ wumpaɣibo pina kpɛri Yawɛ jɛmbu duu yila:
Paɣimiya Yawɛ ŋun nyɛ Tɔbbihi Naa ŋɔ,
dama Yawɛ viɛla,
ka o yurilim din galisi bi naara.
Dama n ni lan labisi tiŋgbɔŋ ŋɔ nim’ daazichi ti ba kaman di ni daa pun be shɛm piligu ni la. Yawɛ n-yɛli lala maa.”
12Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ: “Luɣ’ shɛli din nyɛ dabari, ka ninsalinim’ bee biŋkɔbiri ka di ni ŋɔ, biŋkɔbiri mɔri ŋubbu shee ni ti lan be di fɔntinsi zaa ni ka piɛguliba ti lan guli bɛ biŋkɔbbaligu nimaani.” 13Zoya ni fɔntinsi ni mini Shɛfɛla fɔntinsi ni ni Nɛgɛb fɔntinsi ni ni Bɛnjamin zuliya fɔntinsi ni ni luɣ’ shɛŋa din gili Jɛrusalɛm la ni Juda fɔntinsi ni piɛguliba ni ti lan kaani bɛ biŋkɔbbaligu. Yawɛ n-yɛli lala maa. 14Yawɛ lan yɛli, “Biɛhiŋ kani, dahin’ shɛli kanna ka n ni ti pali n ni daa lo Izraɛlnim’ mini Judanim’ alikauli shɛl’ la. 15Di dabisa maa saha yi ti paai, n ni chɛ ka wuntizɔr’ so yi Dauda zuliya ni na, ŋuna n-ni ti doli zaligu mini wuntia soli n-su tiŋgbɔŋ ŋɔ. 16Di dabisa maa ni Judanim’ ni ti tiligi, ka Jɛrusalɛmnim’ mi ti be ni alaafee. Ka bɛ ni ti yɛn booni li yu’ shɛli n-nyɛ: ‘Yawɛ n-nyɛ ti wuntia.’ 17 Dama Yawɛ ni yɛli shɛm m-bɔŋɔ: “So kul ku kɔŋ Dauda daŋ ni ŋun ni ʒini Izraɛl nam ʒiishee. 18 Ka maligumaana mi kul ku kɔŋ Lɛvi zuliya ni ŋun ni zani n tooni mali bɛ ni zaŋdi sara shɛli nyɔri buɣim la mini chi sara maligunim’ maani maligunim’ sahakam.”
19Yawɛ daa yɛli Jɛrimia, 20Man’ Yawɛ ni yɛli shɛm m-bɔŋɔ: “Yi ni so yi ni tooi saɣim n ni lo biɛkaali mini yuŋ alikauli shɛl’ la, ka biɛɣu ku lan neei bee ka yuŋ ku lan zibi n ni zal’ li saha shɛli maa, 21dindina yi ni tooi saɣim n ni daa lo n dabili Dauda alikauli shɛl’ la gba din ni chɛ ka o ku lan mali bidibiga ŋun ni ʒin’ o nam ʒiishee mini n ni daa lo n tumtumdiba Lɛvinim’ alikauli shɛl’ la. 22Kaman nir’ ni ku tooi kali saŋmarisi bɛn be zuɣusaa ŋɔ bee teeku noli bihigu shɛm, lala ka n yɛn chɛ ka n dabili Dauda zuliya mini Lɛvinim’ bɛn tumdi n tuma maa nabi.”
23Yawɛ daa yɛli Jɛrimia, 24“A bi kpahim nya niriba maa ni yɛra, ‘Yawɛ zaɣisila o ni daa pii zuliya ayi shɛb’ la? Lala zuɣu chɛ ka bɛ lihi ʒiɛmla n niriba maa, ka bi lan lihi ba ka bɛ ŋmani zuliya yaha.’ ” 25Man’ Yawɛ ni yɛli shɛm m-bɔŋɔ: “N yi di bi lo biɛkaali mini yuŋ alikauli, ka zali zuɣusaa mini dunia zaligunima, 26dindina n naan zaɣisi Yaakubu mini n dabili Dauda zuliya, ka ku piig’ o bihi ni yino ka o su Ibrahimma mini Yisahaku ni Yaakubu zuliya. Dama n ni zo ba nambɔɣu, ka labisi bɛ daazichi ti ba.”",https://www.bible.com/bible/2264/JER.33.DBWDB
JƐRIMIA 34,"Lahibali din nyɛ Zɛdɛkia dini
1 Yawɛ ni daa yɛli Jɛrimia yɛtɔɣ’ shɛli saha shɛli Babilɔn Naa Nɛbukadnɛza min’ o tɔbbihi zaa ni dunia ŋɔ nanim’ zaa bɛn daa be o sulinsi ni ni o niriba ni daa tuhiri Jɛrusalɛmnim’ mini di fɔntinsi la m-bɔŋɔ: 2Yawɛ ŋun nyɛ Izraɛlnim’ Naawuni ŋɔ ni yɛli shɛm m-bɔŋɔ: “Cham’ ti yɛli Juda Naa Zɛdɛkia, ‘Yawɛ ni yɛli shɛm m-bɔŋɔ: N yɛn zaŋla tiŋ’ ŋɔ niŋ Babilɔn naa nuu ni, ka o nyo li buɣim. 3A ku tooi zo n-tilig’ o nuu ni, amaa biɛhiŋ kani, bɛ ni ti gbaag’ a n-zaŋ a ti ti o. A mini Babilɔn naa maa nini ni ti nya taba, ka a zani o tooni, ka a min’ o tɔɣisi yɛtɔɣa, ka bɛ ti zaŋ a kuli Babilɔn. 4Amaa nyini Juda Naa Zɛdɛkia, wummi Yawɛ ni yɛli shɛm. Yawɛ ni yɛli shɛm zaŋ chaŋ a polo m-bɔŋɔ: A ku kpi tɔbu ni. 5A ni ti kpi ni suhudoo. Bɛ ni daa tuɣili a yaannim’ bɛn daa daŋ a tooni n-nyɛ nanim’ la tulaale zim shɛm, lala ka bɛ ni ti tuɣili a gba tulaale zim, ka fabili a zuɣu yɛli, ‘Mbaye ti dana. Dama mani n yɛli yɛtɔɣa ŋɔ.’ ” Yawɛ n-yɛli lala maa.
6Di saha ka anabi Jɛrimia daa yɛli Juda Naa Zɛdɛkia yɛtɔɣa ŋɔ zaa Jɛrusalɛm 7saha shɛli Babilɔn tɔbbihi ni daa tuhiri Jɛrusalɛm mini Juda fɔntin’ shɛŋa zaa din daa kpalim ka nyɛ Lakishi mini Azɛka la, dama di kɔŋko n-daa nyɛ Juda tiŋgbɔŋ maa ni bɛ ni me goondahi gili fɔntin’ shɛŋa ka di na kpalim ʒiɛya.
Bɛ yɔhim daba
8Naa Zɛdɛkia mini Jɛrusalɛmnim’ zaa ni daa lo alikauli ni bɛ ni moli faako tibu molo la nyaaŋa, ka Yawɛ daa yɛli Jɛrimia 9ni bɛ daa saɣiya ni ŋunkam mali dabili ka o nyɛ Hiburu nira, doo bee paɣa, ŋun’ bahim’ o din ni chɛ ka Izraɛl nira ku lan zaŋ o mabia Izraɛl nira n-leeg’ o dabili. 10Ka niriba maa zaa mini bɛ kpamba bɛn daa lo alikauli maa daa saɣi ni bɛ ni bahi bɛ daba bɛn nyɛ dɔbba mini paɣiba, ka ku lan zaŋ ba niŋ daba yaha. Ka bɛ daa saɣi ka bahi ba. 11Amaa di nyaaŋa, ka bɛ daa ti lan zaŋ bɛ ni daa bahi dab’ shɛba, ka bɛ nyɛ dɔbba mini paɣiba la leei daba yaha. 12Ka Yawɛ daa yɛli Jɛrimia, 13“Man’ Yawɛ ŋun nyɛ Izraɛlnim’ Naawuni ŋɔ ni yɛli shɛm m-bɔŋɔ: N ni daa yihi yi yaannim’ Ijipti tiŋgbɔŋ ni dabitim ni la, n daa lo ba alikauli yɛli, 14 ‘Yuma ayopɔin kam ni, di simdi ni yi bahi yi ni da Hiburu dab’ so kam ŋun tum yi tuma hal ti paai yuma ayɔbu ka o chaŋ. Di bi lan simdi ka yi chɛ ka bɛ tum yi tuma yaha. Amaa ka yi yaannim’ maa daa zaɣisi li wumbu. 15Yimaŋmaŋ’ gba na yoli niŋla tuuba, ka tum din tuhi n sani din nyɛ yi ni daa ti tab’ yolisim ka daa lo alikauli n sani n jɛmbu duu puuni la. 16Amaa di nyaaŋa ka yi ti taɣi yi tɛha, ka bi lan tiri n yuli jilima, ka yi ni yino kam lan zaŋ yi ni daa bahi yi dab’ shɛb’ bɛn nyɛ dɔbba mini paɣiba ni bɛ cham’ bɛ chandi kaman bɛ suhu ni yu shɛm la n-lan leei yi daba yaha. 17Dinzuɣu man’ Yawɛ ni yɛli shɛm m-bɔŋɔ: Yi zaɣisi n noli yi ni bi bahi yi ʒiʒiinitab’ mini yi zɔnim’ maa zuɣu. N yɛn tin ya la faako. Faako din nyɛ tɔbu mini alɔbo ni dimpooi. N ni chɛ ka yi yɛla gbahi dunia ŋɔ nanim’ zaa dabiɛm.” Yawɛ n-yɛli lala maa. 18“Ka ninvuɣ’ shɛb’ bɛn saɣim n daalikauli, ka bi gbibi alikauli yɛtɔɣ’ shɛŋa bɛ ni daa yɛli n san’ la, n ni niŋ ba kaman bɛ ni yi pirigi naɣisaa buyi sɔŋ, ka tim pirigibu maa sunsuuni gari shɛm la. 19Juda kpambaliba mini Jɛrusalɛm kpambaliba ni namɔɣilisi ni maligumaaniba ni tiŋgbɔŋ maa ni ninvuɣ’ shɛb’ zaa bɛn daa tim naɣisaa maa pirigibu maa sunsuuni gari la, 20n ni zaŋ ba niŋ bɛ dimnim’ bɛn bɔri ni bɛ ku ba nuu ni. Bɛ niŋgbuna ni ti leei juri mini mɔɣu ni biŋkɔbiri bindirigu. 21N ni ti zaŋ Juda Naa Zɛdɛkia min’ o kpambaliba niŋ bɛ dimnim’ bɛn bɔri ni bɛ ku ba la nuu ni. N ni zaŋ ba niŋ Babilɔn naa tɔbbihi bɛn zo ka chɛn ya la nuu ni. 22N ni bahi ba noli ka zaŋ ba labisi tiŋ’ ŋɔ ni na, ka bɛ ŋme n-deei li, ka nyo li buɣim. N ni ti chɛ ka Juda tinsi leei dabari, ka so ku lan be di ni.” Yawɛ n-yɛli lala maa.",https://www.bible.com/bible/2264/JER.34.DBWDB
JƐRIMIA 35,"Jɛrimia mini Rɛkabinima
1 Yawɛ ni daa yɛli Jɛrimia yɛtɔɣa shɛŋa Juda naa Jɔsia bia Jɛhoyakim ʒiɛman’ ni m-bɔŋɔ: 2“Cham’ Rɛkabinim’ sani nti tɔɣisi ba yɛtɔɣa, ka zaŋ ba ka Yawɛ jɛmbu duu na nti zaŋ ba kpɛhi dubihi la yini puuni, ka niŋ wain ti ba ka bɛ nyu.” 3Dinzuɣu ka n daa zaŋ Jɛrimia (pa Jɛrimia ŋɔ amaa Jɛrimia so ha) bia Jaazania ŋun daa nyɛ Habazinia yaaŋa la min’ o mabihi bɛn nyɛ dɔbba ni o bidibisi zaa ni Rɛkab daŋ niriba zaa na. 4Ka n daa zaŋ ba ka Yawɛ jɛmbu duu na nti zaŋ ba kpɛhi anabi Igidalia bia Hanan bidibisi duu din daa miri kpambaliba duu ka be Shallum bia Maasɛya ŋun daa su dunoli fukumsi la duu zuɣusaa la. 5Di saha ka n daa zaŋ wain duɣuri mini pipihi zali Rɛkabinim’ maa ka yɛli ba, “Nyumiya wain.”
6Amaa ka bɛ daa garigi yɛli, “Ti ku nyu wain, dama ti yab’ Jɔnadab ŋun daa nyɛ Rɛkab bia la daa yɛli ti ni ti mini ti bihi di nyu wain.” 7O daa lan yɛli ti, “Yi mi di kul mɛnya yiya bee m-biri bimbira bee n-sa wain tihi bee m-mali dimbɔŋɔnim’ zaa shɛli. Amaa kul benya suɣa ni yi nyɛvili biɛhigu ni zaa din ni chɛ ka yi ʒini tiŋgbɔn’ shɛli ni yi ni be kaman saamba ŋɔ yuui.” 8Ti kul dolila ti yab’ Jɔnadab ŋun nyɛ Rɛkab bia maa ni daa zali ti zaligu shɛŋa maa, dina n-nyɛ ni ti mini ti paɣiba ni ti bidibisi ni bipuɣinsi di nyu wain ti biɛhigu ni zaa, 9ka di me yiya m-be di ni la. Ti ka wain tihi bee puri bee bimbira, 10amaa ti kul bela suɣa ni, ka doli ti yab’ Jɔnadab ni daa zali ti ni ti niŋmi shɛlikam zaa. 11Amaa Babilɔn Naa Nɛbukadnɛza ni daa ti kana ni o ti tuhi tiŋgbɔŋ maa nima, ka ti daa yɛli, “Chɛliya ka ti zo n-kuli Jɛrusalɛm, ti ni daa zɔri Babilɔn tɔbbihi mini Siria tɔbbihi dabiɛm maa zuɣu. Lala zuɣu ka ti be Jɛrusalɛm maa.”
12Di saha ka Yawɛ daa yɛli Jɛrimia, 13“Man’ Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: Cham’ ti bɔhi Judanim’ mini Jɛrusalɛmnima, ‘Yinim’ ku tooi bɔhim yɛm ka gba deei n noli?’ ” Yawɛ n-yɛli lala maa. 14Rɛkab bia Jɔnadab daa zal’ o zuliya ni bɛ di nyu wain, ka bɛ na ʒi n-nyu wain hal ni zuŋɔ dabisili ŋɔ, dama bɛ dolila bɛ yabidoo ni daa zali ba zaligu shɛli. Amaa mmaŋmaŋ’ kul tɔɣisiri ya la yɛtɔɣa waawaayili, ka yi bi deeri n noli. 15N kul timdi n daba bɛn nyɛ anabinim’ la yi sanna waawaayili ni bɛ ti yɛli ya, ‘Yi zaa zomiya yi tuumbiɛri tumbu ni, ka taɣi ya yi biɛhigu n-chɛ buɣa jɛmbu, ka be n ni zaŋ tiŋgbɔn’ shɛli ti yi mini yi yaannim’ la ni.’ Amaa ka yi bi gbilisi tibili wum bee n-deei n noli. 16Rɛkab Jɔnadab bihi maa doli bɛ yabidoo maa ni zali ba shɛm, amaa niriba ŋɔ bɛn’ bi deei n noli. 17Dinzuɣu man’ Yawɛ ŋun nyɛ Tɔbbihi Naawuni, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: ‘N ni chɛ ka n ni daa yɛli ba alɔbo shɛli yɛla la lu bɛ zuɣu, n ni tɔɣisi ba yɛtɔɣa ka bɛ zaɣisi wumbu, ka m boli ba ka bɛ zaɣisi saɣibu la zuɣu.’ ”
18Amaa ka Jɛrimia daa yɛli Rɛkabinim’ maa, “Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: ‘Yi ni daa deei yi yab’ Jɔnadab ni wuhi ya shɛm, ka dol’ o zaligunim’ zaa, ka niŋ o ni daa yɛli ni yi niŋ shɛm zaa la zuɣu, 19Yawɛ ŋun nyɛ Tɔbbihi Naa ka nyɛ Izraɛlnim’ Naawuni ŋɔ ni yɛli shɛm m-bɔŋɔ: Rɛkab bia Jɔnadab kul ku kɔŋ bidibiga ŋun ni jɛmdi ma sahakam.’ ”",https://www.bible.com/bible/2264/JER.35.DBWDB
JƐRIMIA 36,"Baruk karim gbaŋ Naawuni jɛmbu duu puuni
1 Juda Naa Jɔsia bia Jɛhoyakim nam dibu yuma anahi ni ka Yawɛ daa yɛli Jɛrimia yɛtɔɣa ŋɔ: 2Zaŋmi gbaŋ n-sabi n ni daa yɛl’ a yɛtɔɣa shɛŋa zaa jɛndi Izraɛlnim’ mini Judanima ni zuliya kam la niŋ di ni. N ni daa kul yɛl’ a yɛtɔɣ’ shɛŋa Jɔsia ʒiɛman’ ni hal ni zuŋɔ dabisili ŋɔ la. 3Di pa shɛli Judanim’ yi wum n ni lo ni n niŋ ba zaɣ’ biɛ’ shɛŋa zaa ŋɔ yɛla bɛ zaa ni chɛ bɛ tuumbiɛri soya maa, ka di zuɣu chɛ ka n chɛ bɛ tuumbiɛri mini bɛ daalahichi taali.
4Di saha ka Jɛrimia daa boli Nɛria bia Baruk na nti yɛl’ o Yawɛ ni yɛl’ o yɛtɔɣ’ shɛŋa maa zaa, ka Baruk daa sabi li niŋ gbaŋ ni. 5Ka Jɛrimia daa yɛli Baruk, “Bɛ bi lan saɣi ni n kpe Yawɛ jɛmbu duu, 6dinzuɣu nol’ lɔbu dali amaŋmaŋ’ chama nti karim n ni yɛl’ a Yawɛ yɛtɔɣ’ shɛŋa ka a sabi niŋ gbaŋ ni ŋɔ ka bɛn be Yawɛ jɛmbu duu maa ni wum. Karimi li ka Judanim’ bɛn zaa yi bɛ fɔntinsi ni na la gba wum. 7Di pa shɛli Yawɛ ni wum bɛ fabila, ka bɛ zaa chɛ bɛ tuumbiɛri soya maa. Dama Yawɛ je suli, ka o suhu yiɣisi pam bahi niriba ŋɔ zuɣu.” 8Ka Nɛria bia Baruk daa niŋ anabi Jɛrimia ni zal’ o ni o niŋ shɛlikam zaa zaŋ chaŋ Yawɛ yɛligu gbaŋ maa karimbu polo Yawɛ jɛmbu duu puuni maa. 9Juda Naa Jɔsia bia Jɛhoyakim nam dibu yuma anu ni gol’ so ŋun pahir’ awɛi ni ka Jɛrusalɛmnim’ zaa mini ninvuɣ’ shɛb’ bɛn daa yi Juda fɔntinsi ni ka Jɛrusalɛm na zaa daa moli nolɔbo molo Yawɛ tooni. 10Di saha ka Baruk daa karim Jɛrimia yɛtɔɣ’ shɛŋa din daa be gbaŋ maa ni maa Yawɛ jɛmbu duu maa puuni Shafan bia Gɛmaria ŋun daa nyɛ gbaŋŋmar’ la duu din daa be zuɣusaa polo Yawɛ jɛmbu duu duno’ palli polo la, ka niriba maa daa wum li.
Bɛ karim gbaŋ maa wuhi kpambaliba
11Gɛmaria bia Mikaya ŋun daa nyɛ Shafan yaaŋa la ni daa wum Yawɛ ni yɛli shɛm zaa gbaŋ maa puuni, 12ka o daa chaŋ nayili ti kpe gbaŋŋmar’ duu, ka kpambaliba zaa daa ʒi nimaani. Bɛn daa nyɛ Ɛlishama ŋun daa nyɛ gbaŋŋmar’ la mini Shɛmaya bia Dɛlaiya ni Akibɔr bia Ɛlnatan ni Shafan bia Gɛmaria ni Hanania bia Zɛdɛkia ni kpambaliba zaa. 13Ka Mikaya daa yɛli ba o ni wum yɛtɔɣ’ shɛŋa zaa saha shɛli Baruk ni daa karindi gbaŋ maa ka niriba maa wumdi maa. 14Ka kpambaliba maa zaa daa tim Nɛtania bia Jɛhudi ŋun daa nyɛ Shɛlɛmia yaaŋa, ka nyɛ Kushi yaantibichee la ni o ti yɛli Baruk ka o zaŋ o ni karim gban shɛli ka niriba wum la gbib’ o nuu ni kana. Dinzuɣu ka Nɛria bia Baruk daa zaŋ gbaŋ maa gbib’ o nuu ni ka bɛ sanna. 15Ka bɛ daa yɛl’ o, “Ʒinimi tiŋa n-karim li ka ti wum.” Ka Baruk daa karim li ka bɛ wum. 16Bɛ ni daa wum yɛtɔɣa maa zaa, ka dabiɛm gbahi ba, ka bɛ ŋmaligi lihi taba, ka yɛli Baruk, “Di simdi ka ti zaŋ yɛtɔɣa ŋɔ ti yɛli naa.” 17Di saha ka bɛ yɛli Baruk, “Yɛlim’ ti a ni niŋ shɛm sabi yɛtɔɣa ŋɔ zaa. Jɛrimia n-daa yɛr’ a yɛtɔɣa maa ka a sabira?” 18Ka Baruk garigi yɛli ba, “Ŋuna n-daa yɛli ma yɛtɔɣa ŋɔ zaa, ka m mi zaŋ tadabo sab’ li niŋ gbaŋ ŋɔ ni.” 19Di saha ka kpambaliba maa daa yɛli Baruk, “Cham’ ka a mini Jɛrimia ti sɔɣi, ka di chɛnya ka so baŋ yi ni be luɣ’ shɛli.”
Naa nyo gbaŋ maa buɣim
20Ka bɛ daa chɛ gbaŋ maa sɔŋ Ɛlishama ŋun daa nyɛ gbaŋŋmara maa duu maa ni, ka kpe naa dundɔŋ ni nti zaŋ yɛtɔɣa maa zaa yɛli naa. 21Di saha ka naa daa tim Jɛhudi ni o ti zaŋ gbaŋ maa na. Ka o daa zaŋ li Ɛlishama ŋun daa nyɛ gbaŋŋmara maa duu maa ni na nti karim li wuhi naa mini kpambaliba bɛn zaa daa ʒe naa sani maa. 22Di daa nyɛla gol’ so ŋun pahir’ awɛi ni, ka naa daa ʒi o kikaa saha yili ni, ka buɣim be kurupooti ni ʒe o tooni. 23Jɛhudi daa yi karim kulis’ ata bee kulis’ anahi, naa zaŋdila subila ŋ-ŋmaai o ni karim shɛli maa bahi buɣim ni kurupooti maa ni hal ka buɣim ti di gbaŋ maa zaa kurupooti maa ni. 24Amaa dabiɛm daa bi gbaai naa min’ o kpambaliba bɛn daa wum yɛtɔɣa ŋɔ zaa ni so bee n-niŋ ba suhusaɣiŋgu. 25Hal Ɛlnatan mini Dɛlaiya ni Gɛmaria ni daa kpam naa jaande ni o di nyo gbaŋ maa buɣim maa zaa yoli, o daa zaɣisiya ni o ku wum bɛ ni yɛli shɛm maa. 26Ka naa daa bah’ o bia Jɛramiil mini Aziriɛl bia Sɛraya ni Abidiil bia Shɛlɛmia noli ni bɛ gbaam’ Baruk ŋun nyɛ gbaŋŋmara maa mini anabi Jɛrimia na. Amaa ka Yawɛ daa zaŋ ba sɔɣi.
Jɛrimia lan sabi gban shɛli
27Naa ni daa nyo Jɛrimia ni daa tɔɣisi Baruk yɛtɔɣ’ shɛŋa ka o sabi li niŋ gban shɛli ni maa buɣim maa nyaaŋa, ka Yawɛ daa yɛli Jɛrimia, 28“Taɣimi gban shɛli n-sabi yɛtɔɣ’ shɛŋa din daa kul be tuuli gban shɛli Juda Naa Jɛhoyakim ni daa nyo buɣim la puuni la niŋ di ni. 29Ka zaŋ chaŋ Juda Naa Jɛhoyakim polo, yɛlim’ o, ‘Yawɛ ni yɛli shɛm m-bɔŋɔ: A nyo gbaŋ maa buɣim ka yɛli, Bɔzuɣu ka a sabi yɛli gbaŋ maa puuni ni Babilɔn naa shiri ni kana ti saɣim tiŋgbɔŋ ŋɔ, ka ku ninsalinim’ mini biŋkɔbiri di ni?’ ” 30Dinzuɣu Yawɛ ni yɛli shɛm zaŋ chaŋ Juda Naa Jɛhoyakim polo m-bɔŋɔ: “O ti ku mali bia ŋun ni ʒini Dauda nam ʒiishee. Bɛ ni ku o labi, ka wuntaŋ’ tulim kpe o wuntaŋ’ ni, ka maligim mi ti lu o zuɣu yuŋ. 31Ka n ti darig’ o min’ o bihi ni o kpambaliba tibili bɛ daalahichi zuɣu. N ni ti chɛ ka n ni daa yɛli ba alɔbo shɛŋa zaa yɛla la lu bɛ mini Jɛrusalɛmnim’ ni Judanim’ zuɣu, dama bɛ kul zaɣisiya ni bɛ ku wum. 32Di saha ka Jɛrimia daa lan zaŋ gban shɛli ti Nɛria bia Baruk ŋun daa nyɛ gbaŋŋmara maa. Ka Jɛrimia daa yɛl’ o ka o lan sabi yɛtɔɣ’ shɛŋa zaa din daa be Juda Naa Jɛhoyakim ni daa nyo gban shɛli buɣim la puuni la yaha. Ka o daa lan yɛli yɛtɔɣ’ shɛŋa din ŋman’ li pam pahi.”",https://www.bible.com/bible/2264/JER.36.DBWDB
JƐRIMIA 37,"Zɛdɛkia bo sɔŋsim Jɛrimia sani
1 Jɔsia bia Zɛdɛkia ka Babilɔn Naa Nɛbukadnɛza daa zaŋ leei Juda naa n-zali Jɛhoyakim bia Jɛhoyachin zaani. 2Amaa o min’ o kpambaliba ni tiŋgbɔŋ maa ni niriba daa bi wum Yawɛ yɛligu shɛli o ni daa chɛ ka anabi Jɛrimia zaŋ yɛli ba maa.
3Ka Naa Zɛdɛkia daa tim Shɛlɛmia bia Jɛhukal mini Maasɛya bia Zɛfania ŋun daa nyɛ maligumaana la anabi Jɛrimia sani ni bɛ ti yɛl’ o, “Jaande, suhimi Yawɛ ŋun nyɛ ti Naawuni ŋɔ ti ti!” 4Di saha Jɛrimia daa kul gɔrila o yubu niriba maa sani, dama bɛ daa na bi kpɛh’ o duu. 5Amaa ka Firawuna tɔbbihi daa yi Ijipti na, ka Babilɔnnim’ bɛn daa teei gili Jɛrusalɛm maa daa wum bɛ yɛla ka zo n-yi Jɛrusalɛm.
6Di saha ka Yawɛ daa yɛli anabi Jɛrimia, 7“Man’ Yawɛ ŋun nyɛ Izraɛlnim’ Naawuni ŋɔ ni yɛli shɛm m-bɔŋɔ: Yi niriba ayi shɛba Juda naa ni tim n sanna ni yi ti bɔhi baŋ din be n sani ŋɔ, yi ni ti yɛn yɛl’ o shɛm m-bɔŋɔ: Firawuna tɔbbihi bɛn yina ni bɛ ti sɔŋ a ŋɔ ni labi kuli Ijipti bɛ tiŋgbɔŋ ni. 8Ka Babilɔnnim’ maa ni labina ti tuhi tiŋ’ ŋɔ nima. Bɛ ni tuhi deei li, ka nyo li buɣim.” 9Yawɛ yɛliya, “Miriya ka yi yɔhim yimaŋ’ yɛra, ‘Babilɔnnim’ maa shiri zoya ka chɛ ti, dama bɛ ku zo ka chɛn ya. 10Hal yi yi nyaŋ Babilɔn tɔbbi’ shɛb’ bɛn tuhiri ya maa zaa, ka di ti kpalimla bɛn nya dansi kɔŋko bɛ suɣa ni gba, bɛ ni yiɣisina ti nyo ya ŋɔ buɣim.’ ”
Bɛ gbaai Jɛrimia kpɛhi duu
11Babilɔn tɔbbihi ni daa yi Jɛrusalɛm zo saha shɛli Firawuna tɔbbihi ni daa kanna la, 12ka Jɛrimia daa yi Jɛrusalɛm ni o kuli Bɛnjamin zuliya tiŋgban’ ni nti deeg’ o tarili nimaani niriba maa sani. 13O ni daa paai Bɛnjamin zuliya tiŋgbani maa dunɔdali gbini, ka Shɛlɛmia bia Irija ŋun daa nyɛ Hanania yaaŋa ka nyɛ dunɔgul’ la daa be nimaani, ka o daa gbaai anabi Jɛrimia ka yɛra, “A zɔrimi doli Babilɔnnim’ maa ni a chaŋ.” 14Ka Jɛrimia yɛl’ o, “Di nyɛla ʒiri. M bi yɛn zo n-doli Babilɔnnim’ maa chaŋ.” Amaa ka Irija daa zaɣisi ni o ku wum o yɛligu maa, ka gbaai Jɛrimia n-zaŋ o ti ti kpambaliba. 15Ka kpambaliba maa suhuri daa yiɣisi bahi Jɛrimia zuɣu, ka bɛ chɛ ka bɛ bu o, ka zaŋ o ti kpɛhi duu Jɔnatan ŋun daa nyɛ gbaŋŋmar’ la yiŋa, dama bɛ daa zaŋ o yiŋ’ maa leela jɛriyali. 16Ka bɛ daa zaŋ Jɛrimia ti niŋ bɔɣili ni jɛriyali maa ni, ka o daa be di puuni niŋ daba ayi.
17Di nyaaŋa ka Naa Zɛdɛkia daa ti tim ka bɛ chaŋ ti yih’ o na ka o deeg’ o. Ka naa maa daa bɔh’ o ashilɔni o yiŋ’ maa ni, “Yawɛ yɛli yɛtɔɣ’ shɛli?” Ka Jɛrimia garigi yɛli, “O yɛli shɛli.” Di saha ka o daa yɛli, “Bɛ ni zaŋ a niŋ Babilɔn naa nuu ni.” 18Ka Jɛrimia daa bɔhi Naa Zɛdɛkia, “Taali bɔ ka n lee tum’ a bee a kpambaliba bee niriba ŋɔ ka yi chɛ ka bɛ kpɛhi ma duu maa? 19A daanab’ shɛb’ bɛn daa tɔɣisiri anabitali yɛtɔɣa yɛri ni Babilɔn naa ku kana ti tuh’ a bee n-tuhi tiŋgbɔŋ ŋɔ nim’ la lee be ya? 20Pumpɔŋɔ n dana, jaande wummi n ni yɛn yɛl’ a shɛm ŋɔ. Niŋmi ania wum n fabila ŋɔ, ka di lan chɛ ka bɛ zaŋ ma labisi Jɔnatan yiŋ’ maa ni ka n ti kpi nimaani.” 21Lala zuɣu ka Naa Zɛdɛkia daa bahi noli ka bɛ zaŋ Jɛrimia ti niŋ yiliguliba dundɔŋ ni, ka chɛ ka bɔrɔbɔromaaniba tir’ o bɔrɔbɔro kpillikpilli biɛɣukam hal ka bɔrɔbɔro daa ti lan ka tiŋgbani maa ni. Dinzuɣu Jɛrimia daa kul kpalim bela yiliguliba dundɔŋ maa ni.",https://www.bible.com/bible/2264/JER.37.DBWDB
JƐRIMIA 38,"Jɛrimia be kɔbil’ kuŋ puuni
1Ka Matan bia Shɛfatia mini Pushihur bia Gɛdalia ni Shɛlɛmia bia Jukal ni Malikia bia Pushihur daa wum ni Jɛrimia yɛrila niriba maa zaa, 2Yawɛ ni yɛli shɛm m-bɔŋɔ: “Bɛn be tiŋ’ ŋɔ puuni, tɔbu mini kum ni alɔbo ni ti ku ba, amaa bɛn ti zaŋ bɛmaŋ’ niŋ Babilɔnnim’ maa nuu ni, bɛn’ ni be. Bɛ ni ti leei bɛ ni ŋme tɔbu di shɛba ka be.” 3Yawɛ ni yɛli shɛm m-bɔŋɔ: “Bɛ shiri ni zaŋ tiŋ’ ŋɔ niŋ Babilɔn naa tɔbbihi nuu ni, ka bɛ ŋme n-dee’ li.” 4Di saha ka kpambaliba daa yɛli naa, “Doo ŋɔ simdila kubu, o ni tɔɣisiri yɛtɔɣ’ shɛŋa n-chɔɣisiri tɔbbi’ shɛb’ bɛn kpalim tiŋ’ ŋɔ ni mini niriba zaa kɔba ni maa zuɣu. Dama doo ŋɔ bi bɔri niriba maa zaɣ’ viɛlli, bɛ zaɣ’ biɛɣu ka o naɣ’ bɔra.” 5Ka Naa Zɛdɛkia daa yɛli ba, “Ŋuna m-bɔŋɔ; o bela yi nuu ni, dama man’ naa ka yi yiko.” 6Dinzuɣu ka bɛ daa zaŋ Jɛrimia nti niŋ nabia Malikia kɔbiliga din daa be yiliguliba dundɔŋ ni la puuni. Bɛ daa zaŋla gabisi niŋ Jɛrimia n-zaŋ o siɣisi kɔbiliga maa puuni. Kom daa ka kɔbiliga maa ni, amaa baɣiri kɔŋko n-daa be di puuni, ka Jɛrimia daa firi baɣiri maa ni.
7Ka Ɛbɛdimɛlɛk ŋun daa nyɛ Itiɔpia nira, ka nyɛ namɔɣili be nayil’ la daa wum ni bɛ zaŋ Jɛrimia ti niŋ kɔbiliga maa puuni. Ka di daa niŋ daliri ka naa ʒi Bɛnjamin dunɔdal’ la gbini.
8Dinzuɣu ka Ɛbɛdimɛlɛk daa yi nayili n-chaŋ ti yɛli naa, 9“N dan’ naa, niriba maa ni niŋ shɛlikam zaŋ chaŋ anab’ Jɛrimia polo maa nyɛla zaɣ’ biɛɣu. Bɛ zaŋ’ o niŋla kɔbiliga ni ni kum ku o, dama bindirigu lan ka tiŋ’ ŋɔ ni.” 10Di saha ka naa daa bahi Ɛbɛdimɛlɛk ŋun daa nyɛ Itiɔpia nir’ maa noli yɛli “Zaŋmi niriba ata kpe m-pah’ amaŋ’ zuɣu chaŋ ti yihi anabi Jɛrimia kɔbiliga maa ni ka o ku kpi.” 11Dinzuɣu ka Ɛbɛdimɛlɛk daa zaŋ niriba maa pah’ omaŋ’ zuɣu ka bɛ chaŋ nayili nɛma duu nti zaŋ situr’ chɛra n-zaŋ gabisi lo li n-zaŋ li ti Jɛrimia kɔbiliga maa ni ha. 12Di saha ka Ɛbɛdimɛlɛk ŋun nyɛ Itiɔpia nir’ maa daa yɛli Jɛrimia, “Zaŋmi binchɛra maa niŋ gabisi maa min’ a bɔɣulɔna puuni.” Ka Jɛrimia daa niŋ lala. 13Di saha ka bɛ daa zaŋ gabisi maa vo Jɛrimia kɔbiliga maa ni yihina. Ka Jɛrimia daa kpalim be yiliguliba dundɔŋ maa ni.
Zɛdɛkia bɔri Jɛrimia sɔŋsim
14Ka Naa Zɛdɛkia daa tim ti boli Jɛrimia ka o kana Yawɛ jɛmbu duu dunoli din pahir’ ata la gbini. Ka naa daa yɛli Jɛrimia, “N yɛn bɔh’ a la yɛtɔɣ’ shɛli, a mi di sɔɣi ma shɛli.” 15Ka Jɛrimia daa yɛli Zɛdɛkia, “N yi yɛl’ a, a ni ku ma bee a ku ku ma? Ka n yi wuh’ a a ni yɛn niŋ shɛm a ku dee’ li.” 16Dinzuɣu ka Naa Zɛdɛkia daa po pɔri ashilɔni Jɛrimia sani yɛli, “Hal ka Yawɛ ŋun be ka nyɛ ŋun tiri ti nyɛvili ŋɔ zuɣu, n ku ku a, m mi ku zaŋ a niŋ bɛn bɔri ni bɛ ku a maa nuu ni.”
17Di saha ka Jɛrimia daa yɛli Zɛdɛkia, “Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: A yi zaŋ amaŋ’ ti Babilɔn naa kpambaliba, dindina a ni tiligi, ka bɛ ku nyo tiŋ’ ŋɔ buɣim, ka a mini a yiŋnim’ ku kpi. 18Amaa a yi bi zaŋ amaŋ’ ti Babilɔn naa kpambaliba maa, dindina bɛ ni zaŋ tiŋ’ ŋɔ niŋ Babilɔnnim’ maa nuu ni, ka bɛ nyo li buɣim, ka a ku tooi zo n-yi bɛ nuu ni.”
19Ka Naa Zɛdɛkia daa yɛli Jɛrimia, “N zɔrila Yɛhudianim’ bɛn zo nti pahi Babilɔnnim’ maa zuɣu la, bɛ ti zaŋ ma niŋ bɛ nuu ni ka bɛ niŋ ma alaka zuɣu.”
20Ka Jɛrimia yɛli, “Di ku niŋ lala. Nyin’ dee kul deemila Yawɛ yɛtɔɣ’ shɛŋa n ni zaŋ yɛr’ a ŋɔ, ka di niŋ viɛnyɛla a sani, ka bɛ ku ku a. 21Amaa a yi zaɣisi ni a ku zaŋ amaŋ’ ti ba, Yawɛ ni kahigi shɛli wuhi ma ʒii puuni m-bɔŋɔ: 22Bɛ zaŋ paɣ’ shɛb’ zaa bɛn kpalim Juda nayil’ la chaŋ ti ti Babilɔn naa kpambaliba ka bɛ yɛra,
A ni daa niŋ a zo shɛb’ naani la
n-yɔhim’ a nyaŋ a maa.
Pumpɔŋɔ a naba firi baɣiri ni,
ka bɛ zo ka chɛ a.”
23Bɛ ni zaŋ a paɣiba zaa min’ a bidibisi yi nti ti Babilɔnnima, ka amaŋmaŋ’ ku tiligi bɛ nuu ni. Amaa Babilɔn naa ni chɛ ka bɛ gbaag’ a, ka nyo tiŋ’ ŋɔ buɣim.
24Di nyaaŋa ka Zɛdɛkia daa yɛli Jɛrimia, “Di chɛ ka so baŋ yɛtɔɣa ŋɔ, di yi pa lala a ni kpi. 25Kpambaliba yi wum ni n tɔɣis’ a yɛtɔɣa, ka kana ti yɛl’ a, ‘Kul yɛlim’ ti a ni yɛli naa shɛm, di sɔɣi ti shɛli, di yi pa lala ti ni ku a. Wula ka naa lee yɛl’ a?’ 26Di saha nyin’ yɛlim’ ba, ‘N fabilimi niŋ naa ni o di lan zaŋ ma labisi Jɔnatan yiŋ’ ka n ti kpi nimaani.’ ” 27Ka kpambaliba maa zaa daa ka Jɛrimia sanna nti bɔh’ o; ka o garigi yɛli ba kaman naa ni daa wuh’ o shɛm maa. Ka bɛ daa chɛ ka bi lan bɔh’ o shɛli, dama bɛ daa bi wum bɛ daalizama maa. 28 Ka Jɛrimia daa kul be yiliguliba dundɔŋ maa ni hal ni dahin’ shɛli bɛ ni daa ti ŋme n-deei Jɛrusalɛm.",https://www.bible.com/bible/2264/JER.38.DBWDB
JƐRIMIA 39,"Jɛrusalɛm wurimbu
1Juda Naa Zɛdɛkia nam dibu yuma awɛi ni, gol’ so ŋun pahiri chir’ pia puuni ka Babilɔn naa Nɛbukadnɛza min’ o tɔbbihi zaa daa kana ti liri Jɛrusalɛm n-teei gil’ li. 2Zɛdɛkia nam dibu yuun’ piniyini, gol’ so ŋun pahir’ anahi daba awɛi dali ka bɛ daa kabi Jɛrusalɛm goondaa luhi. 3Bɛ ni daa ŋme n-deei Jɛrusalɛm, ka Babilɔn naa kpambaliba zaa daa kana ti ʒini sunsuuni dunɔdal’ la gbini, bɛna n-daa nyɛ Nɛrigalisharɛza mini Samgarinɛbo ni Sarisɛkim ŋun daa nyɛ kpambal’ kpɛm’ la, ni Nɛrigalisharɛza so ŋun gba daa nyɛ kpambal’ kpɛm la, ni Babilɔn kpamba zaa bɛn pahi. 4Juda Naa Zɛdɛkia min’ o tɔbbihi zaa ni daa nya ba, ka bɛ zo n-kpe naa ʒiɛvari puu ni nti yi dunɔdali shɛli din daa be goma ayi sunsuuni la n-zaŋ bɛ zuɣuri ʒi Araba polo. 5Amaa ka Babilɔn tɔbbihi daa kari doli ba nti gbaai Zɛdɛkia Jɛriko bɔpiɛligu ni n-zaŋ o tahi ti ti Babilɔn Naa Nɛbukadnɛza Ribila din daa be Hamat tiŋgbɔŋ ni la. Ka o daa kar’ o saria nimaani. 6Ka Babilɔn naa daa ku Zɛdɛkia bidibisi o ninni Ribila maa; Babilɔn naa maa daa lan ku Juda kpambaliba zaa. 7Ka o daa chɛ ka bɛ fɔɣi Zɛdɛkia nina, ka ba o bandi ni bɛ zaŋ o kuli Babilɔn. 8Ka Babilɔnnim’ daa nyo nayili mini niriba yiya buɣim, ka daai Jɛrusalɛm goma luhi. 9Di nyaaŋa ka Nɛbuzaradan ŋun daa nyɛ yiliguliba sapashin’ kpɛm’ la daa zaŋ ninvuɣ’ shɛb’ bɛn daa kpalim tiŋ’ maa puuni ka nyɛ bɛn daa zo n-chaŋ o sani mini bɛn daa kpalim tiŋ’ maa ni la kuli Babilɔn. 10Nɛbuzaradan ŋun daa nyɛ yiliguliba sapashin’ kpɛm’ maa daa chɛla ninvuɣ’ shɛb’ bɛn nyɛ nandaamba ka ka binshɛli niŋ tiŋgbɔŋ maa ni. Di saha maa o daa ti ba wain tihi puri mini pu’ shɛŋa pahi.
Bɛ bahi Jɛrimia
11Ka Babilɔn Naa Nɛbukadnɛza daa bahi Nɛbuzaradan ŋun daa nyɛ yiliguliba sapashin’ kpɛm’ maa noli zaŋ chaŋ Jɛrimia polo yɛli, 12“Zaŋm’ o ti lih’ o viɛnyɛliŋga, ka miri ka a niŋ o zaɣ’ biɛɣu, amaa niŋm’ o ni yɛl’ a ni a niŋmi shɛli.” 13Lala zuɣu ka Nɛbuzaradan ŋun daa nyɛ yiliguliba sapashin’ kpɛm’ maa mini Nɛbushaziban ŋun daa nyɛ kpambal’ kpem’ la ni Nɛrigalisharɛza ni Babilɔn naa sapashin’ kpamba zaa 14daa tim ka bɛ chaŋ yiliguliba dundɔŋ ni ti zaŋ Jɛrimia na; ka bɛ daa zaŋ o niŋ Ahikam bia Gɛdalia ŋun daa nyɛ Shafan yaaŋa la nuu ni ni o zaŋ o kuli. Dimbɔŋɔ zuɣu daa chɛ ka o be omaŋmaŋ’ niriba sani.
Ɛbɛdimɛlɛk mali tahima
15Saha shɛli Jɛrimia ni daa be yiliguliba dundɔŋ la ni ka Yawɛ daa yɛl’ o, 16“Cham’ ti yɛli Ɛbɛdimɛlɛk ŋun nyɛ Itiɔpia nir’ la ni Yawɛ ŋun nyɛ Tɔbbihi Naa ka nyɛ Izraɛlnim’ Naawuni ŋɔ ni yɛli shɛm m-bɔŋɔ: ‘N ni chɛ ka n ni daa yɛli yɛtɔɣ’ shɛŋa jɛndi tiŋ’ ŋɔ la niŋ pali. Di ti yɛn nyɛla zaɣ’ biɛɣu, ka pa zaɣ’ viɛlli. Di ni ti niŋ pali a ninni dindali maa.’ ” 17Amaa Yawɛ yɛliya, “Dindali maa n ni tilig’ a, ka bɛ ku zaŋ a niŋ a ni zɔri ninvuɣ’ shɛb’ la nuu ni. 18Dama n shiri ni tilig’ a, ka bɛ ku zaŋ takɔbi ku a, amaa a ni zaŋ a nyɛvili zo n-tiligi, a ni niŋ ma naani la zuɣu. Yawɛ n-yɛli lala maa.”",https://www.bible.com/bible/2264/JER.39.DBWDB
JƐRIMIA 40,"Jɛrimia be Gɛdalia sani
1Yawɛ daa yɛli Jɛrimia yɛtɔɣ’ shɛŋa Nɛbuzaradan ŋun daa nyɛ yiliguliba sapashin’ kpɛm’ la ni daa bah’ o, ka o yi Rama chaŋ la nyaaŋa. Bɛ daa lo o la zoligɔnima m-pahi bɛ ni daa gbahi Jɛrusalɛm mini Juda ninvuɣ’ shɛb’ daba n-zaŋ ba kuni Babilɔn la zuɣu. 2Ka yiliguliba sapashin’ kpɛm’ maa daa yihi Jɛrimia ka yɛl’ o, “Yawɛ ŋun nyɛ a Naawuni ŋɔ daa yɛli ni o ni chɛ ka alɔbo ŋɔ lu tiŋgbɔŋ ŋɔ zuɣu, 3ka pumpɔŋɔ o shiri niŋ o ni daa yɛli ni o ni niŋ shɛm maa, yi zaa ni tum alahichi Yawɛ sani ka bi deeg’ o nol’ la zuɣu. Dinzuɣu ka yɛlli ŋɔ paai ya maa. 4Pumpɔŋɔ nyama, n gaai zoligɔnim’ ŋɔ a nuu ni zuŋɔ ka bah’ a. A yi bɔri ni a doli ma kuli Babilɔn, nyin’ kamina, n ni gbib’ a viɛnyɛliŋga, amaa a yi bi bɔri ni a doli ma kuli Babilɔn, nyin’ di kana. Nyama, tiŋgbani maa zaa n-do a tooni maa, cham’ luɣ’ shɛli a ni tɛhi ni di viɛl’ ka tuhi ni a chaŋ. 5A yi kpalim kpe, nyin’ labimi Ahikam bia Gɛdalia ŋun nyɛ Shafan yaaŋa, ka nyɛ Babilɔn naa ni zaŋ so leei Juda tinsi Gomna la sani m-pahi niriba maa zuɣu bee nyin’ cham’ a ni tɛhi ni di tuhiya ni a chaŋ luɣ’ shɛli.” Di saha ka yiliguliba sapashin’ kpɛm’ maa daa ti o bindirigu mini pini, ka chɛ ka o chaŋ. 6Di saha ka Jɛrimia daa chaŋ Ahikam bia Gɛdalia sani Mizipa nti be o sani pahi ninvuɣ’ shɛb’ bɛn kpalim tiŋgbɔŋ maa ni zuɣu.
Juda Gomna Gɛdalia
(2 Nanima 25.22-24)
7Sapashin’ kpamba zaa bɛn daa be mɔɣu ni mini bɛ tɔbbihi ni daa wum ni Babilɔn naa zaŋla Ahikam bia Gɛdalia leei tiŋgbɔŋ maa ni gomna, ka zaŋ dɔbba mini paɣiba ni bihi ni bɛn daa nyɛ nandaamba tiŋgbɔŋ maa ni ka bɛ bi zaŋ ba kuli Babilɔn la niŋ o nuu ni, 8bɛ daa kulila Gɛdalia sani Mizipa. Bɛna n-daa nyɛ Nɛtania bia Ishimail mini Karia bia Jɔhanan ni Tanhumɛt bia Sɛraya ni Ɛfaai ŋun daa nyɛ Nɛtɔfa nir’ la bidibisi ni Jɛzania ŋun daa nyɛ Maakati nir’ la ni bɛ tɔbbihi. 9 Ka Ahikam bia Gɛdalia Shafan yaaŋa maa daa po pɔri yɛli bɛ mini bɛ tɔbbihi maa, “Di zɔriya dabiɛm ni yi tum tuma ti Babilɔnnima. Ʒinimiya tiŋgbani ŋɔ ni n-jɛmdi Babilɔn naa, ka biɛhigu niŋ viɛnyɛla tin ya. 10Man’ yɛn bela Mizipa n-ʒe yi zaani Babilɔnnim’ bɛn yɛn ka kpe na sani. Amaa yinim’ kul benya yi ni be tin’ shɛŋa ni maa, ka tɔɣimiya wain mini kpam, ka pɔhiri tiwala n-zaŋdi li niŋdi binyara ni zaana.” 11Judanim’ bɛn daa be Mɔab mini bɛn daa be Ammɔnnim’ sani ni bɛn daa be Ɛdom ni tiŋgbɔn’ shɛŋa ni la zaa ni daa wum ni Babilɔn naa chɛla ninvuɣ’ shɛb’ bɛn kpalim niŋ Juda, ka zaŋ Ahikam bia Gɛdalia Shafan yaaŋa la leei bɛ Gomna maa, 12di saha ka Judanim’ maa zaa daa yi bɛ ni woliwoli tab’ be luɣ’ shɛŋa ni n-labi Juda tiŋgbɔŋ maa ni Gɛdalia sani Mizipa nti tɔɣiri wain, ka pɔhiri tiwala pam.
Bɛ ku Gɛdalia
(2 Nanima 25.25-26)
13Karia bia Jɔhanan mini tɔbbihi sapashin’ kpamba bɛn daa be mɔɣu ni la zaa daa ka Gɛdalia sanna Mizipa 14ti yɛl’ o, “A bi mi ni Ammɔnnim’ naa Baalis timla Nɛtania bia Ishimail na ni o ti ku a?” Amaa ka Ahikam bia Gɛdalia daa bi niŋ ba yɛda. 15Di nyaaŋa ka Karia bia Jɔhanan daa sɔɣi yɛli Gɛdalia ashilɔni Mizipa, “Chɛ ka n chaŋ ti ku Nɛtania bia Ishimail maa ka so ku baŋ. Bɔzuɣu ka a yɛn chɛ ka o ku a ka chɛ ka Judanim’ bɛn zaa laɣimna ti be a sani ŋɔ lan wurim, ka di zuɣu chɛ ka Judanim’ bɛn kpalim ŋɔ birili kpihim?”
16Amaa ka Ahikam bia Gɛdalia daa yɛli Karia bia Jɔhanan, “Di niŋ lala, dama ʒiri ka a ŋma m-pa Ishimail maa.”",https://www.bible.com/bible/2264/JER.40.DBWDB
JƐRIMIA 41,"1Goli so ŋun pahir’ ayopɔin ni ka Nɛtania bia Ishimail ŋun daa nyɛ Ɛlishama ŋun daa nyɛ nayili nira, ka nyɛ naa kpambali’ kpamba ni yino yaaŋa la daa zaŋ dɔbba pia pah’ omaŋ’ zuɣu n-ka Ahikam bia Gɛdalia sanna Mizipa. Bɛ ni daa ti laɣim diri bindirigu Mizipa maa, 2ka Nɛtania bia Ishimail mini dɔbba pia bɛn be o sani maa daa yiɣisi zaŋ takɔbi ku Ahikam bia Gɛdalia Shafan yaaŋa maa, Babilɔn naa ni daa zaŋ o leei tiŋgbɔŋ maa Gomna maa zuɣu. 3 Ishimail daa lan ku Judanim’ bɛn zaa daa be Gɛdalia sani mini Babilɔn tɔbbihi bɛn daa be nimaani maa.
4Bɛ ni daa ku Gɛdalia naai yi biɛɣu ka so na bi baŋ di yɛla, 5ka ninvuɣ’ pihinii daa yi Shɛkɛm mini Shilo ni Samaria paana. Bɛ daa pinila bɛ teensi, ka chahichahi bɛ situra, ka zaŋ bini ŋmaŋŋma bɛ niŋgbuna. Bɛ daa zaŋla kawana mini tulaale zim na ni bɛ ti niŋ Yawɛ jɛmbu duu. 6Ka Nɛtania bia Ishimail daa yi Mizipa kana ni o ti tuhi ba soli ka kumda. O ni daa tuhi ba soli maa ka o yɛli ba, “Kamiya Ahikam bia Gɛdalia sanna.” 7Bɛ ni daa paai tiŋ’ maa sunsuuni, ka Nɛtania bia Ishimail mini ninvuɣ’ shɛb’ bɛn be o sani maa daa ku ba n-zaŋ ba niŋ kɔbiliga puuni. 8Amaa dɔbba pia daa be bɛ ni ka yɛli Ishimail, “Di ku ti, dama ti mali alikama mini chi ni kpam ni shiri ka di sɔɣi mɔri ni.” Dinzuɣu ka o daa chɛ ba, ka bi ku ba pahi bɛ tab’ maa zuɣu. 9Kɔbil’ shɛli puuni Ishimail ni daa zaŋ o ni ku ninvuɣ’ shɛb’ zaa niŋ maa daa nyɛla kɔbil’ titali shɛli Naa Asa ni daa gbi n-gu’ omaŋ’ ka chɛ Izraɛl Naa Baasha la. Ka Nɛtania bia Ishimail daa zaŋ o ni ku ninvuɣ’ shɛb’ maa ti pali kɔbiliga maa. 10Dimbɔŋɔ nyaaŋa ka Ishimail daa gbahi ninvuɣ’ shɛb’ bɛn daa kpalim Mizipa mini nabipuɣinsi daba ni ninvuɣ’ shɛb’ zaa bɛn daa kpalim Mizipa, ka nyɛ Nɛbuzaradan ŋun daa nyɛ yiliguliba sapashin’ kpɛm’ la ni daa zaŋ shɛb’ niŋ Ahikam bia Gɛdalia nuu ni la. Ka Nɛtania bia Ishimail maa daa zaŋ ba ni o ti kpe Ammɔnnim’ tiŋgbɔŋ ni.
11Amaa Karia bia Jɔhanan mini tɔbbihi sapashin’ kpamba zaa bɛn be o sani ni daa wum Nɛtania bia Ishimail ni tum tuumbiɛ’ shɛŋa maa zaa, 12ka bɛ daa zaŋ bɛ niriba chaŋ ni bɛ ti tuhi Nɛtania bia Ishimail. Bɛ daa ti paag’ o la Gibiɔn been tital’ la ni. 13Ninvuɣ’ shɛb’ bɛn zaa daa be Ishimail sani maa ni daa nya Karia bia Jɔhanan ka tɔbbihi sapashin’ kpamba zaa be o sani, bɛ suhuri daa paligimi. 14Dinzuɣu ka Ishimail ni daa gbahi ninvuɣ’ shɛb’ daba Mizipa maa zaa daa ŋmaligi zo n-labi Karia bia Jɔhanan sani. 15Amaa ka Nɛtania bia Ishimail daa zaŋ niriba anii n-zo n-tiligi Jɔhanan nuu ni kuli Ammɔnnim’ tiŋgbɔŋ ni.
16Di nyaaŋa Karia bia Jɔhanan mini tɔbbihi sapashin’ kpamba zaa bɛn daa be o sani maa daa zaŋ ninvuɣ’ shɛb’ bɛn kpalim ka nyɛ Nɛtania bia Ishimail ni daa ku Ahikam bia Gɛdalia ka gbahi shɛba Mizipa la yi Gibiɔn labi kuli. Bɛ daa nyɛla tɔbbihi mini paɣiba ni bihi ni namɔɣilisi. 17Ka bɛ daa gbaai soli nti zani Chimham din miri Bɛtilihɛm la m-bɔri ni bɛ chaŋ Ijipti, 18Babilɔnnim’ zuɣu, dama bɛ daa zɔr’ ba mi, Nɛtania bia Ishimail ni daa ku Ahikam bia Gɛdalia so Babilɔn naa ni daa zaŋ leei tiŋgbɔŋ maa gomna la zuɣu.",https://www.bible.com/bible/2264/JER.41.DBWDB
JƐRIMIA 42,"Niriba yɛli Jɛrimia ni o suhimi Naawuni ti ba
1Di saha ka tɔbbihi sapashin’ kpamba zaa mini Karia bia Jɔhanan ni Hɔshaya bia Azaria ni niriba maa zaa, bihi zaŋ tabili ninkura daa chaŋ 2anabi Jɛrimia sani ti yɛl’ o, “Niŋmi ania wummi ti fabila ŋɔ ka suhi Yawɛ ŋun nyɛ a Naawuni ŋɔ ti ti. Suhim’ o ti tinim’ bɛn kpalim ŋɔ zaa, dama ti daa nyɛla ninvuɣ’ gbaliŋ, amaa pumpɔŋɔ, kulla ti niriba biɛla ŋɔ n-kpalim kaman a nini ni nya ti shɛm ŋɔ. 3Suhimi Yawɛ ŋun nyɛ a Naawuni ŋɔ ka o wuhi ti ti ni yɛn kpa shɛli polo ni ti ni yɛn niŋ shɛm.”
4Ka anabi Jɛrimia yɛli ba, “Di viɛla, n ni suhi Yawɛ ŋun nyɛ ti Naawuni ŋɔ kaman yi ni yɛli ni n niŋ shɛm maa. Ka o ni garigi yɛli shɛm, n ni yɛli ya. N ku sɔɣi ya shɛli.”
5Ka bɛ gba daa yɛli Jɛrimia, “Ti yi bi niŋ Yawɛ ŋun nyɛ ti Naawuni ŋɔ ni yɛl’ a ni a yɛli ti ka ti niŋ shɛlikam zaa, Yawɛ ŋun nyɛ yɛlimaŋlilana ka nyɛ ŋun ʒe yim ŋɔ ŋun’ dim’ shɛhira jɛndi ti. 6Di yi nyɛla din viɛla bee din bie, ti ni deei Yawɛ ŋun nyɛ ti Naawuni ka ti timd’ a o sani ŋɔ noli. Ti yi deei Yawɛ ŋun nyɛ ti Naawuni ŋɔ noli, di ni chɛ ka biɛhigu niŋ viɛnyɛla ti sani.”
Yawɛ garigi Jɛrimia suhigu
7Di biɛɣu pia nyaaŋa, ka Yawɛ daa tɔɣisi Jɛrimia yɛtɔɣa. 8Di saha ka o daa boli Karia bia Jɔhanan mini tɔbbihi sapashin’ kpamba zaa ni ninvuɣ’ shɛb’ zaa bɛn be o sani, bihi zaŋ tabili ninkura na 9ti yɛli ba, “Yawɛ ŋun nyɛ Izraɛlnim’ Naawuni so sani yi ni tim ma ni n ti zaŋ yi fabila sɔŋ o tooni la ni yɛli shɛm m-bɔŋɔ: 10‘Yi yi ni kpalim be tiŋgbɔŋ ŋɔ ni, dindina n ni lan chɛ ka yi nya yaa, ka n ku lan daai ya luhi. N ni zaŋ ya sa, ka ku lan vuɣi ya, dama n ni daa chɛ ka alɔbo shɛli lu yi zuɣu maa, di lan niŋ ma yoli pam.’ ” 11Yawɛ yɛliya, “Di lan zɔri ya Babilɔn naa kaman yi ni yi zɔr’ o shɛm la, dama m be yi sani ni n tiligi ya, ka fan ya o nuu ni bahi. 12N ni chɛ ka yi nya nambɔzɔbo ka o zɔn ya nambɔɣu, ka zaŋ ya labisi ʒili yimaŋmaŋ’ tiŋgbɔŋ ni.”
13Amaa yi yi na kul yɛra, “Ti ku be tiŋgbɔŋ ŋɔ ni,” ka lala zuɣu chɛ ka yi zaɣisi Yawɛ ŋun nyɛ yi Naawuni ŋɔ noli, 14ka yɛra, “Aai, ti ni kuli Ijipti tiŋgbɔŋ ni luɣ’ shɛli ti ni ku lan nya tɔbu tuhibu bee n-wum kikahi kumsi bee ka kum ti lan gbahi ti, nimaani ka ti yɛn be.” 15Dindina wummiya Yawɛ ni yɛli shɛm, yinim’ Judanim’ bɛn kpalim ŋɔ. Yawɛ ŋun nyɛ Tɔbbihi Naa ka nyɛ Izraɛlnim’ Naawuni ŋɔ ni yɛli shɛm m-bɔŋɔ: “Yi yi lo ni yi chaŋla Ijipti ti ʒini nimaani, 16dindina yi ni zɔri tɔb’ shɛli maa ni liri ya nimaani Ijipti tiŋgbɔŋ maa ni. Ka yi ni zɔri kum shɛl’ la ni doli ya kpe Ijipti, ka yi ti kpi nimaani. 17Ninvuɣ’ shɛb’ zaa bɛn lo ni bɛ kuli Ijipti ti ʒini nimaani maa, tɔbu mini kum ni alɔbo ni ku ba, ka bɛ so ti ku kpalim bee n-tiligi alɔbo shɛli n ni yɛn chɛ ka di lu bɛ zuɣu maa ni.”
18Dama Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: “N ni daa kul je suli, ka n suhu yiɣisi bahi Jɛrusalɛmnim’ zuɣu shɛm, yi yi chaŋ Ijipti, lala ka n suhu yɛn yiɣisi bahi yi zuɣu. Yi ni ti leei bɛn yɛla mali dabiɛm, ka bɛ turi ya ka maani ya ansarisi, ka yi nini ku lan nya kpe yaha.”
19Yawɛ yɛli yinim’ Judanim’ bɛn kpalim ŋɔ, “Di chaŋya Ijipti.” Baŋmiya viɛnyɛliŋga ni n wuhi ya zuŋɔ dabisili ŋɔ 20ni yi chirimya pam. Dama yimaŋmaŋ’ n-daa tim ma Yawɛ ŋun nyɛ yi Naawuni ŋɔ sani yɛra, “Suhimi Yawɛ ŋun nyɛ ti Naawuni ŋɔ ti ti, ka Yawɛ ŋun nyɛ ti Naawuni ŋɔ yi yɛli shɛli, nyin’ yɛlimi ti ka ti niŋ li.” 21Dinzuɣu ka n yɛli ya zuŋɔ, amaa yi bi deei Yawɛ ŋun nyɛ yi Naawuni ŋɔ ni tim ma na ni n ti yɛli ya shɛlikam zaa maa ni shɛli. 22Dinzuɣu baŋmiya viɛnyɛliŋga ni tɔbu ni din ya, ka kum kun ya, ka alɔbo din ya luɣ’ shɛli yi ni bɔri ni yi chaŋ ti ʒini maa.",https://www.bible.com/bible/2264/JER.42.DBWDB
JƐRIMIA 43,"Bɛ zaŋ Jɛrimia kuli Ijipti
1Jɛrimia ni daa yɛli niriba maa zaa Yawɛ ŋun nyɛ bɛ Naawuni ŋɔ ni daa zaŋ yɛtɔɣa shɛŋa zaa ti o ka tim o ni o ti yɛli ba la naai, 2ka Hɔshaya bia Azaria mini Karia bia Jɔhanan ni ninvuɣ’ yoya la zaa daa yɛli Jɛrimia, “A ŋmala ʒiri, Yawɛ ŋun nyɛ ti Naawuni ŋɔ bi tim a na ni a ti yɛli ti, ‘Di chaŋya Ijipti ti ʒini nimaani;’ 3amaa Nɛria bia Baruk n-wuhir’ a yikombiɛlim zaŋ chaŋ ti polo ni yi zaŋ ti niŋ Babilɔnnim’ nuu ni, ka bɛ ku ti bee n-gbahi ti daba zaŋ ti kuli Babilɔn.” 4Dinzuɣu ka Karia bia Jɔhanan mini tɔbbihi sapashin’ kpamba zaa ni niriba maa zaa daa bi deei Yawɛ ni yɛli ba ni bɛ ʒinimi Juda tiŋgbɔŋ ni maa. 5Amaa ka Karia bia Jɔhanan mini tɔbbihi sapashin’ kpamba maa zaa daa zaŋ Judanim’ zaa bɛn daa kpalim ka nyɛ bɛn yi bɛ ni daa kari ba tahi tin’ shɛŋa ni zaa n-labina ni bɛ ti ʒini Juda tiŋgbɔŋ ni la, 6dɔbba mini paɣiba ni bihi ni nabipuɣinsi ni Nɛbuzaradan ŋun daa nyɛ yiliguliba sapashin’ kpɛm’ la ni daa chɛ ka ninvuɣ’ shɛb’ zaa be Ahikam bia Shafan san’ la chaŋ. Bɛ daa zaŋ anabi Jɛrimia mini Nɛria bia Baruk gba chaŋ. 7 Ka bɛ daa kuli Ijipti tiŋgbɔŋ ni, dama bɛ daa bi deei Yawɛ noli. Ka bɛ daa mali hal ti paai Tapanhɛs.
8Di nyaaŋa ka Yawɛ daa yɛli Jɛrimia Tapanhɛs maa, 9“Zaŋmi kuɣ’ kara niŋ a nuu ni n-chaŋ ti zaŋ li pi bɛ ni zaŋ yaɣiri malimali duno’ shɛli bɛ ni doli kpɛri Firawuna yili shɛli din be Tapanhɛs maa la ni. Chɛ ka Judanim’ maa nya a ni piri li shɛm, 10ka a yɛli ba, ‘Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: N yɛn timmi nti zaŋ n dabili Babilɔn Naa Nɛbukadnɛza na ka o ti me o nam ʒiishee tam n ni pi kuɣ’ shɛŋa ŋɔ zuɣu, ka ti o sampaa gil’ li. 11O ni ti kana ti saɣim Ijipti tiŋgbɔŋ,
ka chɛ ka alɔbo di di ni yɛn di shɛba,
ka chɛ ka bɛ gbahi bɛ ni yɛn gbahi shɛb’ daba,
ka chɛ ka tɔbu mi di di ni yɛn di shɛba.
12O ni ti nyo Ijipti buɣa duri buɣim ka zaŋ bɛ buɣa maa kuli. O ni ti gbahi Ijipti tiŋgbɔŋ ni nim’ kahikahi kaman piɛgula ni gbahiri jɛbɔbiri o situra ni kahikahi shɛm la n-yi nimaani kuli ni alaafee. 13O ni ti wurim kuɣa binnana din be Hɛliɔpolis Ijipti tiŋgbɔŋ ni la, ka nyo Ijiptinim’ buɣa jɛmbu duri buɣim.”",https://www.bible.com/bible/2264/JER.43.DBWDB
JƐRIMIA 44,"Yawɛ ni zaŋ yɛtɔɣ’ shɛŋa ti Izraɛlnim’ Ijipti tiŋgbɔŋ ni
1Yawɛ ni daa yɛli Jɛrimia yɛtɔɣ’ shɛŋa zaŋ chaŋ Judanim’ bɛn zaa daa be Ijipti tiŋgbɔŋ ni tin’ shɛŋa din yuya booni Magdol mini Tapanhɛs ni Mɛmfisi zaŋ tabili Patrɔs tiŋgbɔŋ ni shɛm m-bɔŋɔ. 2Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: “Yimaŋmaŋ’ nya n ni daa chɛ ka alɔbo lu Jɛrusalɛm mini Juda fɔntinsi ni shɛm. Lihimiya li, zuŋɔ di zaa leela dabari, ka so lan ka di ni, 3bɛ ni daa tum tuumbiɛ’ shɛŋa n-chɛ ka n suhu yiɣisi la zuɣu. Dina n-nyɛ: bɛ daa maani maligu ka jɛmdi buɣ’ shɛŋa bɛ mini bɛ yaannim’ ni daa bi mi ka yi gba bi mi li. 4Amaa ka n daa kul timdi n daba bɛn zaa nyɛ anabinim’ la yi sanna ti yɛri ya, ‘Jaande, miriya ka yi tum din chihiri shɛli n ni je.’ 5Amaa ka bɛ daa bi gbilisi tibili wum, ka chɛ tuumbiɛri tumbu bee buɣa jɛmbu. 6Dinzuɣu ka n suhu daa yiɣisi ka n je suli niŋ Juda fɔntinsinim’ mini Jɛrusalɛmnima, ka chɛ ka di bahi yoli n-leei dabari doya kaman di ni na kul doya shɛm zuŋɔ dabisili ŋɔ.”
7Ka pumpɔŋɔ Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: “Bɔ n-niŋ ka yi niŋ yimaŋ’ barina titali ŋɔ ni yi ku dɔbba mini paɣiba ni bibihi ni biliɛri Juda tiŋgbɔŋ ni din ni chɛ ka so ku lan kpalim? 8Bɔzuɣu ka yi maani Ijipti tiŋgbɔn’ shɛl’ ni yi ni kana ti ʒini ŋɔ wuna n-chɛ ka yi nuhi tuma chɛ ka n suhu yiɣisi bahi yi zuɣu? Yi bɔri ni yi kpi ka leei dunia ŋɔ zuliya kam zaa ni yɛn maani shɛba ansarisi ka turi shɛba? 9Yi tamla yi yaannim’ ni daa tum tuumbiɛ’ shɛŋa la mini Juda nanim’ mini bɛ paɣiba ni yimaŋmaŋ’ mini yi paɣiba ni daa tum tuumbiɛ’ shɛŋa Juda tiŋgbɔŋ ni mini Jɛrusalɛm tiŋ’ puuni la yɛla? 10Yi bi niŋ tuuba bee n-lu ma sizuura hal ni zuŋɔ, yi mi bi doli n ni daa zaŋ n zaligu shɛŋa ti yi mini yi yaannim’ la.”
11Dinzuɣu Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: “N loya ni n chɛ ka alɔbo lu yi zuɣu, ka n kpihim Judanim’ zaa birili. 12N ni zaŋ Judanim’ bɛn kpalim ka lo ni bɛ chaŋ ti ʒini Ijipti tiŋgbɔŋ ni la chaŋ ka bɛ zaa ti kpi Ijipti tiŋgbɔŋ maa ni. Tɔbu ni ti di shɛba, ka kum ku shɛba. Bɛ ninkura mini bihi zaa ni ti lu tɔbu ni bee ka kum ni ti ku ba, ka bɛ leei binshɛli din be ni binshɛli din mali dabiɛm, ka niriba turi ba ka maani ba ansarisi. 13N ni darigi bɛn be Ijipti maa tibili kaman n ni daa darigi Jɛrusalɛmnim’ tibili ka chɛ ka tɔbu mini kum ni alɔbo lu bɛ zuɣu shɛm la. 14Ka Judanim’ bɛn kpalim be Ijipti maa so ti ku zo n-tiligi bee n-gali bee nti lan labi Juda tiŋgbɔŋ ni yaha. Hal bɛ ni daa kul bɔri ni bɛ lab’ ti be nimaani ka di yuui maa zaa yoli, bɛ ku labi, naɣila kuŋkɔɣinzɔriba shɛba n-ni labi.”
15Di saha ka dɔbba bɛn zaa daa mi ni bɛ paɣiba maanila buɣa mini paɣiba bɛn zaa daa ʒe nimaani, ka nyɛ bɛn galisi pam zaŋ tabili ninvuɣ’ shɛb’ zaa bɛn daa be Patrɔs Ijipti tiŋgbɔŋ ni maa daa garigi yɛli Jɛrimia, 16“A ni yɛli ti yɛtɔɣ’ shɛŋa Yawɛ yuli ni ŋɔ, ti ku wum a ni yɛli shɛm maa. 17Ti naɣi yɛn niŋdila ti ni po pɔri ni ti niŋ shɛlikam zaa la, ti ni maani maligu tiri paɣa ŋun nyɛ naa alizanda ni la, ka boori kom bahir’ o kaman ti mini ti yaannim’ ni ti nanim’ ni kpamba ni daa pun niŋdi shɛm Juda fɔndi ni mini Jɛrusalɛm solɔri zuɣu la. Ti daa mali bindirigu pam, ka tɔŋda ka bi nyari ashaara. 18Amaa saha shɛli ti ni daa kul chɛ alizanda ni paɣa ŋun nyɛ naa maa malibu, ka bi lan boori kom bahir’ o, ti daa lan ka binshɛli, ka tɔbu mini kum kuri ti.” 19Ka paɣiba maa daa yɛli, “Yɛlimaŋli, tinim’ kul yɛn maanila alizanda ni paɣa ŋun nyɛ naa maa ka boori kom bahir’ o. A tɛhiya ni ti ni daa maani maha, ka niŋd’ o kɔtomsi niŋdi di ni, ka boori kom bahir’ o la, ti yidaannim’ nuu daa ka di ni?”
20Di saha ka Jɛrimia daa yɛli niriba maa zaa, bɛn daa nyɛ dɔbba mini paɣiba ka nyɛ ninvuɣ’ shɛb bɛn zaa daa yɛr’ o yɛtɔɣa ŋɔ maa, 21“Yi tɛhiya ni Yawɛ bi mi bee n-teeri yi mini yi yaannim’ ni yi nanim’ ni yi kpamba ni tiŋgbɔŋ maa nim’ ni daa mali maligu shɛŋa Juda fɔndi ni mini Jɛrusalɛm solɔri zuɣu la yɛla? 22Yawɛ daa naan ku tooi lan deei yi ni tum tuumbiɛ’ shɛŋa mini din chihiri shɛŋa maa, dinzuɣu ka yi tiŋgbɔŋ leei dabari ka bahi yoli doya ka bɛ turi li, ka so ka di ni kaman di ni nyɛ shɛm zuŋɔ ŋɔ. 23Yi ni daa nyɔri maligunim’ buɣim, ka tumdi alahichi Yawɛ sani, ka bi deer’ o noli bee n-dol’ o zaligunim’ zaa la zuɣu ka yɛlibiɛɣu ŋɔ paai ya kaman di ni nyɛ shɛm zuŋɔ ŋɔ.”
24Ka Jɛrimia daa yɛli niriba maa zaa zaŋ tabili paɣiba maa zaa, “Yinim’ Judanim’ zaa bɛn be Ijipti tiŋgbɔŋ ni ŋɔ, wummiya Yawɛ ni yɛli shɛm, 25Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: ‘Yi mini yi paɣiba tuma chɛ ka yi noli ni yɛtɔɣa niŋ pali.’ Yi yɛra, ‘Ti loya ni ti niŋla ti ni daa po pɔri ni ti niŋ shɛl’ la zaa, dina n-nyɛ ti ni maani maligunim’ tiri alizanda ni paɣ’ ŋun nyɛ naa la, ka boori kom bahir’ o.’ To, gbibiya yi pɔri, ka boomiya kom bahi ma. 26Amaa yinim’ Judanim’ zaa bɛn be Ijipti tiŋgbɔŋ ni ŋɔ, wummiya Yawɛ ni yɛli shɛm. Yawɛ yɛliya, ‘M po n yuli din galisi ŋɔ, Juda ninvuɣ’ shɛb’ bɛn be Ijipti ŋɔ so ku lan boli n yuli yɛli, Hal ka Yawɛ ŋun nyɛ Naawuni ŋun be ŋɔ zuɣu.’ 27N yɛn yuuni bɔrila bɛ zaɣ’ biɛɣu, ka pa ni bɛ zaɣ’ viɛlli. Juda ninvuɣ’ shɛb’ zaa bɛn be Ijipti tiŋgbɔŋ ni, tɔbu mini kum ni ku ba hal ka bɛ ni yino ti ku kpalim. 28Ka ninvuɣ’ shɛb’ bɛn ti zo n-tiligi tɔb’ maa ni ni ti yi Ijipti tiŋgbɔŋ ni labi Juda tiŋgbɔŋ ni na. Bɛ ni ti nyɛla niriba biɛla. Ka Juda ninvuɣ’ shɛb’ bɛn zaa daa kpalim, ka chaŋ ti be Ijipti la ti baŋ ŋun yɛligu yɛn niŋ pali, n dini bee bɛ dini?” 29Yawɛ yɛliya, “Dimbɔŋɔ n-yɛn nyɛ shihirili yi sani din wuhiri ni n ni darigi yi tibili kpe ka yi baŋ ni n ni yɛli yɛtɔɣ’ shɛŋa jɛndi ya la shiri ni niŋ pali.” 30 Yawɛ lan yɛli, “N yɛn zaŋla Ijipti Naa Hɔfira niŋ o dimnim’ bɛn bɔri ni bɛ ku o nuu ni kaman n ni daa kul zaŋ Juda Naa Zɛdɛkia niŋ o dim’ Babilɔn Naa Nɛbukadnɛza ŋun daa bɔri ni o ku o la nuu ni shɛm la.”",https://www.bible.com/bible/2264/JER.44.DBWDB
JƐRIMIA 45,"Naawuni lo Baruk alikauli
1 Juda Naa Jɔsia bia Jɛhoyakim nam dibu yuma anahi saha, ka anabi Jɛrimia daa tɔɣisi Nɛria bia Baruk yɛtɔɣa, ka Baruk daa sabi yɛtɔɣa maa niŋ gbaŋ ni saha shɛli Jɛrimia ni daa tɔɣisiri maa. 2Yawɛ ŋun nyɛ Izraɛlnim’ Naawuni ŋɔ ni yɛli nyin’ Baruk shɛm m-bɔŋɔ: 3“A yɛliya, ‘Mbusim be n zuɣu. Yawɛ zaŋ suhugarigu pahi m biɛrim zuɣu; n ŋuhirimi hal ti tarigi, ka bi nyari vuhim.’ ” 4A ni yɛn yɛl’ o shɛm m-bɔŋɔ: “Yawɛ yɛliya, ‘Nyama, n yɛn wurimla n ni daa me shɛli zali, ka vuɣi n ni daa sa shɛli tiŋgbɔŋ ŋɔ ni zaa. 5Ka nyin’ na bɔri yɛl’ kara ni a ti amaŋa? Di lan bɔ li, dama n yɛn chɛmi ka zaɣ’ biɛɣu paai ninsalinim’ zaa. Amaa n ni tilig’ a nyɛvili a ni yɛn chaŋ luɣ’ shɛlikam zaa.’ ” Yawɛ n-yɛli lala maa.",https://www.bible.com/bible/2264/JER.45.DBWDB
JƐRIMIA 46,"Bɛ nyaŋ Ijiptinim’ Karikɛmish
1Yawɛ ni daa tɔɣisi Anab’ Jɛrimia yɛtɔɣ’ shɛŋa zaŋ chaŋ zuliya shɛb’ polo m-bɔŋɔ: 2O daa daŋ tɔɣisirila Ijipti yɛla zaŋ chaŋ Ijipti Naa Nɛko tɔbbi’ shɛb’ bɛn daa be Yufretiiz Mɔɣili duli Karikɛmish, ka Babilɔn Naa Nɛbukadnɛza daa nyaŋ ba Juda naa Jɔsia bia Naa Jɛhoyakim nam dibu yuma anahi ni la.
3Malimiya nyɔtaɣirisi zaɣ’ bihi mini zaɣ’ kara
n-chaŋ tɔb’ tuhibu.
4Lɛmiya yuri galigɛnima
bamiya tɔbutuhiri’ yuri,
Pilimiya kuriti zuɣupila zani yi zaashɛhi.
Sahimiya yi kpana,
ka yɛn ya kuriti gbaɣinɔnima.
5Bɔzuɣu ka n nya ka dabiɛm mali ba?
Bɛ tirila gbini.
Bɛ ŋme bɛ tɔbutuhiriba luhi,
ka bɛ ŋmaligi guui yomyom.
Bɛ bi kaɣiri lihiri bɛ nyaaŋa,
dabiɛm n-kul be luɣilikam!
Yawɛ n-yɛli lala maa.
6Bɛn guuri pam ku tooi zo n-tiligi,
ka tɔbbihi ku tooi zo n-tiligi,
Bɛ tuuya lu Yufretiiz Mɔɣili nuzaa polo.
7Ŋuni n-lee bɔŋɔ n-yiɣisi be
kaman Nail mɔɣili la,
ka be kaman kulibɔna din kpe m-pal’ la?
8Ijipti yiɣisirimi m-be kaman Nail mɔɣili;
di bemi kaman kulibɔna din kpe m-pali.
Di yɛliya, “Chɛ ka n yiɣisi,
chɛ ka n yiɣisi lim dunia,
chɛ ka n wurim tinsi tabili di niriba.
9Yuri, chamiya tooni,
chɛchɛbunsi, bilimmiya yomyom!
Chɛ ka tɔbbihi cham’ tooni. Itiɔpianim’ mini Libianim’ n-gbibi nyɔtaɣirisi
ka Lidianim’ mi nyɛ peentɔriba.”
10Dindali maa ti yɛn nyɛla Yawɛ ŋun
nyɛ Tɔbbihi Naa ŋɔ dabisili.
Di ti yɛn nyɛla biɛri bɔhibu dabisili.
O ni ti bɔh’ o dimnim’ biɛri.
O takɔbi ni ti ku niriba di yubu,
ka nyu bɛ ʒim tiɣi.
Dama Yawɛ ŋun nyɛ Tɔbbihi Naa ŋɔ
m-mali sara nuzaa polo tiŋgban’
ni Yufretiiz Mɔɣili duli.
11Nyini Ijipti paɣipiɛliga,
Cham’ Giliad ti bom’ tim.
A ni niŋ tima pam maa zaa,
yoli ka a niŋ li maa;
a ku tibi kpaŋ.
12Zuliya kam wum a vidibo yɛla,
ka a kuhigu gili dunia zaa.
Dama tɔbbia tuug’ o tɔbbi’ kpee,
ka bɛ zaa laɣim lu.
Nɛbukadnɛza kandina
13 Yawɛ ni daa yɛli anabi Jɛrimia yɛtɔɣ’ shɛli zaŋ chaŋ Babilɔn Naa Nɛbukadnɛza ni yɛn kana ti tuhi Ijiptinim’ la polo m-bɔŋɔ:
14“Molimi molo Ijipti tiŋgbɔŋ ni,
ka mol’ li Migidol.
Molimi li Mɛmfisi mini Tapanhɛs.
Yɛlim’ ba, ‘Zanimiya yi zaashɛhi,
ka maliya shili,
dama tɔbu ni di ninvuɣ’ shɛb’ bɛn zaa gili ya.
15Bɔzuɣu ka Apis guui?
Bɔzuɣu ka yi naɣilaa maa di bi zani?
Yawɛ ni ŋme o luhi zuɣu.
16Yi tɔbbihi tuui lu,
ka yɛli taba,
‘Chɛliya ka ti labi timaŋmaŋ’ niriba
sani ti tiŋgbɔŋ ni,
takɔbi shɛl’ din kuri ti ŋɔ zuɣu.’
17“Taɣimiya Firawuna ŋun nyɛ
Ijipti naa ŋɔ yuli m bol’ o,
‘Vuyɔra ŋun zaŋ o daalɔbo bahi.’
18Naa ŋun yuli booni Yawɛ ŋun
nyɛ Tɔbbihi Naa ŋɔ yɛliya,
‘Hal ka mani ŋun be ŋɔ zuɣu,
so kanna m-be kaman Tabo zoli
ni be shɛm zoya ni la, ka be kaman Kamɛl zoli ni ʒe m-baɣi teeku shɛm la.
19Kahimiya yi nɛma ka bɛ gbahi ya daba chaŋ,
yinim’ bɛn be Ijipti ŋɔ.
Dama Mɛmfisi ni ti leei dabari
n-wurim doya, ka so lan ka di ni.
20Ijipti ŋmanila naɣisa’ viɛlli,
ka viɛbiga yi nuzaa polo na ni o ti tabil’ o.
21Hal o ni da tɔbbi’ shɛb’ ka bɛ be
o sani maa ŋmanila naɣisa’ kpaba,
bɛn’ gba ŋmaligimi guui doli taba.
Bɛ bi zani, dama bɛ zaɣ’ biɛɣu nyabu
dabisili paaya din nyɛ bɛ tibidarigibo saha.
22Ijiptinim’ ni guui ka niŋdi vuri kaman wahu la,
dama bɛ dimnim’ kabirimi kanna.
Bɛ gbibila kpandi kanna
kaman ninvuɣ’ shɛb’ bɛn
ŋmari tihi la ni bɛ ti liri ba.
23Bɛ ni ti ŋma di nyɔŋ maa,
hal nira ni ku tooi kpe di ni maa zaa yoli.
Bɛ ni galisi gari toli maa zuɣu bɛ ka kalinli.
Yawɛ n-yɛli lala maa.
24Ijiptinim’ ni ti di vi,
bɛ ni ti zaŋ ba niŋ ninvuɣ’ shɛb’
bɛn yi nuzaa polo na nuu ni.’ ”
25Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ yɛliya, “Nyamiya, n yɛn darigila Amɔn ŋun nyɛ Tɛbis nir’ la tibili, ka darigi Firawuna mini Ijiptinim’ ni di wuna ni di nanim’ zaŋ tabili bɛn niŋ Firawuna naani la tibili. 26 N ni zaŋ ba niŋ Babilɔn Naa Nɛbukadnɛza min’ o kpambaliba bɛn bɔri ni bɛ ku ba la nuu ni. Di nyaaŋa niriba ni ti lan be Ijipti kaman bɛ ni daa pun be shɛm kurimbuni la. Yawɛ n-yɛli lala maa.”
Yawɛ ni tilig’ o niriba
27Amaa yinima n dabili Yaakubu zuliya,
di chɛliya ka dabiɛm maliya;
yinim’ Izraɛlnima, di chɛliya ka di gariya;
dama n yɛn tiligi ya la katiŋ’ maa,
ka tiligi yi bihi bɛ ni nyɛ daba
tiŋgbɔn’ shɛli ni maa.
Yaakubu zuliya ni ti lan labina
nti beni ni suhudoo ni alaafee,
ka so ku lan kpɛhi ya dabiɛm.”
28 Yawɛ yɛliya, “Yinim’ bɛn nyɛ
n dabili Yaakubu zuliya ŋɔ,
di chɛliya ka dabiɛm mali ya,
dama m be yi sani.
N ni ku n ni kari ya kpɛhi zuliya
shɛb’ ni la zaa,
amaa n ti bi yɛn ku yinim’ bɛna.
N ni ti darigi yi tibili
kaman di ni simdi shɛm,
dama n ku bahi chɛ yi tibili darigibu.”",https://www.bible.com/bible/2264/JER.46.DBWDB
JƐRIMIA 47,"Yawɛ lahibali zaŋ chaŋ Filistianim’ polo
1Yawɛ ni daa yɛli anabi Jɛrimia yɛtɔɣ’ shɛŋa zaŋ chaŋ Filistianim’ poli pɔi ka Firawuna daa naanyi ti liri Gazanima m-bɔŋɔ:
2Yawɛ ni daa yɛli shɛm m-bɔŋɔ:
“Nyamiya, kom yi nuzaa polo
zɔrina ni di ti leei kokpɛɣu.
Di ni ti lim tiŋgbɔŋ maa
n-tabili binshɛlikam din be di ni,
ka lim tiŋ’ maa ni bɛn be di ni.
Niriba ni ti kum pam,
ka tiŋgbɔŋ maa ni niriba zaa ti fabili.
3O yuri takarifiɛma mini
o chɛchɛbunsi gbaya vuri ni ti chɛ
ka bihi banim’ ku lan bɔhi bɛ bihi yɛla,
bɛ bɔɣiri ti kul yɛn zalizalimi,
4dabisi’ shɛli din kanna ni di ti
di Filistianim’ zaa
ka mɔŋ Taainim’ mini Sidɔnnim’ sɔŋsim shɛŋa din kpalim la zuɣu.
Dama Yawɛ yɛn kula Filistianim’
bɛn kpalim be Kriit teeku duli la.
5Suhusaɣiŋgu paai Gazanima,
ka Ashikɛlɔnnim’ fo.
Yinim’ Anaki zuliya niriba bɛn kpalim ŋɔ,
bɔ saha ka yi yɛn chɛ binyara zaŋ ŋmahiri yimaŋa?
6Mbaye, Yawɛ takɔbi,
saha yuusim wula ka a lee kul yɛn ŋmara?
Labimi kpe a tɔɣu ni
ti dɔni baalim vuhi.
7 Yawɛ yi bahi li noli,
wula ka di lee yɛn tooi fo?
O zal’ li mi ni di liri Ashikɛlɔnnim’
mini bɛn be teeku noli.”",https://www.bible.com/bible/2264/JER.47.DBWDB
JƐRIMIA 48,"Mɔab wurimbu yɛla
1Yawɛ ŋun nyɛ Tɔbbihi Naa,
ka nyɛ Izraɛlnim’ Naawuni ŋɔ
ni yɛli shɛm m-bɔŋɔ:
Mbusim paai Nɛbonima,
di zani dabari.
Kiriataimnim’ di vi,
bɛ ŋme n-deei li.
Bɛ daai di goondaa luhi
n-dihi ba vi.
2Mɔabnim’ yudua la naaya.
Bɛ lo ba zaɣ’ biɛɣu Hɛshibɔn.
“Kamiyana ka ti wurim li,
ka di ku lan beni.”
Ka nyini yinyahi tiŋ’ ŋɔ gba,
bɛ ni ti chɛ ka a fo.
Takɔb’ ni ti dol’ a.
3Wummiya Hɔrɔnaimnim’ kuhigu na.
“Damili dambu mini saɣiŋgu pam!”
4Bɛ saɣim Mɔab,
ka di bihi kuhira.
5Dama bɛ kumdila pampam duri Luhit zoli,
ka wum biɛrim mini nandahima kuhigu Hɔrɔnaim zolɔŋni.
6Zomiya tiligi yi nyɛviya.
Zomiya kaman mɔɣu ni buŋa m-be tiŋgban’ nɛl’ ni la.
7Biɛhiŋ kani, yi ni niŋ yi kpiɔŋ ni be luɣ’ shɛli mini yi daazichi naani la zuɣu,
bɛ ni ti gbahi yi gba chaŋ
ka gbaai Chɛmɔshi min’ o maligumaaniba,
ni o kpambaliba la daba chaŋ.
8Ŋun saɣindi maa ni ti liri tiŋ’ kam,
ka tin’ shɛli ti ku yi.
O ni ti wurim vinvamli ni tinsi,
ka saɣim bɔpiɛligu ni tinsi,
kaman Yawɛ ni yɛli shɛm.
9Bomiya yalim ti Mɔab tiŋgbɔŋ
ka di ku yiɣi,
dama di ni wurim;
di fɔntinsi ni zani dabari,
ka so ku lan be di ni.
10Ŋun baɣa ka Yawɛ tuma ni, noli ni di o, ka ŋun bi bɔri ni o zaŋ takɔbi ku niriba, noli ni di o.
11Mɔabnim’ suhuri kul ʒimi
bɛ piligu ni hal ni zuŋɔ.
Bɛ ŋmanila bɛ ni zaŋ wain shɛli le duɣu ni,
ka bi kpaari li loori duɣu shɛl’ ni;
ka so mi na bi gbahi ba daba
chaŋ luɣ’ shɛli.
Dinzuɣu ka bɛ na kul mali binshɛlikam,
ka bɛ binshɛli bi saɣim maa.
12Dinzuɣu biɛhiŋ kani, saha kanna, ka n ni ti chɛ ka ninvuɣ’ shɛb’ kana ti kpaag’ o kaman bɛ ni kpaari wain di duɣuri ni shɛm la, ka ŋme n-wurim o duɣuri. Yawɛ n-yɛli lala maa. 13Di saha Chɛmɔshi yɛla ni ti gbaai Mɔabnim’ vi kaman Izraɛlnim’ ni daa niŋ Bɛtɛl naani ka di yɛla ti gbahi ba vi shɛm la.
14Wula ka yi ni tooi yɛli,
“Ti nyɛla gandammoya
ka nyɛ tɔbutuhiri’ biinsi?”
15Naa ŋun yuli booni Yawɛ,
ka o nyɛ Tɔbbihi Naa ŋɔ yɛliya,
“Ŋun yɛn wurim Mɔabnim’ fɔntinsi
ka ku bɛ nachimbihi viɛla la kana.
16Mɔabnim’ mbusim nyabu saha miriya,
ka bɛ bahi yoli saha paari yomyom.
17Yinim’ bɛn zaa nyɛ bɛ ʒiʒiinitab’ ŋɔ
mini yinim’ bɛn zaa mi bɛ yuli ŋɔ,
fabilimiya bɛ zuɣu.
Yɛlimiya, “Nyamiya nam jaaŋgbe’ kpiɔŋ
din mali jilima la ni kabigi shɛm!”
18Yinim’ Dibɔnnim’ bɛn ʒi nam ʒiishee ŋɔ,
yiɣisimiya jilima ʒiishee maa ti ʒini tiŋgban’ ni.
Dama ŋun saɣindi Mɔab la
kana ti liri ya.
O saɣim yi kpiɔŋ ni be luɣ’ shɛli la.
19Yinim’ Aroanima, zanimiya palli noli lihira!
Doo bee paɣa yi ti zɔri garita,
ka yi bɔh’ o, “Bɔ n-lee niŋ?”
20Bɛ dihila Mɔab vi,
dama bɛ wurim li.
Kuhimiya ka fabili.
Molimiya di yɛla Arinɔn mɔɣili duli
ni Mɔab lu n-dahim.
21Tin’ shɛŋa din be tintan’ zuɣu nya saria karibu. Dina n-nyɛ: Holɔn mini Jaaza ni Mɛfaat 22ni Dibɔn ni Nɛbo ni Bɛtidibilateem 23ni Kiriataim ni Bɛtigamul ni Bɛtimɛɔn 24ni Kɛriɔt ni Bɔzira ni Mɔab tiŋgbɔŋ fɔntinsi zaa din be yoma mini katiŋa. 25Yawɛ yɛliya, “Mɔab yaa naaya. Di lan ka yiko.”
Mɔabnim’ ni nya filiŋ
26Chɛ ka Mɔabnim’ nyu dam kuli bɛ ni duhi bɛmaŋ’ pam niŋ Yawɛ la zuɣu. Bɛ ni dɔni bɛmaŋmaŋ’ tiri ni bilim. Bɛ gba ni leei niriba ni yɛn lari shɛba. 27Yi daa lari Izraɛlnima, hal yi ni daa kul bi gbahi ba tayiɣisi ni maa zaa yoli, yi daa yi tɔɣisiri bɛ yɛla yi viinila yi zuɣuri.
28Yinim’ Mɔabnima, yimiya yi fɔntinsi ni
chaŋ ti be tampima ni.
Benya kaman ŋman’ so
ŋun te o tiɛɣu vokabili noli ni la.
29Ti wum Mɔabnim’ karimbaani yɛla.
Bɛ mali karimbaani pam.
Ti lan wum bɛ duhimaŋtali
mini bɛ karimbaani ni bɛ barinyubo
ni bɛ nyarimaŋtali yɛla.
30Mmaŋmaŋ’ mi bɛ yudua
mini bɛ barikuma nyubu
ni bɛ ʒiri tuma yɛla.
Yawɛ n-yɛli lala maa.
31Dinzuɣu n ni fabili Mɔabnim’ zuɣu.
N ni kum Mɔabnim’ zaa zuɣu pam,
ka fabili Kirihɛrɛsinim’ zuɣu.
32N fabili yi zuɣu gari n ni fabindi Jazanim’ zuɣu shɛm.
Yinim’ Sibimanima,
yi ŋmanila wain tia din wula baai du teeku
n-zo hal ti paai Jaza.
Ŋun saɣindi la lu yi siɣili saha tiwala
mini yi wain tiwala zuɣu.
33Bɛ yihi suhupiɛlli mini nyaɣisim
Mɔab tiŋgbɔn’ shɛli din niŋdi bindira pam la ni.
N chɛ ka wain tɔɣibu ŋmaai wain tɔɣiri bɔɣa ni.
So bi lan tɔɣiri wain ka yɔri vuri ni suhupiɛlli.
Bɛ ni yɔri vu’ shɛli maa pala suhupiɛlli vuri.
34Hɛshibɔnnim’ mini Ɛlialɛnim’ kuhiya, ka bɛ kuhigu maa chaŋ ti paai Jahaz mini Zɔa ni Hɔrɔnaim ni Ɛgilatishɛlishia. Dama hal Nimrim kom gba nyuuya. 35Yawɛ yɛliya, “N ni chɛ ka bɛnkam maani maligu buɣa jɛmbu shee, ka tuɣindi tulaale zim tiri bɛ wuna Mɔab la chɛ li niŋbu.”
36Dinzuɣu ka n fabindi Mɔabnim’ mini Kirihɛrɛsinim’ zuɣu kaman kalambua ka bɛ piɛbiri la, dama bɛ ni daa nya bun’ shɛli zaa la naaya. 37Dama bɛ zaa pinila bɛ zuɣuri mini bɛ teensi, ka chihi bɛ bɔɣiri zaa chiha ka so buri. 38Mɔab yili kam zuɣusaa mini di dahi ni, shɛli lan kani n-naɣi pahila fabila kɔŋko, dama n wurim Mɔab kaman so ni lan je duɣ’ shɛli.” Yawɛ n-yɛli lala maa. 39Mɔab wurimya, ka Mɔabnim’ kuhira, ka ŋmaligi chaŋ ni vi. Dinzuɣu Mɔabnim’ leela bɛ ni yɛn maani shɛb’ ansarisi, ka bɛ yɛla gbahi bɛ ʒiʒiinitab’ zaa dabiɛm.
Mɔabnim’ ku tooi zo n-tiligi
40Yawɛ ni yɛli shɛm m-bɔŋɔ:
Nyama, o ni pɔbilina kaman tɔrili la
nti yirigi o kpiŋkpama na ti to Mɔabnima.
41Bɛ ni ti ŋme n-deei bɛ fɔntinsi
mini bɛ kpiɔŋ ni be luɣ’ shɛŋa la.
Dindali maa Mɔab tɔbbihi suhuri ni ti bemi
kaman paɣa ni wolisiri ni o dɔɣi
ka o suhu be shɛm la.
42Bɛ ni ti wurim Mɔab,
ka di niriba ku lan beni,
bɛ ni duhi bɛmaŋ’ ti yaɣi Yawɛ san’ la zuɣu. 43Yinim’ Mɔabnima,
dabiɛm mini bɔɣa ni tɔna dola yi tooni,
Yawɛ n-yɛli lala maa.
44Ŋunkam ti zɔri ni o yi dabiɛm maa ni
ni ti lu bɔɣili ni.
Ka ŋunkam ti yiri bɔɣili maa ni na,
tɔŋ ni gbaag’ o.
Dama Mɔabnim’ tibidarigibo dali,
n ni ti chɛ ka dimbɔŋɔnim’ niŋ ba.
Yawɛ n-yɛli lala maa.
45Kuŋkɔɣinzɔriba ni ti tarigi
n-kpalim zani Hɛshibɔn,
dama buɣim yi Hɛshibɔn na
ka buɣim niɛm yi naa Sihɔn yiŋ’ na.
Di di Mɔabnim’ ninvuɣ’ zuɣuri,
ka di duŋtaariba zuɣuŋmana.
46Mbusim be yinim’ Mɔabnim’ zuɣu.
Bɛ ku Chɛmɔshi niriba,
ka gbahi yi bidibisi
mini yi bipuɣinsi daba chaŋ.
47 Yawɛ yɛliya,
“N ni ti lan labisi Mɔabnim’ daazichi ti ba
dabisa shɛŋa din bahindi nyaaŋa puuni.
Mɔabnim’ tibidarigibo tariga m-bala.”",https://www.bible.com/bible/2264/JER.48.DBWDB
JƐRIMIA 49,"Yawɛ darigi Ammɔnnim’ tibili
1Yawɛ ni yɛli shɛm m-bɔŋɔ:
“Izraɛlnim’ lan ka bidibisi?
Bɛ lan ka falidiriba?
Bɔzuɣu ka Milikom niriba kari Gaad zuliya
ka ʒini bɛ fɔntinsi ni?”
2Dinzuɣu Yawɛ yɛliya,
“Biɛhiŋ kani, saha kanna,
ka n ni ti ŋme tɔbuchiriga bahi Raba din nyɛ Ammɔnim’ tiŋ’ la zuɣu.
Di ni ti zani dabari,
ka buɣim di di tiŋkpansi.
Di saha ka Izraɛlnim’ mi ti kari ninvuɣ’ shɛb’ bɛn daa kari ba la.”
Yawɛ n-yɛli lala maa.
3Hɛshibɔnnima, kuhimiya, dama Ai wurimya.
Raba paɣiba, kummiya.
Somiya buri; kummiya,
ka fiɛbimiya yimaŋ’ fiɛbisi.
Dama bɛ ni ti gbahi Milikom
min’ o tindaannima ni bɛn jɛmd’ o daba chaŋ.
4Bɔzuɣu ka yi mali yi yaa nyuri bara?
Yinim’ bɛn bi ʒe yim ŋɔ,
yi yaa naarimi maa.
Yi niŋ yi daazichi naani ka yɛra,
“Ŋuni n-lee ni tooi liri ti?”
5Ti Duuma Yawɛ ŋun nyɛ Tɔbbihi Naa ŋɔ yɛliya,
“N ni chɛ ka dabiɛm gbahi ya luɣilikam,
ka yi wurim,
ka sokam kpa o kpabu polo,
ka so ku lan beni ŋun ni laɣim kuŋkɔɣinzɔriba luɣ’ yini.
6 Amaa di nyaaŋa n ni ti labisi Ammɔnnim’ daazichi ti ba.
Man’ Yawɛ n-yɛli lala maa.”
Yawɛ darigi Ɛdomnim’ tibili
7Zaŋ chaŋ Ɛdomnim’ polo.
Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ:
“Ɛdomnim’ lan ka yɛm yɔɣo?
Yɛnnim’ la bi lan tiri niriba yɛm saɣisigu?
Bɛ yɛm maa naami?
8Dɛdannima, ŋmaligimiya guui, sɔɣimiya;
dama n ni chɛ ka zaɣ’ biɛɣu niŋ Iso zuliya saha shɛli
n yi ti yɛn darigi bɛ tibili.
9Wain tiwal’ pɔhiriba yi ka yi sanna,
bɛ ku pɔhi ka guui zaɣ’ yiha niŋ?
Tayiɣisi yi kana yuŋ,
bɛ ni kpuɣila bɛ ni bɔri binshɛŋa kɔŋko.
10Amaa man’ ŋuna,
n pun naai Iso zuliya zaa,
ka yihi ba bɛ sɔɣisili shee,
ka bɛ ku tooi lan sɔɣi.
O bihi min’ o dɔɣiriba
ni o ʒiʒiinitaba bahi yoli
ka so lan kani.
11Chɛliya yi kpibisi; n ni gbib’ ba,
ka chɛ ka yi pakoya niŋ ma naani.
12Yawɛ yɛliya, “Hal di yi ti kpa ni n darigi ninvuɣ’ shɛb’ bɛn bi simdi tibidarigibo tibili, man’ di darigi bɛ tibili? N ku chɛ yi tibili darigibu. Di simdi ni yi nya tibidarigibo.” 13Dama Yawɛ yɛliya “M poya, Bɔzira ni leei dabeenzɔbo mini ansarisimalibo tiŋa, ka zani dabari ni niriba ni yɛn turi shɛli, ka di fɔntinsi ti lu n-dahim doya sahakam.”
14N wum lahibali Yawɛ sani.
O tim tumo zuliya kam sani ti yɛli ba,
“Laɣimmiya taba n kana ti lir’ o.
Yiɣisimiya tuhi tɔbu.
15Dama n ni chɛ ka a nya filiŋ zuliya kam sani,
ka ninsalinim’ lihi ʒiɛm a.
16Yi ni kpɛhiri niriba dabiɛm shɛli ŋɔ
mini karimbaani din be yi suhuri ni
n-yɔhim yinim’ bɛn be tampima lɔna
ni zoli kpaakpaanyom ni ŋɔ ha.
Hal yi ni kul be katiŋ’
kaman tɔrili tiɛɣu ni be katiŋ’ shɛm la zaa yoli,
n ni yihi ya nimaani siɣisi tiŋ’ na.”
Yawɛ n-yɛli lala maa.
17Ɛdom yɛla ni ti mali dabiɛm. Ŋunkam ti gari nimaani dabiɛm ni gbaag’ o, ka di gar’ o yɛlibiɛ’ shɛŋa zaa din yɛn niŋ nimaani la zuɣu. 18 Kaman Sɔdom mini Gomɔra ni fɔntin’ shɛŋa din baɣi li ni daa wurim shɛm la, lala ka di gba ni wurim; ka so ti ku lan be nimaani, ka so mi ti ku lan ʒini nimaani. Yawɛ n-yɛli lala maa. 19N ni ti kari Ɛdomnim’ bɛ yiya maa ni bahi kaman gbuɣinli n-tɔhi yi Jɔɔdɛn nyɔŋ ni na nti liri biŋkɔbiri bɛ mɔri ŋubbu shee la, ka zaŋ n ni pii so leei di zuɣulana. Dama ŋuni n-lee be ka mani? Ŋuni n-lee ni tooi tahi ma ʒiishee? Ka na’ ŋuni n-lee ni tooi mo ma? 20Dinzuɣu wummiya n ni lo nia shɛli zaŋ chaŋ Ɛdomnim’ polo mini n ni yɛn niŋ Tɛmannim’ shɛm. Biɛhiŋ kani, bɛ ni dari bɛ bihi chaŋ, ka bɛ yɛla gbahi bɛ niriba dabiɛm. 21Bɛ lubu vuri ni ti dam tiŋgbani, ka bɛ kuhigu ti paai Teeku Ʒiɛɣu ni. 22 Nyamiya, o ni ti du zuɣusaa m-pobilina kaman tɔrili la nti yirig’ o kpiŋkpama to Bɔziranima. Dindali maa Ɛdom tɔbbihi suhuri ni ti bemi kaman paɣ’ ŋun wolisiri ni o dɔɣi suhu ni be shɛm la.
Yawɛ darigi Damaskusnim’ tibili
23Zaŋ chaŋ Damaskusnim’ polo.
Hamatinim’ mini Aripadnim’ birimmi,
dama bɛ wumla lahiba’ biɛɣu.
Dabiɛm kpe ba pam,
ka bɛ kɔŋ ʒiya kaman teeku kom din ku tooi fo n-doya la.
24Damaskusnim’ lan ka yaa,
ka ŋmaligi ni bɛ guui,
ka dabiɛm kpe ba.
Biɛrim mini suhugarigu mali ba mi
kaman paɣ’ so ŋun wolisiri ni o dɔɣi.
25Bɔzuɣu ka bɛ chɛ tin’ shɛli din yuli daa du pam ŋɔ bahi?
Di nyɛla n suhu ni piɛli tiŋ’ shɛli zuɣu.
26Dinzuɣu di nachimba ni ti lu di zama laɣiŋgu shee,
ka bɛ ti ku di tɔbbihi zaa dindali maa.
Yawɛ ŋun nyɛ Tɔbbihi Naa ŋɔ
n-yɛli lala maa.
27 N ni ti nyo Damaskus gooni la buɣim,
ka di di Bɛnhadad kpiɔŋ ni be luɣ’ shɛŋa la.
Kɛdar zuliya mini Hazɔrinim’ tibidarigibo
28Zaŋ chaŋ Kɛdar zuliya mini Hazɔr nam sulinsi polo, Babilɔn Naa Nɛbukadnɛza ni daa tuhi nyaŋ shɛb’ la,
Yawɛ yɛliya,
‘Yiɣisimiya, lirimiya Kɛdarinima,
wurimmiya wulimpuhili zuliya maa.
29Deemiya bɛ suɣa mini bɛ biŋkɔbbaligu
ni bɛ pateesanima ni bɛ nɛma zaa.
Taɣimiya bɛ laakuma chaŋ ti leei yi dini.
Ka bɛ ŋme kuŋ yɛli,
“Yɛlibiɛɣu gili ti luɣilikam zaa.
30Yawɛ yɛliya,
“Hazɔrinima, zomiya chaŋ katiŋa,
sɔɣimiya voya ni.
Dama Babilɔn Naa Nɛbukadnɛza lo nia biɛɣu zaŋ chaŋ yi polo,
ka mali shili gun ya.
31Yawɛ yɛliya,
“Yiɣisimiya, chamiya ti liri zuliya shɛb’
bɛn ka yɛlimuɣisir’ shɛli ŋɔ.
Bɛ tiŋ’ maa ka dunɔdaya bee dunokparitisi.
Di ʒiɛla di ko.
32Bɛ laakuma mini bɛ niɣi ni ti leei yi ni ŋme tɔbu di shɛba.
N ni ti wurim buɣijɛmdiba bɛn pindi zuɣukpina ŋɔ kpɛhi yɔɣu,
ka chɛ ka yɛlibiɛɣu yi luɣilikam na ti lu bɛ zuɣu.
33Hazɔr ni ti lu n-dahim doya sahakam,
ka yɔbahi ti gɔri di ni.
So ti ku lan be nimaani
bee ka so ti lan ʒini di ni.”
Yawɛ n-yɛli lala maa.
Yawɛ darigi Ɛlamnim’ tibili
34Yawɛ daa tɔɣisi anabi Jɛrimia yɛtɔɣa zaŋ chaŋ Ɛlamnim’ polo Juda Naa Zɛdɛkia nam dibu piligu ni.
35Yawɛ ŋun nyɛ Tɔbbihi Naa ŋɔ ni daa yɛli shɛm m-bɔŋɔ: N yɛn kabisila Ɛlamnim’ tɔbiri din nyɛ bɛ yaa la. 36N ni chɛ ka pɔhim yi zuɣusaa yaɣa anahi ŋɔ na ti ʒe Ɛlamnima, ka n chɛ ka pɔhim maa ʒe ba bahi luɣilikam, ka Ɛlam kuŋkɔɣinzɔriba ti zo n-kuli zuliya kam ni. 37N ni chɛ ka dabiɛm gbahi Ɛlamnim’ bɛ dimnim’ bɛn bɔri ni bɛ ku ba sani. N ni yiɣisi n suhu pam bahi bɛ zuɣu n-chɛ ka yɛlibiɛɣu lu bɛ zuɣu. N ni chɛ ka tɔbu lu bɛ zuɣu hal ka n ti kpihim bɛ birili.” Yawɛ n-yɛli lala maa. 38Yawɛ lan yɛli, “N ni ku bɛ naa min’ o kpambaliba, ka zali n nam ʒiishee Ɛlam. 39Amaa di yi niŋ daba ayi ha, n ni lan labisi Ɛlamnim’ nyamma ti ba.” Yawɛ n-yɛli lala maa.",https://www.bible.com/bible/2264/JER.49.DBWDB
JƐRIMIA 50,"Bɛ tuhi deei Babilɔn
1Yawɛ ni daa chɛ ka anabi Jɛrimia tɔɣisi yɛtɔɣ’ shɛŋa zaŋ chaŋ Babilɔn din nyɛ Kalidianim’ tiŋ’ la polo m-bɔŋɔ.
2Molimi zuliya kam ni.
Samiya tuuta, ka mol’ di yɛla.
Miriya ka yi sɔɣi di shɛli.
Yɛlimiya, “Bɛ tuhi deei Babilɔn
Bɛl di vi.
Di niŋ Mariduk alahiziba.
Bɛ dih’ o binnana vi,
ka di gar’ o buɣa la.
3Dama zuliya shɛli yi nuzaa polo na ti lir’ o. Bɛ ni ti chɛ ka o tiŋgbani maa leei dabari, ka so ku lan be nimaani. Ninsalinim’ mini biŋkɔbiri zaa ni ti yi nimaani zo.
Izraɛlnim’ labbuna
4Yawɛ yɛliya, “Di saha yi ti paai ni di dabisa maa, Izraɛlnim’ mini Judanim’ ni ti laɣim tab’ kana ti kumdi bɔri Yawɛ ŋun nyɛ bɛ Naawuni ŋɔ. 5Bɛ ni ti bɔhi baŋ Ziɔn soli, ka zaŋ bɛ zuɣuri kpa nimaani polo, ka bɛ mini Yawɛ ti laɣim lo alikauli din kul ni ʒiɛya sahakam ka ku yiɣisi, ka bɛ ku lan tam di yɛla.
6N niriba maa ŋmanila piɛ’ shɛb’ bɛn bɔrigi, bɛn guli ba taɣi ba kpɛhi yɔɣu ŋ-ŋmaligiri ba gindi zoya zuɣu mini daboya zuɣu, ka bɛ tam bɛ biɛhigu shee yɛla. 7Ŋunkam daa nya ba ŋubiri ba mi, ka bɛ dimnim’ yɛli, “Ti ka taali, dama bɛ zaɣisila Yawɛ ŋun nyɛ ŋun guli ba ni yɛlimaŋli la, bɛ yaannim’ ni daa mali tahima Yawɛ so san’ la.”
8 Zomiya yi Babilɔn, ka zo n-yi Kalidianim’ tiŋgbɔŋ ni m-be kaman bulahi m-be tooni mali bɛ tab’ chan’ la. 9Dama n yɛn chɛmi ka zuliya shɛb’ bɛn mali kpiɔŋ yi nuzaa polo tiŋgbɔŋ ni kana ti liri Babilɔn. Bɛ ni ti pie tab’ zani liri li n-ŋme n-deei li. Bɛ piɛma tɔbu ŋmanila tɔbbi’ yɛndaan’ so ŋun na ʒi n-to n-ziŋ.” 10“Bɛ ni ti ʒe Babilɔn, ka ŋunkam ti ʒe li ni tiɣi.” Yawɛ n yɛli lala maa.
Babilɔn lubu
11Yinim’ bɛn daa ʒe n niriba
ka di niŋ ya nyaɣisim ka yi suhuri paligi,
ka yi ŋumda kaman naɣisaa n-nɔri buri chi la
bee n-kuhiri kaman yuri la,
12yi ma ni ti di vi pam,
ka ŋun daa dɔɣi ya ti nya filiŋ.
Nyama, o ni ti be zuliya kam nyaaŋa.
O ni ti bemi kaman tiŋgban’ nɛli
din kuui ka kom ka di ni la.
13Yawɛ suhuyiɣisili maa zuɣu,
so ti ku lan be nimaani,
amaa di ni ti kpalimla dabari.
Ŋunkam ti gari Babilɔn di ni gar’ o,
ka niŋ o alahiziba
di ni wurim shɛm maa zuɣu.
14Yinim’ peentɔriba zaa,
teemiya zani yi zaashɛhi gili Babilɔn.
Tomiya ba piɛma,
di tɔn ya ka guui peen’ gaŋa,
dama bɛ tum alahichi Yawɛ sani.
15Bumiya tɔbu zambu bahi bɛ zuɣu luɣilikam.
Bɛ gbaɣisi tɔbu;
bini din taɣi ba luya.
Bɛ daai di goma luhi.
Dama Yawɛ m-bɔhi ba biɛri maa.
Bɔhimiya ba biɛri.
Niŋmiya ba kaman bɛ gba ni daa niŋ shɛm.
16Di lan chɛliya ka so biri bimbira
bee ka so kpuɣi atam di kpuɣibu saha Babilɔn.
Bɛ zaa ni ti labi bɛmaŋmaŋ’ niriba sani tɔb’ shɛli din yɛn di ba maa zuɣu.
Ka bɛ zaa ti zo n-kuli bɛmaŋmaŋ’ tiŋgbɔŋ ni.
Izraɛlnim’ labbuna
17Izraɛlnim’ ŋmanila gbuɣima ni kari doli piɛ’ shɛba n-wurim ba bahi. Tuuli, Asiria naa n-daa liri ba, ka pumpɔŋɔ Babilɔn Naa Nɛbukadnɛza mi bahi naai ba. 18Dinzuɣu Yawɛ ŋun nyɛ Tɔbbihi Naa, ka nyɛ Izraɛlnim’ Naawuni ŋɔ ni yɛli shɛm m-bɔŋɔ: ‘N yɛn darigila Babilɔn naa tibili n-tabil’ o tiŋgbɔŋ kaman n ni daa darigi Asiria naa tibili shɛm la. 19N ni labisi Izraɛlnim’ ʒili bɛ tiŋgbɔŋ ni, ka bɛ ti di bindir’ shɛli din be Kamɛl mini Bashan, ka di Ifriim zoya ni bindira ni Giliad bindira tiɣi. 20Di saha yi ti paai ni di dabisa maa ni, bɛ ni ti bɔ Izraɛlnim’ taali kɔŋ, ka Judanim’ daalahichi ti kpihim. Dama n ni chɛ ninvuɣ’ shɛb’ bɛn kpalim ka nyɛ n ni tiligi shɛb’ la taali. Yawɛ n-yɛli lala maa.
Naawuni darigi Babilɔnnim’ tibili
21“Chamiya Mirataim tiŋgbɔŋ ni.
Chamiya ti liri ba,
ka liri Pɛkɔdnima n-ku bɛ zaa.
Niŋmiya n ni zali ya ni yi niŋ shɛlikam zaa.
Man’ Yawɛ n-yɛli lala maa.”
22Tɔb’ tuhibu vuri be tiŋgbɔŋ maa ni,
ka saɣiŋgu pam be nimaani.
23Tin’ shɛli din mali kpiɔŋ gari dunia zaa lu n-dahim.
Babilɔn leela tin’ shɛli din yɛla mali zuliya kam dabiɛm.
24Babilɔnnima, yi bari yimaŋ’ zana ka di gbahi ya,
amaa ka yi bi baŋ lala.
Bɛ daa nyan ya n-gbahi ya
yi ni daa mo Yawɛ la zuɣu.
25Yawɛ yoog’ o bidibbina ni be luɣ’ shɛli
n-yih’ o suhuyiɣisili bidibbina,
dama ti Duuma Yawɛ ŋun nyɛ Tɔbbihi Naa ŋɔ
mali tuma ni o tum Babilɔn tiŋgbɔŋ ni.
26Yimiya luɣilikam na ti liri ba.
Yɔhimiya bɛ kambɔna.
Laɣimmiya ba duhi kaman bɛ ni kpaai kawana duhi shɛm la n ku bɛ zaa.
Di chɛliya ka binshɛli lan kpalim nimaani.
27Kumiya bɛ naɣilahi zaa.
Kɔrimiya ba.
Mbusim be bɛ zuɣu,
dama bɛ biɛɣu neeya,
bɛ tibidarigibo saha paaya.
28Wummiya! Kuŋkɔɣinzɔriba mini bɛn zo n-tiligi yi Babilɔn kanna ni bɛ ti yɛli Ziɔnnima Yawɛ ŋun nyɛ ti Naawuni ŋɔ ni bɔhi biɛri o jɛmbu duu zuɣu shɛm.
29 Laɣimmiya peentɔriba zaa bɛn gbibi tɔbiri, ka bɛ chaŋ ti liri Babilɔnnima. Teemiya gili Babilɔn zaa. Miriya ka yi chɛ ka so zo n-tiligi. Yomiy’ o o tuma ni simdi shɛm. Niŋmiy’ o kaman o ni daa kul niŋ ya shɛm, dama o daa niŋ karimbaani n-ta Yawɛ ŋun nyɛ Izraɛl’ Naawuni ŋɔ daɣiri. 30Dinzuɣu bɛ ni ti ku bɛ nachimba zama laɣiŋgu shee, ka ku bɛ tɔbbihi zaa dindali maa.” Yawɛ n-yɛli lala maa.
31Yawɛ ŋun nyɛ Tɔbbihi Naa ŋɔ yɛliya
“Nyini karimbaandan’ ŋɔ,
n yi n-zan’ a zuɣu.
A biɛɣu neeya,
n ni yɛn darig’ a tibili saha shɛli maa paaya.
32Karimbaandan’ maa ni tuui lu
ka so ku beni ŋun ni yiɣis’ o zali.
Ka n ti nyo o fɔntinsi buɣim,
ka di di binshɛɣukam din gil’ o.”
33Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ: “Bɛ nahim Izraɛlnim’ mini Judanima. Ka bɛn daa gbahi ba maa zaa kul gbib’ ba kirikiri, ka zaɣisi ni bɛ ku chɛ ka bɛ chaŋ. 34Ŋun yɛn fa ba bahi maa nyɛla kpiɔŋlana. O yuli m-booni Yawɛ ŋun nyɛ Tɔbbihi Naa. Biɛhiŋ kani, o ni lihi bɛ yɛlli maa zuɣu din ni chɛ ka o ti dunianim’ vuhim, amaa o ku ti Babilɔnnim’ bɛn’ vuhim.
35Yawɛ yɛliya, “Tɔbu lu Sirianim’ zuɣu.
Tɔbu lu bɛn be Babilɔn zuɣu,
ka lu bɛ kpambaliba
mini bɛ yɛnnim’ zuɣu.
36Tɔbu lu baɣisi zuɣu
ni di chɛ ka bɛ leei jɛra.
Tɔbu lu bɛ tɔbbihi zuɣu
ka bɛ suhuri fuŋ.
37Tɔbu lu di yuri mini chɛchɛbunsi
ni tinzun’ tɔbbihi bɛn be sunsuuni
zaa zuɣu ni di chɛ ka
bɛ leei paɣiba.
Tɔbu lu bɛ daazichi zuɣu
ni di chɛ ka bɛ ŋme n-di li.
38Sanzali lu bɛ kulisi zuɣu
ni di chɛ ka di koma nyuui.
Dama di nyɛla binnana ni pali tiŋgbɔn’ shɛl’ ni.
Ka bɛ suhuri zaa kul ye buɣa jɛmbu zuɣu.
39 Dinzuɣu mɔɣu ni biŋkɔbiri mini kunduna ni taatahi n-ni ti be Babilɔn. Niriba ti ku lan be di ni yaha, ka so mi ku lan ʒini di ni ʒiɛmani kam ni. 40 Naawuni ni daa wurim Sɔdom mini Gomɔra ni di tiŋkpansi shɛm la, lala ka so ti ku lan be nimaani gba bee n-ʒini nimaani. Yawɛ n-yɛli lala maa.
41Nyama, niriba yi nuzaa polo kanna.
Zuliya din mali kpiɔŋ mini
nanim’ pam yi dunia yaɣa
din be katiŋa n-damdi li kanna.
42Bɛ gbibila tɔbiri mini kpana.
Bɛ nyɛla ninkuunsinima,
ka bi zɔri nambɔɣu.
Bɛ vuri ŋmanila teeku kɔgbana vubu.
Bɛ barila yuri m-pie taba kaman
tɔbbihi ni chani tɔbu ni shɛm la
n-kanna ni bɛ ti liri
yinim’ Babilɔnnima.
43Babilɔn naa wum bɛ yɛla,
ka o bɔɣiri ni cheei kom.
Ka biɛrim gbaag’ o;
biɛrim shɛli din be kaman
paɣ’ ni wolisiri ni o dɔɣi
ka biɛrim shɛli mal’ o la.
44Gbuɣinli ni yiri Jɔɔdɛn nyɔŋ ni na ti liriti biŋkɔbiri bɛ mɔri ŋubbu shee shɛm la, lala ka n yɛn libigi ba n-kari ba yihi tiŋ’ maa ni, ka zaŋ n ni pii so leei di naa. Dama ŋuni n-lee be ka mani? Ŋuni n-lee ni tooi tahi ma ʒiishee? Ka na’ ŋuni n-lee ni tooi mo ma? 45Dinzuɣu wummiya Yawɛ ni lo nia shɛŋa zaŋ chaŋ Babilɔn polo ni o ni yɛn niŋ Babilɔnnim’ shɛm. Yɛlimaŋli, bɛ ni ti dari bɛ bihi chaŋ, ka bɛ yɛla ti gbaai bɛ tiŋ’ maa nim’ dabiɛm. 46Babilɔnnim’ gbahibu maa vuri ni ti chɛ ka tiŋgbani dam, ka zuliya kam ti wum bɛ kuhigu.",https://www.bible.com/bible/2264/JER.50.DBWDB
JƐRIMIA 51,"Babilɔnnim’ tibidarigibo din pahi
1Yawɛ yɛliya,
“N yɛn chɛmi ka sanʒiɛ’ biɛɣu ʒe
Babilɔn mini di niriba.
2Ka n ti chɛ ka kayeeniba kpe Babilɔn
nti yɛl’ li.
Bɛ ni ti yi luɣilikam na
nti naai bɛ tiŋgbɔŋ maa ni binshɛɣukam zaa
bɛ zaɣ’ biɛɣu nyabu dali.
3Di chɛliya ka peentɔra nya soli to piɛm,
yi mi di chɛliya ka o nya soli ye kuriti gbaɣino.
Di chɛnya o nachimba.
Kummiya o tɔbbihi zaa.
4Bɛ ni ti ku ba sɔŋ Babilɔn tiŋgbɔŋ ni,
ka shɛb’ mi diɛhi dansi do di solɔri zuɣu.
5Izraɛlnim’ mini Judanim’ Naawuni,
Yawɛ ŋun nyɛ Tɔbbihi Naa ŋɔ bi zaɣisi ba,
hal alahichi ni kul pali bɛ tiŋgbɔŋ maa ni
zaŋ chaŋ Izraɛl Naawuni ŋun be kasi ŋɔ sani maa zaa yoli.
6Zomiya yi Babilɔn tiŋgbɔŋ ni.
Sokam tiligim’ o nyɛvili.
Di kpinya di taali zuɣu;
dama Yawɛ ni bɔhiri biɛri saha shɛli m-bɔŋɔ;
o yɔr’ li la di tuma samli.
7 Babilɔn daa ŋmanila salima pipia m-be Yawɛ nuu ni,
ka o daa chɛ ka dunia zuliya kam nyu o wain buɣi
ka di zuɣu chɛ ka zuliya kam kpe yinyari.
8Yim ka Babilɔn dii lu n-wurim.
Kummiya di zuɣu.
Zaŋmiya kpam na ti bɔbili di daŋ’ maa,
di pa shɛli di ni tibi kpaŋ.
9 Ti kpaŋ timaŋ’ ni ti tibi Babilɔn,
amaa ka kɔŋ li tibbu.
Chɛliya li ka ti zaa kuli timaŋmaŋ’ tiŋgbɔŋ ni,
dama o tibidarigibo maa du zuɣusaa
hal ti kpe sagbana ni.
10Yawɛ ti ti nasara.
Chɛliya ka ti moli Yawɛ ŋun nyɛ ti Naawuni ŋɔ ni tum tuun’ shɛli ti ti ŋɔ Ziɔn.
11Sahimiya piɛma pali lɔɣiri.
Yawɛ piɛlila Miidia nanim’ bahina, dama o nia nyɛla o wurim Babilɔn. Dama Yawɛ n-yɛn bɔhi biɛri o jɛmbu duu la zuɣu.
12Duhimiya tuuta din nyɛ Babilɔn liribu shihirili la zuɣusaa.
Bomiya guliba pahi;
zalimiya tiŋ’ guliba,
ka chɛ ka shɛb’ sɔɣi doya gu.
Dama Yawɛ lo nia
ka niŋ o ni daa yɛli ni o ni niŋ Babilɔnnim’ shɛm la.
13 Yinim’ bɛn ʒi m-baɣi kom pam
ka mali buni pam ŋɔ,
yi bahigu saha paaya.
Yi shihi siɣiya. 14Yawɛ ŋun nyɛ Tɔbbihi Naa ŋɔ poya yɛli,
“Biɛhiŋ kani, n ni chɛ ka tɔbbihi pali a ni kaman tol’ la.
Bɛ ni ti ŋme nasara dibu kuŋa
m-bah’ a zuɣu.”
Wumpaɣibo yilli
15Ŋuna n-daa nam tiŋgbani ŋɔ o yiko puuni.
O yɛm puuni ka o daa nam dunia ŋɔ.
O baŋsim puuni ka o daa nam zuɣusaa.
16O daa yɛlila yɛtɔɣa, ka koma din be zuɣusaa gbaai vubu.
Ka o daa chɛ ka paɣili yi tiŋgban’ ni luɣilikam na,
ka chɛ ka saanyaɣisibu be saa ni;
ŋuna n-daa yihi pɔhim di biɛhigu shee na.
17Sokam nyɛla jɛra ka ka yɛm.
Salima machɛlinim’ zaa ni di vi bɛ ni mali buɣ’ shɛŋa la zuɣu;
dama bɛ binnana maa nyɛla ʒiri binnana ka bi vuhira.
18Bɛ ka buchi, ka nyɛ ʒiri binyara.
Bɛ yi ti yɛn darigi bɛ tibili saha shɛli,
bɛ ni bahi yoli zaa.
19Pa lala n-nyɛ Yawɛ ŋun nyɛ Yaakubu Naawuni ŋɔ,
dama ŋuna n-nam binshɛɣukam,
ka Izraɛlnim’ mi nyɛ o ni pii zuliya shɛli.
O yuli m-booni Yawɛ ŋun nyɛ Tɔbbihi Naa.
Yawɛ matarika
20Nyini n-nyɛ n tɔbutuhiri’ guliŋguɣu,
ka nyɛ n tɔbutuhiri’ bidibbini.
Nyin’ ka n zaŋ ŋme n-wurim zuliya kam,
nyini ka n zaŋ ku nanima.
21Nyini ka n zaŋ ŋme n-ku wɔribara min’ o wɔhu.
Nyini ka n zaŋ ŋme n-wurim chɛchɛbuŋa,
ka ku chɛchɛbunduhira.
22Nyini ka n zaŋ ŋme
n-ku doo mini paɣa.
Nyini ka n zaŋ ŋme
n-ku do’ kurugu mini bidibbila.
Nyini ka n zaŋ ŋme
n-ku nachimbil’ mini paɣisaribila.
23Nyini ka n zaŋ ŋme
n-ku piɛguliba mini bɛ biŋkɔbbaligu.
Nyini ka n zaŋ ŋme
n-ku pukpariba mini bɛ naɣikɔra.
Nyini ka n zaŋ ŋme
n-ku gomnanim’ mini bɛ wulaannima.
Babilɔnnim’ tibidarigibo
24Yawɛ yɛliya, “N ni yo Babilɔn mini di niriba zaa bɛ ni daa tum tuumbiɛ’ shɛŋa Jɛrusalɛm la samli yi nini ŋɔ ni.”
25Yawɛ lan yɛli,
“A ŋmanila zo’ shɛli din kuri niriba,
ka ku dunia zaa.
N yi n-zani a zuɣu.
N ni teei n nuu n-wurim’ a nahi tiŋgbani ka buɣim di a zaa.
26So ti ku lan zaŋ a ni kuɣili m-me dikili gɔŋbu shee,
ka so mi ti ku lan zaŋ a ni kuɣili me tanzaa.
A yɛn kpalimla dabari doya sahakam.”
Yawɛ n-yɛli lala maa.
27Duhimiya tuuta zuɣusaa tiŋgbɔŋ maa ni,
ka piɛbi kikahi zuliya kam ni;
chɛliya ka zuliya kam
mali tɔbu tuhibu shili tuh’ o.
Bolimiya Ararat mini Minni
ni Ashikɛnaz nanim’ na ka bɛ ti lir’ o.
Piimiya sapashin’ kpeeni ka o lir’ o.
Zaŋmiya yuri na ti pali nimaani kaman tol’ la.
28Chɛliya ka zuliya kam’ mali shili lir’ o,
Miidia nanim’ mini bɛ gomnanim’
ni bɛ wulaannima ni tiŋgbɔn’ shɛŋa din be bɛ sulinsi ni zaa.
29Tiŋgbani maa sɔhigiya ka dam,
dama Yawɛ ni lo nia ni o chɛ ka Babilɔn zani dabari,
ka so ku lan be di ni la
n-yɛn niŋ pali.
30Babilɔn tɔbutuhiriba chɛ tɔbu tuhibu.
Bɛ kpalim bela bɛ kpiɔŋ ni be luɣ’ shɛli.
Bɛ lan ka yaa.
Bɛ kpalimla paɣiba.
Bɛ niŋ buɣim dabi bɛ yiya,
ka kabisi bɛ dunɔdaya dakparita.
31Tizɔriba kul zɔrimi doli taba,
ka tuumba kul zɔri doli taba
ni bɛ chaŋ ti yɛli Babilɔn naa
ni bɛ deeg’ o tiŋ’ la zaa.
32Bɛ deei kulibɔna dubu shee la,
ka nyo bɛ kpiɔŋ ni be luɣ’ shɛŋa la buɣim,
ka tɔbbihi suhuri fuŋ.
33Yawɛ ŋun nyɛ Tɔbbihi Naa,
ka nyɛ lzraɛlnim’ Naawuni ŋɔ ni yɛli shɛm m-bɔŋɔ:
Babilɔn ŋmanila chi bubu saha kabɔɣili;
di kpalim biɛla ka o daatam kpuɣibu saha paai.
34Babilɔn Naa Nɛbukadnɛza vali ma.
O kabisi ma;
o chɛ ka n kpalimla zaɣ’ vuɣu.
O vali ma mi kaman wahu ni vaani bini shɛm la.
O vali m bin’ viɛla tiɣi,
ka tuhi ma bahi.
35Ziɔnnim’ ni ti yɛli,
“Naawuni bɔhimi Babilɔnnim’ biɛri ti niŋgbuna dari tɔhi ŋɔ zuɣu.”
Jɛrusalɛmnim’ ni ti yɛli,
“Naawuni bɔhimi Babilɔnnim’ biɛri ti ʒim yihibu ŋɔ zuɣu.”
Yawɛ ni sɔŋ lzraɛlnima
36Dinzuɣu Yawɛ ni yɛli shɛm m-bɔŋɔ:
N yɛn zabila yi zuɣu,
ka bɔhi biɛri tin ya.
N ni chɛ ka Babilɔn teeku kom nyuui,
ka chɛ ka di kɔbilisirim gba nyuui.
37Babilɔn ni ti leela daboli doya,
ka leei yɔbahi biɛhigu shee;
di ni ti leela dabiɛm zɔbu mini ansarisi malibu tiŋa,
ka so ku lan be di ni.
38Bɛ ni ti ŋumdimi kaman gbuɣima la,
ka ŋumdi kaman gbuɣimbihi la.
39Binnyura kɔre yi ti mali ba,
n ni zaŋ bɛ binnyura zali ba
ka bɛ nyu li hal ti buɣi,
di nyaaŋa ka n chɛ ka bɛ gbihi,
ka ku lan neei sahakam.
Yawɛ n-yɛli lala maa.
40N ni ti zaŋ ba na
kaman bɛ ni zaŋdi piɛri
mini piɛlahi ni buhi tahiri nakɔha sani shɛm la.
Babilɔn ni ti yɛn be shɛm
41Bɛ ŋme n-deei Babilɔn,
dunia zaa ni daa mali shɛli nyuri bara la.
Babilɔn leela din yɛla mali dabiɛm
zuliya kam sani.
42Teeku kom yiɣisiya pili Babilɔn,
ka di kɔgbana din mali vuri pam la lim li.
43Di fɔntinsi leela dabiɛm shee.
Di nyɛla saa ni bi miri tiŋgban’ shɛl’ ni,
ka lan nyɛ tiŋgban’ nɛli.
So lan ka tiŋgbani maa ni,
ka so mi bi lan doli nimaani garita.
44N ni darigi Bɛl din be Babilɔn ŋɔ tibili,
ka chɛ ka o gbuɣ’ o ni daa vali binshɛŋa la bahi.
Zuliya kam ku lan jɛm’ o.
Babilɔn goma luya.
45N niriba, zomiya yi di ni.
Tiligimiya yi nyɛviya Yawɛ suhuyiɣisili titali ŋɔ ni.
46Di chɛliya ka yi suhuri zɔhira
bee n-chɛ ka dabiɛm mali ya ŋumaŋuma shɛli yi ni wumdi tiŋgbɔŋ ŋɔ ni maa zuɣu.
Yi kul wumdila ŋumaŋuma yuuni kam.
Yi wumdi ŋumaŋuma ni bɛ yɛn taala duŋ,
ka na’ so yɛn tuhi na’ so.
47Yɛlimaŋli, dabisili kanna
ka n ni ti darigi Babilɔn binnana tibili.
N ni ti dihi di tiŋgbɔŋ maa zaa vi.
Bɛ ni ti yɛn ku di ninvuɣ’ shɛb’ zaa ni ti lula di puuni.
48 Di saha zuɣusaa mini dunia
ni binshɛŋa din be di ni ni ti yo vuri,
ka mali suhupiɛlli Babilɔn zuɣu,
dama bɛn ti yɛn wurim li maa ni ti yila nuzaa polo na.
Yawɛ n-yɛli lala maa.
49 Bɛ ni daa ku ninvuɣ’ shɛb’ zaa dunia ŋɔ ni Babilɔn zuɣu shɛm,
lala ka di simdi ni Babilɔnnim’ gba kpi bɛ ni ku lzraɛlnim’ la zuɣu.
Naawuni ni daa yɛli Izraɛlnim’ shɛm Babilɔn
50Yinim’ bɛn tiligi tɔbu ni ŋɔ,
chamiya, di lan guhiriya.
Teemiya Yawɛ yɛla tiŋgbɔn’ shɛli din be katiŋ’ maa ni,
ka chɛliya ka Jɛrusalɛm yɛla be yi suhuri ni.
51Bɛ dihi ti vi, dama bɛ turi ti.
Ti lan ka jilima,
dama tinzunnim’ kpe
Yawɛ jɛmbu duu luɣ’ kasi shee la.
52Dinzuɣu Yawɛ yɛliya,
“Yɛlimaŋli, saha kanna
ka n ni ti darigi di buɣa la tibili,
ka ninvuɣ’ shɛb’ bɛn nya dansi
ni ti do di tiŋgbɔŋ maa ni zaa ŋ-ŋuhira.
53Hal Babilɔnnim’ yi du zuɣusaa
ti me goondahi gili bɛmaŋa,
n ni chɛ ka ninvuɣ’ kuriba
yi n sani chaŋ ti liri ba.”
Yawɛ n-yɛli lala maa.
Bɛ na kul kuri Babilɔnnima
54Wummiya, kuhigu din yiri Babilɔn na!
Ninvuɣ’ kubo pam lu Babilɔn tiŋgbɔŋ maa ni.
55Dama Yawɛ n-wurindi Babilɔn,
ka chɛ ka bɛ chɛ vuri yɔbu.
Bɛ dimnim’ ni lu bɛ zuɣu kaman kɔgbana la.
Bɛ vuri yɔbu maa ka buɣisibu.
56Dama ŋun’ saɣinda kana ni o ti liri Babilɔn.
Bɛ gbahi bɛ tɔbbihi,
ka kabisi bɛ tɔburi,
dama Yawɛ nyɛla Naawuni ŋun yɔri samli,
o mi ni yo di zaa.
57N ni chɛ ka o kpambaliba
min’ o ninvuɣ’ shɛb’ bɛn mali yɛm ni o gomnanim’
ni wulaannim’ ni tɔbbihi nyu dam buɣi.
Bɛ ni gbihi go’ titali, ka ku lan yiɣisi.
Naa ŋun yuli booni Yawɛ ŋun nyɛ Tɔbbihi Naa ŋɔ n-yɛli lala maa.
58Yawɛ ŋun nyɛ Tɔbbihi Naa ŋɔ ni yɛli shɛm m-bɔŋɔ:
Babilɔn goon’ titali ŋɔ ni ti lu tiŋgban’ ni dahim,
ka di dunɔdaya din du pam la ti di buɣim.
Niriba maa daa kul nahimla bɛmaŋ’ yoli,
di daa kul wum ba la yoli,
ka buɣim ti yɛn di li.
Jɛrimia chɛ ka bɛ zaŋ o yɛtɔɣa ti yɛli Babilɔnnima
59Anabi Jɛrimia daa talimla Nɛria bia Sɛraya ŋun daa nyɛ Masɛya yaaŋa la ni o zaŋ lahibal’ shɛli chaŋ Babilɔn saha shɛl’ o ni daa doli Juda Naa Zɛdɛkia kuli Babilɔn o nam dibu yuma anahi ni la. Sɛraya daa nyɛla naa zo. 60Jɛrimia daa sabila yɛlibiɛ’ shɛŋa zaa din yɛn lu Babilɔnnim’ zuɣu mini yɛtɔɣ’ shɛŋa bɛ ni daa sabi zaŋ chaŋ Babilɔnnim’ polo la. 61Ka Jɛrimia daa yɛli Sɛraya, “A yi ti paai Babilɔn, nyin’ karimmi yɛtɔɣa ŋɔ zaa, 62ka yɛli, ‘Yawɛ, amaŋmaŋ’ daa yɛli ni a ni wurim kpe ŋɔ, ka ninsalinim’ bee biŋkɔbiri ku lan be di ni, ka kpe ti zani dabari sahakam.’ ” 63A yi ti karim gbaŋ ŋɔ naai, nyin’ zaŋmi li lo n-tabili kuɣili n-zaŋ li ti bahi Yufretiiz Mɔɣili sunsuuni, 64 ka yɛli, “Lala ka Babilɔn ti yɛn shim ka ku lan puhi na yaha, n ni yɛn chɛ ka yɛlibiɛ’ shɛŋa lu di zuɣu maa zuɣu.
Jɛrimia yɛtɔɣa maa tariga m-bala.",https://www.bible.com/bible/2264/JER.51.DBWDB
JƐRIMIA 52,"Jɛrusalɛm lubu
(2 Nanima 24.18—25.7)
1Zɛdɛkia yuma daa nyɛla yuun’ pisiniyini saha shɛl’ o ni daa di nam. O daa di nam maa ʒini Jɛrusalɛm la yuun’ piniyini. O ma yuli n-daa booni Hamutal. O daa nyɛla Jɛrimia ŋun daa nyɛ Libina nir’ la bipuɣiŋga. 2Zɛdɛkia daa tum alahichi Yawɛ sani kaman Jɛhoyakim ni daa tum shɛm. 3Yɛlimaŋli, Jɛrusalɛmnim’ mini Judanim’ daa chɛ ka Yawɛ suhu yiɣisi pam hal ka o ti kari ba o sani.
Zɛdɛkia daa nyɛla ŋun zaɣisi Babilɔn naa noli. 4 O nam dibu yuma awɛi ni gol’ so ŋun pahiri pia biɛɣu pia dali, ka Babilɔn Naa Nɛbukadnɛza daa zaŋ o tɔbbihi zaa kana ti liri Jɛrusalɛmnima. Bɛ daa teemi gil’ li, ka me bindura gil’ li ti tuui. 5Dinzuɣu bɛ daa kul teei gilila tiŋ’ maa hal ti paai Naa Zɛdɛkia nam dibu yuun’ piniyini saha. 6Gol’ so ŋun pahir’ anahi daba awɛi dali ka kum daa muɣisi tiŋ’ maa nim’ pam, ka bindirigu daa lan ka tiŋgbɔŋ maa ni ka niriba maa ni di. 7 Di saha ka bɛ daa chibi tiŋ’ maa gooni voli, ka tɔbbihi zaa daa doli voli maa yi goma ayi sunsuuni yuŋ naa puu la polo hal Babilɔnnim’ ni daa teei gili tiŋ’ maa zaa la yoli. Bɛ daa zaŋ kpala Araba polo. 8Amaa ka Babilɔn tɔbbihi maa daa kari doli Naa Zɛdɛkia nti gbaag’ o Jɛriko bɔpiɛligu ni, ka o tɔbbihi zaa daa zo ka chɛ o. 9Di saha ka bɛ daa gbaai naa maa n-zaŋ o chaŋ Babilɔn naa sani Ribila din be Hamat tiŋgbɔŋ ni la ka o ti di o saria. 10Ka Babilɔn naa maa daa ku Zɛdɛkia bidibisi mini Juda kpambaliba zaa o ninni Ribila maa. 11 O daa chɛ ka bɛ kpaɣila Zɛdɛkia nina, ka ba o bandi. Ka Babilɔn naa maa daa zaŋ o kuli Babilɔn nti niŋ sarika ni hal ka o ti kpi.
Naawuni jɛmbu duu wurimbu
(2 Nanima 25.8-17)
12Babilɔn Naa Nɛbukadnɛza nam dibu yuun’ pisiyinika ni gol’ so ŋun pahir’ anu biɛɣu pia dali ka naa guliba sapashin’ kpɛma ŋun yuli daa booni Nɛbuzaradan ka o nyɛ Babilɔn naa kpambal’ la daa kpe Jɛrusalɛm. 13 O daa nyo Yawɛ jɛmbu duu mini nayili ni Jɛrusalɛm yiya zaa buɣim; o daa nyo yil’ titali kam buɣim. 14Ka Babilɔn tɔbbihi bɛn zaa daa be naa guliba sapashin’ kpɛm’ maa sani maa daa daai goon’ shɛŋa din zaa daa gili Jɛrusalɛm la luhi. 15Ka Nɛbuzaradan ŋun daa nyɛ naa guliba sapashin’ kpɛm’ maa daa gbahi tarimba shɛba mini ninvuɣ’ shɛb’ bɛn daa kpalim tiŋ’ maa ni ni ninvuɣ’ shɛb’ bɛn daa zo n-labi Babilɔn naa polo la ni nuhi tuumbaŋdiba bɛn daa kpalim la n-zaŋ ba chaŋ. 16Amaa Nɛbuzaradan ŋun daa nyɛ naa guliba sapashin’ kpɛm maa daa chɛ tiŋgbɔŋ maa ni nandaamba shɛb’ bahi ni bɛ maani wain tihi, ka kɔra.
17Daanya pilanim’ mini tɔrokɔnim’ la ni daanya kɔniŋdi bini din daa be Yawɛ jɛmbu duu la, Babilɔnnim’ naa maa daa wurim li mi, ka va di daanya maa zaa kuli Babilɔn. 18Bɛ daa kpuɣi duɣuri mini soobuya ni buɣim kpihiri bina ni taha ni chɛriti ni daanya la’ shɛŋa bɛ ni daa mali tumdi tuma Naawuni jɛmbu duu maa ni chaŋ. 19Naa guliba sapashin’ kpɛm’ maa daa lan kpuɣi la’ bihi mini buɣim moori bina ni taha ni duɣuri ni firilatamdisi ni chɛriti ni salima mini anzinfa la’ shɛŋa bɛ ni daa mali niŋdi sara maligu kom la. 20Naa Sulemaana ni daa mali pila diba ayi shɛŋa la mini kɔniŋdi bini ni daanya naɣilahi pinaayi bɛn daa be kɔniŋdi bini maa lɔŋni la ni di ni tam binshɛŋa zuɣu la ni daanya la’ shɛŋa zaa zali Yawɛ jɛmbu duu maa ni la daa galisiya pam hal ka nira ku tooi zaŋ sania zahim li. 21Pilanim’ maa zaɣ’ yini kam wɔɣilim daa nyɛla mita anii, ka di barilim nyɛ mita anu ni biɛla; di daa nyɛla zaɣ’ yɔri, ka di tibisim nyɛ milimita pisopɔinnaanu. 22Bɛ daa zaŋla daanya mali biŋkpila tam di zuɣu. Biŋkpilli zaɣ’ yini kam dubu daa nyɛla mita ayi ni biɛla. Ka bɛ zaŋ daanya mali pumpɔrinchihi kɔtomsi kɔɣili biŋkpilli maa zuɣusaa gili n-dihi li nachiinsi. Ka daantaliga din pahi ayi gba daa mali pumpɔrinchihi kɔtomsi maa. 23 Pumpɔrinchihi kɔtomsi maa daa nyɛla bini pihiwɛinaayɔbu m-be di luɣa zuɣu. Ka pumpɔrinchihi din daa gɔhigɔhi kur’ shɛŋa din gabigabi taba gili maa zaa kalinli daa nyɛla kɔbiga.
Bɛ gbahi Judanim’ kuli Babilɔn
(2 Nanima 25.18-21, 27-30)
24Ka naa guliba sapashin’ kpɛm’ maa daa gbahi maligumaaniba zuɣulan’ Sɛraya mini Zɛfania ŋun daa nyɛ maligumaana m-pa o zuɣu la ni dunɔguliba ata. 25O daa lan nya tɔbbihi sapashin’ kpɛm’ mini niriba ayopɔin bɛn daa nyɛ naa saawaranim’ tiŋ’ maa puuni gbahi ba. Ka o daa lan nya tɔbbihi sapashin’ kpɛm’ gbaŋŋmara ŋun daa su bɛ tiŋgbɔŋ maa ni niriba laɣimbu tuma la mini dɔbba pihiyɔbu tiŋ’ maa puuni gbahi ba. 26Di nyaaŋa ka naa guliba sapashin’ kpɛm’ Nɛbuzaradan daa zaŋ ba chaŋ Ribila nti ti Babilɔn naa. 27Ka Babilɔn naa daa ku ba Ribila din be Hamat tiŋgbɔŋ ni la.
Di saha ka bɛ daa gbahi Judanim’ daba n-yi bɛ tiŋgbɔŋ maa ni chaŋ. 28Nɛbukadnɛza ni daa gbahi ninvuɣ’ shɛb’ daba kalinli m-bɔŋɔ: Yuun’ shɛli din pahir’ ayopɔin ni, o daa gbahila Judanim’ ninvuɣ’ tusaata ni pisinaata. 29Nɛbukadnɛza nam dibu yuun’ pisaayika ni, o daa gbahila ninvuɣ’ kɔbisinii ni pihitanaayi Jɛrusalɛm. 30Nɛbukadnɛza nam dibu yuun’ pisinaata saha ka Nɛbuzaradan ŋun daa nyɛ naa guliba sapashin’ kpɛm’ maa daa gbahi Judanim’ ninvuɣ’ kɔbisiyopɔin ni pihinahinaanu daba n-zaŋ ba chaŋ. Niriba maa zaa kalinli daa nyɛla ninvuɣ’ tusaanahi ni kɔbisiyɔbu.
31Bɛ ni daa gbaai Juda Naa Jɛhoyachin chaŋ, di yuun’ pihitanaayopɔin gol’ so ŋun pahiri pinaayi biɛɣu pisinaanu dali, ka Ivilmɛrɔdak ŋun daa di nam Babilɔn di yuuni maa la daa niŋ Juda Naa Jɛhoyachin nirilim n-yih’ o sarika ni. 32O daa tɔɣis’ o nirilim yɛtɔɣa, ka ti o nam din du n-gari na’ shɛb’ bɛn daa be o sani Babilɔn maa nama. 33Ka Jɛhoyachin daa yeeg’ o sarika binyɛra sɔŋ, ka o mini naa daa kul laɣindi diri bindirigu sahakam hal ni o nyɛvili tariga. 34Ka Babilɔn naa maa daa kul tir’ o o dabisili kam laɣidira hal ni o nyɛvili tariga.",https://www.bible.com/bible/2264/JER.52.DBWDB
FABILANIMA PILIGU,"PILIGU
Fabila litaafi ŋɔ nyɛla bɛ ni laɣim yɛm yil’ anu shɛŋa ka di fabindi Jɛrusalɛm lubu zuɣu, din daa niŋ yuun’ kɔbisinu ni pihiniinaayɔbu saha pɔi ka bɛ naanyi dɔɣi Masia la zaŋ tabili di saɣindi biɛɣu mini bɛ ni daa gbahi ba chaŋ ti leei daba la. Litaafi ŋɔ puuni sabbu pam ni nyɛla fabila yɛla maa zaa yoli, di lan sab’ wuhi Naawuni naani niŋbu mini tahima niŋ gu dahin’ shɛli ha gba yɛla. Yɛhudianim’ malila yɛm yil’ jihi ŋɔ yiini jɛmdi Naawuni bɛ yuuni puuni nolɔbo dabisa ni, ka lan yiini li teeri yɛl’ biɛ’ shɛli din daa paai ba yuun’ kɔbisinu ni pihiniinaayɔbu saha pɔi ka bɛ naanyi dɔɣi Masia la yɛla chuɣu puhibu ni.
Din be litaafi ŋɔ puuni
Jɛrusalɛmnim’ suhusaɣiŋgu 1.1-22
Jɛrusalɛmnim’ tibidarigibo 2.1-22
Tibidarigibo mini tahima 3.1-66
Jɛrusalɛm saɣimbu 4.1-22
Nambɔzɔbo bɔbu wunsuhigu 5.1-22",https://www.bible.com/bible/2264/LAM.INTRO1.DBWDB
FABILANIMA 1,"1Fɔntin’ shɛli ni niriba ni daa kul palila
n-leei dabari maa!
Tin’ shɛli din daa nyɛ tin’ titali niriba sani la
nti be kaman pakoli maa.
Tin’ shɛli din daa nyɛ nabipuɣiŋga
fɔntinsi ni la leela dabili.
2Yuŋ yi paai, o kul kumdila pampam,
ka nintam zo n-tiɛl’ o kparima.
O mamanim’ la zaa so lan kani
ŋun ni maag’ o suhu.
O zɔnim’ zaa yila o nyaaŋa;
bɛ leela o dimnima.
3Bɛ gbahi Judanim’ daba n-zaŋ ba chaŋ
ka bɛ ti diri wahala, ka tumdi dabitim tuma.
Pumpɔŋɔ bɛ bela tiŋgbɔn’ shɛŋa ni,
ka bi nya vuhim shee.
Bɛn daa kari doli ba maa zaa gbahi ba
bɛ nandahima pam puuni.
4So’ shɛŋa din kuni Ziɔn kumdimi,
dama so bi lan kanna ti puhiri churi.
Bɛ chɛ o dunɔdaya zaa bahi,
ka o maligumaaniba ŋuhira.
O paɣisara malila nandahima;
o nya naŋgbantom pam.
5O dimnima n-leei bɛn su o;
o dimnim’ maa kul tɔŋdimi,
dama Yawɛ chɛ ka o nya wahala.
O biriginsim din galisi zuɣu;
o dimnim’ gbah’ o bihi
chaŋ ti leei daba.
6Ziɔn bipuɣiŋga jilima zaa naaya.
O nanim’ ŋmanila bambu’ dibisi
bɛn bi nyari mɔri.
Bɛ bela bɛn kariti ba tooni
n-zɔri ka yaa kani.
7Jɛrusalɛm wahala mini
o yɔɣu dabu dabisa la puuni,
ka o teei o ni daa mali bin’ viɛl’ shɛŋa
kurimbuni ha la yɛla.
Saha shɛli o dimnim’ ni daa nyaŋ o niriba
ka so kani ŋun ni sɔŋ ba la,
ka o dimnim’ maa daa yuun’ o ni lu maa,
ka maani o ansarisi.
8Jɛrusalɛm tum alahichi pam,
dinzuɣu ka o leei tabizahim niriba sani.
Bɛnkam zaa daa tiri o jilima lihimi ʒiɛm o,
dama bɛ nya o gbini.
Omaŋmaŋ’ ŋuhirimi,
ka ŋmalig’ o nini labi kpaŋa.
9O daɣiri maa daa yila palo,
ka o baɣa daa ka yɛl’ shɛŋa din yɛn paag’ o ni.
O lubu maa daa mali alahiziba,
ka so daa kani ŋun ni maag’ o suhu.
Yawɛ, lihimi n ni nyari nahiŋgu shɛm,
dama n dimnim’ di nasara.
10O dimnim’ fa o bin’ viɛla zaa.
Hal o nya zuliya shɛba ni kpe
Naawuni jɛmbu duu la puuni;
a ni daa zali ni di chihiri ni zuliya
shɛb’ kpe a niriba laɣiŋgu ni la.
11Tiŋ’ maa niriba zaa bɔrila bindirigu
ka kul ŋuhira.
Bɛ zaŋ bɛ daazichi zaa taɣi bindirigu
ni bɛ lan nya yaa.
Yawɛ, lihimi nya n ni bahi yoli shɛm.
12Yinim’ bɛn zaa gariti ŋɔ, yi baɣa kani?
Lihimiya nya,
so suhugarigu na mi m-paai n suhugarigu ŋɔ?
Suhugarigu shɛli din paai ma,
ka nyɛ Yawɛ ni zaŋ shɛli ti ma
o suhu ni daa yiɣisi pam dahin shɛl’ la.
13O tim buɣim ka di yi zuɣusaa na,
ka di nyooi ma hal ti kpe n kɔba ni.
O bari zana, ka di gbaai n naba.
O kari ma labisi.
O chɛ ka bɛ zaɣisi ma,
ka n tarigi doya dabisili kam zaa puuni.
14O daa laɣisi m biriginsim zaa n-lo li
kaman naɣikɔra dapua la.
O nuhi ka o daa zaŋ lo li tabili taba
n-zaŋ li pa n nyiŋgoli zuɣu,
ka n yaa daa naai.
N Duuma daa zaŋ ma tila
n ni ku tooi zabi ninvuɣ’ shɛba.
15Yawɛ zaɣisi n tɔbbihi zaa bɛn be n sani.
O zali ma saha shɛl’ o ni yɛn ku n nachimba.
N Duuma no Juda paɣisarili ŋun nyɛ paɣipiɛliga sɔŋ
kaman bɛ ni nɔri wain di bɔɣili ni shɛm la.
16Dimbɔŋɔnim’ zuɣu ka n kuhira,
ka nintam zɔri n ninni maa;
dama ŋun yɛn maai n suhu be katiŋa.
Ŋuna n-nyɛ ŋun yɛn ti ma suhukpeeni.
Bɛ zaɣisi m bihi;
dama n dim’ nyaŋ ma.
17Ziɔnnim’ teei bɛ nuhi,
amaa ka so kani ŋun ni maai bɛ suhuri.
Yawɛ daa yɛli Yaakubu
ni o ʒiʒiinitaba ni ti leeg’ o dimnima.
Jɛrusalɛm leela binshɛli din
nyɛ daɣiri bini bɛ sani.
18Yawɛ mali yɛlimaŋli,
dama n zaɣis’ o yɛligu.
Amaa zuliya kam zaa, wummiya,
nyamiya n ni diri wahala shɛm.
Bɛ gbahi m paɣisara mini n nachimba
n-zaŋ ba chaŋ ti leei daba.
19N daa kuhi boli n zɔnima,
amaa ka bɛ yɔhim ma.
M maligumaaniba mini n kpamba
daa kpila tiŋ’ maa ni,
saha shɛli bɛ ni daa bɔri bindirigu
ni bɛ di n-nya yaa la.
20Yawɛ, lihimi n ni be fitiina shɛli ni,
di biɛri m puuni,
ka n suhu dam,
n ni daa nyɛ ŋun zaɣis’ a noli zuɣu.
Bɛ daa malila takɔbiri be soya zuɣu kuri niriba,
ka kpibu be yiŋa.
21Bɛ daa wum n ni ŋuhiri shɛm,
ka so kani ŋun ni maai n suhu.
N dimnim’ zaa daa wum m muɣisigu maa yɛla.
A ni niŋ shɛm maa mali ba la suhupiɛlli.
Chɛ ka a ni daa yɛli dabisi’ shɛli yɛla la paana,
ka chɛ ka bɛ gba be kaman n ni be shɛm ŋɔ.
22Chɛ ka bɛ tuumbiɛri yi palo a sani,
ka a niŋ ba kaman a ni niŋ ma shɛm
n tuumbiɛri zaa zuɣu ŋɔ.
Dama n ŋuhibu maa yaɣiya;
ka n suhu saɣim.",https://www.bible.com/bible/2264/LAM.1.DBWDB
FABILANIMA 2,"Naawuni darigi Jɛrusalɛmnim’ tibili
1Ti Duuma suhu yiɣisiya,
ka o filim Ziɔn bipuɣiŋga.
O zaŋ Izraɛl jilima bahi,
ka di yi zuɣusaa lu tiŋ’ na.
O suhu ni daa yiɣisi dahin’ shɛli,
o daa bi lan teeg’ o napɔntamdigu la yɛla.
2Ti Duuma wurim Yaakubu zuliya ni be luɣ’ shɛŋa zaa,
ka bi zo ba nambɔɣu.
O suhuyiɣisili pam puuni ka o daa wurim
Juda bipuɣiŋga yaa ni be luɣ’ shɛli polo la.
O chɛ ka nama mini di nanim’
lu tiŋa n-nya filiŋ.
3O vuui Izraɛlnim’ yaa
o suhuyiɣisili puuni.
O daa yih’ o nuu ka chɛ ba
bɛ dimnim’ ninni.
O ŋmanila buɣim niɛm din diri Yaakubu zuliya sunsuuni
n-di n-gili luɣilikam.
4O no n-gur’ o tɔbu kaman o nyɛla ti dima,
ka zaŋ o nudirigu tiri ti kaman ti dim’ la.
O ku ti ni daa mali ninvuɣ’ shɛb’ zaa nyuri bara
Ziɔn bipuɣiŋga tanti suɣili puuni la.
O chɛ ka o suhuyiɣisili yina kaman buɣim la.
5Ti Duuma kpalim ŋmanila ti dima.
O wurim Izraɛl;
O wurim di nanim’ yiya la zaa,
ka wurim bɛ kpiɔŋ ni be luɣ’ shɛŋa la.
O chɛ ka Juda bipuɣiŋga fabila
min’ o kuhigu maan pahi.
6O wurim o suɣili la kaman ʒiɛvari puu la.
O wurim o jɛmbu duu la.
Yawɛ chɛ ka Ziɔnnim’ tam bɛ churi puhibu
mini bɛ vuhim dabisa yɛla.
O suhu ni yiɣisi pam zuɣu,
o zaɣisila naa mini maligumaana.
7Ti Duuma zaɣis’ o sara maligu bimbini,
ka chɛ o jɛmbu duu bahi.
O zaŋ di nayili goma la niŋ bɛ
bɛ dimnim’ nuu ni.
Bɛ ʒiɛla Yawɛ jɛmbu duu n-yɔri nasara dibu vuri
kaman chuɣu dal’ la.
8Yawɛ daa pun zali ni Ziɔn bipuɣiŋga gooni ni lu.
O daa buɣisi li mi.
O daa bi chɛ li wurimbu.
O chɛ ka pihi mini goma fabili;
di zaa bahila yoli.
9O dunɔdaya firi tiŋgban’ ni.
Naawuni kabisi o dunokparita n-saɣim li.
O naa mini nabihi bela tinzunnim’ sani.
So bi lan wuhiri ba Naawuni yɛla,
ka o daanabinim’ bi lan nyari
ʒii Yawɛ sani.
10Ziɔn bipuɣiŋga kpamba
fomi ʒi tiŋgban’ ni.
Bɛ kɔrila taŋkpaɣu puɣi bɛ zuɣuri
ka so buri.
Jɛrusalɛm paɣisara
zaŋla bɛ zuɣuri fi tiŋa.
11N kuhimi hal ka n nimbihi ti fulim.
Di biɛri m puuni.
Bɛ ni ku n niriba shɛm maa zuɣu,
n suhu saɣimmi,
dama biliɛri mini biyaɣilima tarigimi
lu tiŋ’ maa solɔri zuɣu.
12Bɛ kuhirimi niŋdi bɛ manima,
“Bindirigu mini wain be ya?”
Bɛ tarigiri luri tiŋ’ maa solɔri zuɣu
kaman bɛ nyala dansi la,
saha shɛli bɛ ni kpiri niŋdi
bɛ manim’ nuhi ni la.
13Mbaye Jɛrusalɛm,
wula ka n lee yɛn yɛli zaŋ chaŋ a polo?
Bɔ ka n lee yɛn zaŋ a ŋmahindi?
Ziɔn bipuɣiŋga ŋun nyɛ paɣipiɛliga ŋɔ,
bimbɔ ka n lee yɛn zaŋ a ŋmahindi m-maag’ a suhu?
Dama a daashaara maa galisim ŋmanila teeku ni galisi shɛm ŋɔ.
Ŋuni n-lee ni tooi tib’ a?
14A daanabinim’ nyala ʒiinim’ din pa yɛlimaŋli
mini ʒiinim’ din nyɛ yɔhiŋ.
Bɛ bi kahigir’ a daalahichi wuhir’ a
din ni chɛ ka a yi dabitim ni.
Amaa bɛ tɔɣisirila anabitali yɛtɔɣa
din nyɛ ʒiri, ka di kpɛh’ a yɔɣu.
15Bɛnkam zaa gariti kpahirila
bɛ nuhi niŋd’ a.
Bɛ maan’ a la ansarisi, ka gbaɣisiri bɛ zuɣuri niŋd’ a,
nyin’ Jɛrusalɛm bipuɣiŋga.
“Tin’ shɛli bɛ ni daa booni tin’ viɛlli zaa,
ka nyɛ dunia zaa suhupiɛlli shee la m-bɔŋɔ?”
16A dimnim’ zaa yaala bɛ noya niŋ’ a.
Bɛ chahirimi, ka dimdi bɛ nyina,
ka kuhiri yɛra, “Ti naag’ o zaa.
Ti ni daa guhiri dabisi’ shɛl’ la m-bala,
ti bahi nya li.”
17Yawɛ niŋ o ni daa lo ni o niŋ shɛl’ la;
o niŋ o ni daa yɛli kurimbuni ha
ni o ni niŋ shɛl’ la.
O wurim’ a ka bi lan zo a nambɔɣu.
O chɛ ka a dimnim’ mali suhupiɛlli a zaɣ’ biɛɣu nyabu zuɣu,
ka chɛ ka a dimnim’ maa nya yaa.
18Ziɔn bipuɣiŋga gooni,
kuhimi pampam niŋ ti Duuma.
Chɛ ka a nintam zɔri yuŋ mini wuntaŋ’ ni
kaman kɔpaliga la.
Miri ka a ti amaŋ’ vuhim,
di chɛ ka a nina vuhi.
19Yiɣisima, kuhimi pampam zaawuni,
tiŋguliba ni deeri tab’ tuma saha shɛl’ la.
Chɛ ka a suhu saɣim pam ti Duuma tooni.
Suhim’ o a bihi nyɛviya zuɣu;
kum ni tarigi bi’ shɛb’ sɔŋ
solɔɣu kam zuɣu la zuɣu.
20Yawɛ, lihimi nya
a ni darigi so tibili maa.
Di luhiya ni paɣiba ŋubiri bɛ bihi?
Bɛ ni dɔɣi bi’ shɛba?
Di luhiya ni bɛ ku maligumaaniba
mini anabinim’ ti Duuma jɛmbu duu?
21Bɛ ku ninkura mini bihi
sɔŋ solɔri zuɣu;
bɛ zaŋ takɔbiri ku m paɣisara
mini n nachimba.
A suhu ni daa yiɣisi dahin shɛl’ la ka a daa ku ba maa.
A daa kɔrikɔri ba,
ka nambɔzɔbo kani.
22A chɛ ka n dimnim’ yi bɔba ni yaɣa ni laɣimna,
kaman chuɣu dal’ la.
Yawɛ suhu ni daa yiɣisi dahin shɛl’ la,
bɛ ni so daa bi zo n-tiligi bee n-gali.
N dimnim’ daa ku n ni daa dɔɣi
bi’ shɛba n-wumsi ba la.
Tibidarigibo mini tuuba niŋbu ni tahima bee n-gali
N dimnim’ daa ku n ni daa dɔɣi
bi’ shɛba n-wumsi ba la.",https://www.bible.com/bible/2264/LAM.2.DBWDB
FABILANIMA 3,"Tibidarigibo mini tuuba niŋbu ni tahima
1Mani n-nyɛ ŋun nya nahiŋgu pam,
Naawuni suhuyiɣisili fiɛbiga fiɛbbu ni maa.
2O kari ma bahi zibisim ni,
ka neesim shɛli kani.
3O darigi n tibili
siɣimsiɣim bushɛm dabisi’ muni puuni zaa.
4O chɛ ka n niŋgbuŋ nya wahala,
ka kabi n kɔba.
5O teei gili ma niŋ sunsuuni,
ka n nya biɛrim mini naŋgbantom pam.
6O chɛ ka m bela zibisim ni
kaman bɛn pun kpi ka di yuui la.
7O mɛla gooni gili ma ni di chɛ ka n ku tooi zo.
O zaŋla zoligo titaŋa lo ma.
8Hal ka n kuhi pam bɔri sɔŋsim
ka o zaɣisi n suhigu deebu.
9O zaŋ kuɣikpɛra me ŋ-ŋari n soli.
O chɛ ka n soya niŋla so’ gɔna.
10O ŋmanila jɛŋgbini n-doya gu ma,
ka ŋmani gbuɣinli ŋun sɔɣi doya gu.
11O gbaai ma n soli zuɣu chaŋ ti dari tɔhi ma.
O chɛ ka m bahi yoli.
12O zaŋ o piɛm pa o tɔbu zuɣu
n-darigi li kpa ma.
13O zaŋ o lɔɣu ni piɛm to n suhu.
14N leela n niriba zaa ni lari ninvuɣ’ so;
bɛ yiini yila maani ma ansarisi dabisi’ muni puuni zaa.
15O chɛ ka tom pali n ni,
ka chɛ ka n di wahala.
16O chɛ ka n zaŋla n nyina ŋubiri kuɣichaɣila,
ka chɛ ka n kɔri tampiligim puɣi mmaŋa.
17O mɔŋ ma suhudoo;
man’ tamla suhupiɛlli yɛla.
18Dinzuɣu ka n yɛli, “N jilima naaya.
N ni daa niŋdi binshɛŋa zaa tahima Yawɛ san’ la naaya.”
19N wahala ŋɔ mini n ni ka kpɛhili shee ŋɔ yɛla tɛha
tomi kaman binsom la.
20N kul tɛhirila di yɛla sahakam
ka n kɔba ni chɔɣisi.
21Amaa dimbɔŋɔ ka n naɣ’ zaŋ niŋ n suhu ni,
dinzuɣu ka m mali tahima:
22Yawɛ yurilim din galisi ŋɔ zuɣu ka ti bi kpi;
o nambɔzɔbo ka tariga.
23Di kul nyɛla zaɣ’ palli asiba kam.
A ʒiɛyimtali galisiya.
24N yɛlila n suhu ni,
“Yawɛ n-kul nyɛ n ni bɔri so.
Dinzuɣu n ni mali tahima o sani.”
25Yawɛ niŋdi ninvuɣ’ shɛb’ bɛn niŋ o naani
mini bɛnkam jɛmd’ o zaɣ’ viɛlli.
26Di veeni ni nir’ kul maag’ o ni baalim
guhiri Yawɛ tiliginsim.
27Di veeni ni nir’ nya wahala la o bilim ni,
28ka kul fo n-ʒiya
saha shɛli ti Duuma ni chɛ ka di paag’ o maa.
29Di simdi ni nir’ siɣis’ omaŋ’ Naawuni tooni
(di pa shɛli tahima na beni);
30di simdi ni nir’ zaŋ o tapaɣa ti
ka bɛ ŋme o, ka tu o.
31Dama ti Duuma kul ku zaɣisiri nir’ sahakam.
32Hal o ni daa ti ti wahala maa zaa yoli, o ni zo ti nambɔɣu,
o yurilim maŋli din galisi pam ŋɔ zuɣu.
33Dama o suhu bi yu ni o nahim ti
bee n-ti ti ni so suhusaɣiŋgu.
34Bɛ yi nahindi sarikanim’ bɛn zaa be tiŋgbɔŋ ŋɔ ni,
35bɛ yi bi niŋdi niriba din tuhi
Zallakudura Naa tooni,
36bɛ yi tiri yɛlimaŋgɔba,
yi tɛhiya ni ti Duuma bi nyari li?
37Ŋuni n-lee ni tooi yɛli ni o bɔri shɛli ka di shiri niŋ,
ka di pala ti Duuma n-zal’ li?
38Pa Zallakudura Naa n-zaani zaɣ’ viɛlli
mini zaɣ’ biɛɣu ka di niŋda?
39Ka wula ka o yi darigi tinim’ bɛn be ti nyɛvil’ ni ŋɔ tibili
ti daalahichi zuɣu ka ti fabinda?
40Chɛliya ka ti zahim ti biɛhigu nya,
ka ŋmaligi labi Yawɛ sani.
41Chɛliya ka ti kpuɣi ti nuhi zuɣusaa,
ka zaŋ ti suhuri ti Naawuni ŋun be alizanda ni ŋɔ.
42Ti tum alahichi ka birigi,
ka a bi chɛ ti taali.
43A suhu yiɣisiya, ka a kari dol’ ti
n-kuri ti ka nambɔzɔbo kani.
44A zaŋ sagbani lims’ amaŋa,
ka di zuɣu chɛ ka ti suhigu bi lan paar’ a.
45A chɛ ka ti leela daɣiri mini saɣiri zuliya shɛb’ sani.
46Ti dimnim’ zaa yaala bɛ noya niŋ ti.
47Ti suhuri fuŋmi, ka ti luri bɔɣa ni,
yɛl’ biɛɣu paai ti, ka ti bahi yoli zaa.
48N nina kul zɔrila nintam kaman kulibɔŋ kom la,
bɛ ni bahi n niriba yoli zaa maa zuɣu.
49Nintam kul yɛn zɔrila n ninni ka ku ŋmaai,
di mi ku chɛ zɔbu
50hal ka Yawɛ ŋun be alizanda ni ŋɔ ti
lihi tiŋ’ na nya li.
51N yi nya din daa niŋ tiŋ’ ŋɔ ni paɣisara la,
di biɛri ma mi.
52Ninvuɣ’ shɛb’ bɛn daa nyɛ n dimnima ka daliri shɛli kani la,
daa yimi teei bɔri ma kaman n nyɛla noombil’ la.
53Bɛ zaŋ ma la zaɣ’ nɛɔŋ niŋ gballi ni,
ka kahi kuɣa pa n zuɣu.
54Ka kom zo n-tiɛli n zuɣu,
ka n yɛli, “N ku be.”
55Yawɛ, n daa bela gballi din zilim pam puuni,
ka suh’ a,
56ka a daa wum n ni fabindi niŋd’ a maa.
Di ŋar’ a tiba ka bi wum n ni kuhiri niŋd’ a ni a sɔŋ ma ŋɔ.
57N ni daa bol’ a maa, a daa vu m-miri ma;
a daa yɛli ma,
“Di zɔri dabiɛm.”
58Yaa n Duuma, a daa zo n kuŋa.
A daa tiligi n nyɛvili.
59Yawɛ, a daa nya bɛ ni tum ma taali shɛm,
karimi n yɛla maa saria.
60A nya bɛ ni bɔhi ma biɛri,
ka lɔri ma nia biɛ’ shɛŋa zaa shɛm.
61Yawɛ, a wum bɛ ni maani ma ansarisi shɛm zaa
mini bɛ ni lɔri ma nia biɛri shɛm.
62N dimnim’ kul sɔɣirimi yɛri ŋumaŋuma n-jɛndiri ma,
ka lɔri ma nia biɛri dabisi’ muni puuni zaa.
63Nyama, bɛ yi kul ʒini luɣ’ shɛli bee bɛ yi kul yiɣisi luɣ’ shɛli,
mani ka bɛ yiini yila tura.
64Yawɛ, bɔhim’ ba biɛri,
bɛ ni zaŋ bɛ nuhi tum tuun’ shɛŋa zaa zuɣu.
65Tim’ ba suhusaɣiŋgu;
chɛ ka a noli di ba.
66Yawɛ, kari doli ba ni suhuyiɣisili nti kpihim bɛ birili dunia ŋɔ ni.",https://www.bible.com/bible/2264/LAM.3.DBWDB
FABILANIMA 4,"Jɛrusalɛm lubu nyaaŋa
1Nyam’ salima la ni daɣi shɛm.
Nyam’ salima alali la ni daɣi shɛm.
Ka Naawuni jɛmbu duu kuɣ’ viɛla la wurim do
soya zuɣu luɣilikam.
2Ziɔn nachimbihi
daa ŋmanila salima ti sani.
Nyam’ bɛ ni niŋ ba shɛm
kaman yaɣiri duɣ’ shɛŋa yaɣimɛra ni zaŋ o nuhi me la.
3Hal kunduna gba chɛ ka bɛ bihi mɔɣira,
amaa n niriba maa bɛn’ malila ninkuunsi
kaman taatahi bɛn be mɔɣu ni la.
4Kɔnyuri gbaai biliɛɣu hal ka o lɔŋni ti kuui zaa.
Bihi suhiri bindirigu,
amaa ka so bi tiri ba shɛli.
5Bɛn daa diri bindir’ viɛla la
nti kpiri kum solɔri zuɣu ŋɔ.
Bɛ ni daa zaŋ nɛma nyaɣinyaɣi wumsi
shɛb’ la nti do tampuya zuɣu ŋɔ.
6 Dama n niriba ŋɔ tibidarigibo maa galisi
gari Sɔdomnim’ tibidarigibo la,
din daa wurim nini pɔbbu ni neebu
ka so nuu daa bi shihi li la.
7Di nabihi daa be kasi gari sakuɣa,
ka piɛli gari bihim.
Bɛ niŋgbuna daa mali alaafee.
Bɛ zabiri viɛlim daa ŋmanila
safaya kuɣa viɛlim.
8Pumpɔŋɔ bɛ nina ni sabigimi gari sala.
So bi lan baŋdi ba soya zuɣu.
Bɛ niŋgbuŋgbana kuumi pa bɛ kɔba zuɣu;
di kuumi kaman dari la.
9Bɛ ni daa ku shɛb’ tɔb’ ni la daa so
kum ni daa ku shɛba la.
Bɛ daa mɔŋ ba puri ni bindirigu,
ka kum ʒi ba chaŋ.
10 Hal paɣ’ shɛb’ bɛn nini zɔri nambɔɣu gba
daa ti zaŋdila bɛ bihi duɣira.
Bɛna n-daa leei bɛ bindirigu,
bɛ ni daa kuri n niriba maa saha shɛli maa.
11Yawɛ suhu daa yiɣisiya pam.
O suhuyiɣisili din daa kɔŋ tim
maa zuɣu ka o daa niŋ buɣim juui Ziɔn ka di di li zaa.
12Dunia ŋɔ nanim’ daa bi niŋ yɛda
bee dunia ŋɔ ninvuɣ’ so ti niŋ yɛda
ni dimnim’ ni tooi kpe Jɛrusalɛm puuni.
13Di daa nyɛla di daanabinim’
mini di maligumaaniba
bɛn daa ku wuntizɔriba di puuni la
daalahichi mini bɛ tuumbiɛri zuɣu.
14Bɛ daa leela zoomba n-dari gindi soya zuɣu,
ka ʒim varim ba
hal ka so ti ku tooi shihi bɛ binyɛra.
15Niriba daa tahirila bɛ zuɣu,
“Wariya, daɣirinim’ ŋɔ.
Wariya, wariya, di shihiya ti.”
Dinzuɣu ka bɛ daa leei kuŋkɔɣinzɔriba
mini bɛn dari ginda.
Ka zuliya shɛb’ daa yɛri taba,
“Bɛ ku lan be kpe yaha.”
16Yawɛ maŋmaŋa n-wurim ba,
o baɣa lan ka bɛ ni.
Maligumaaniba lan ka jilima,
ka niriba bi lan niŋdi kpamba nirilim.
17Ti daa yulila sɔŋsim soli hal ka ti nini ti sabi,
ti daa yuunila zuliya shɛb’ soli ni bɛ tiligi ti,
ka bɛ daa bi tooi tiligi ti.
18Bɛ daa kul karitimi doli ti
hal ka ti ti kɔŋ ti soya dolibu.
Ti bahigu saha miriya;
bɛ pun kali ti dabisa.
Ti bahigu saha paaya.
19Bɛn daa kari doli ti maa daa guuri gari
tɔrili ni yiɣiri zuɣusaa shɛm la.
Bɛ daa kari doli ti la zoya zuɣu,
bɛ daa gu ti la soli mɔɣu ni.
20Yawɛ ni pii so, ka o nyɛ ti nyɛviya vuhim ŋɔ,
bɛ daa gbaag’ o bɛ bɔɣa ni chaŋ.
Ŋuna n-nyɛ ti ni daa yɛli ni ti ni kpe so mahim ni
ka be dunia ŋɔ ni la.
21Nyin’ Ɛdom bipuɣiŋga ŋun be Uzi ŋɔ,
kul lam’ ni suhupiɛlli.
Bɛ ni zaŋ pipia maa ti a gba,
ka a gba nyu n-kuli, ka pirig’ a zaɣim.
22Ziɔn bipuɣiŋga, Naawuni darigi a tibili naai a tuumbiɛri maa zuɣu,
o ku lan chɛ ka a be tinzun’ tiŋ’ ni.
Amaa nyini Ɛdom bipuɣiŋga,
a tuumbiɛri maa zuɣu,
o ni darig’ a tibili.
O ni yih’ a daalahichi maa palo.",https://www.bible.com/bible/2264/LAM.4.DBWDB
FABILANIMA 5,"Nambɔzɔbo suhigu
1Yawɛ, teemi din niŋ ti la yɛla;
lihimi ti ni nya filiŋ shɛm.
2Bɛ zaŋ ti fali ti saamba,
ka zaŋ ti yiya ti tinzunnima.
3Ti leela kpibisi bɛn ka banima;
ti manim’ nyɛla pakoya.
4Timaŋmaŋ’ kom ka ti lan ŋmaligi dari nyura,
ka lan ŋmaligi yɔri timaŋmaŋ’ dari zuɣu.
5Bɛ zaŋ ʒi’ tibisa ʒili ti n-daari ti chana;
di wum ti, ka bɛ bi chɛ ka ti vuhi.
6Ti daa lola Ijiptinim’ mini Asirianim’ alikauli
ni bɛ tiri ti bindirigu ka ti diri tiɣira.
7Ti yaannim’ daa tum alahichi,
bɛ lan kani,
ka ti diri wahala
bɛ daalahichi maa zuɣu.
8Daba n-su ti,
ka so kani ŋun ni fa ti bɛ nuu ni bahi.
9Ti zaŋdila ti nyɛviya pari talima
n-chani ti bɔri bindirigu na,
dama tɔbutuhiriba be mɔɣu ni.
10Kum chɛ ka ti niŋgbuna biimi
kaman duduhugu puuni la.
11Bɛ bili paɣiba Ziɔn tiŋ’ puuni,
ka bili paɣisara bɛn na ʒi dɔbba
Juda fɔntinsi ni.
12Bɛ daa lo nanim’ nuhi
n-zaŋ ba yili zuɣusaa.
Bɛ bi tiri kpamba jilima.
13Bɛ daa muɣisiri nachimba
ka bɛ niɛmdi zim,
ka chɛ ka bidibisi ʒiri dabɔb’ kara chani ʒiɛhira.
14Ninkura yiɣisi dunɔdali gbini,
ka nachimba chɛ bɛ biŋkumda ŋmɛbu.
15Ti suhupiɛlli la naaya.
Ti wahi wabu la leela kuyila.
16Nam zuɣupiligu yi ti zuɣu ni lu.
Mbusim be ti zuɣu,
dama ti tum alahichi.
17Lala zuɣu ti suhuri saɣimmi;
dimbɔŋɔnim’ zuɣu ti nina fulimmi.
18Ziɔn Zoli ni kpalim dabari,
ka kunduna be di zuɣu gɔra.
19Amaa nyin’ Yawɛ n-su nam sahakam.
A nam kul ʒiɛla ʒiɛmani kam ni.
20Bɔzuɣu ka a tam ti yɛla zaa?
Bɔzuɣu ka a chɛ ti bahi
dabisi’ gbaliŋ ŋɔ zaa?
21Yawɛ, zaŋm’ ti labis’ a sani,
ka chɛ ka ti lan lab’ a sanna.
Chɛ ka ti lan labi ti biɛr’ kurili la ni.
22Bee a kul zaɣisi ti mi zaa,
ka a suhuyiɣisili maa lan ka maabu?",https://www.bible.com/bible/2264/LAM.5.DBWDB
BARUK PILIGU,"PILIGU
Baruk litaafi ŋɔ nyɛla yɛla balibu diba anahi shɛŋa bɛ ni sabi zaɣ’ jihijihi, ka bɛ tɛhi ni Baruk ŋun daa nyɛ Anabi Jɛrimia gbansabir’ la n-daa sabi li (Jɛrimia 32.12; 36.4). Saha kɔŋkɔba ka bɛ daa sabi yɛla ŋɔ, ka di pa shɛli bɛ daa sabi li la Hiburuli ni, ka daa naanyi ti zaŋ li laɣim taba ka di leei gban’ yini yɛligu.
Din be litaafi ŋɔ puuni
Yɛl’ shɛŋa din pun gari yɛla tɔɣisibu piligu 1.1-14
Taali kahigi wuhi mini faako nyabu wunsuhigu 1.15—3.8
Yila din paɣiri Yɛm 3.9—4.4
Jɛrusalɛmnim’ suhumaabo mini sɔŋsim nyabu 4.5—5.9",https://www.bible.com/bible/2264/BAR.INTRO1.DBWDB
BARUK 1,"1Baruk ni daa sabi litaafi shɛli Babilɔn la puuni yɛtɔɣa m-bɔŋɔ. Baruk daa nyɛla Nɛria bia, ka Nɛria nyɛ Masɛiya bia, ka Masɛiya nyɛ Zɛdɛkia bia, ka Zɛdɛkia nyɛ Hasadia bia, ka Hasadia nyɛ Hilikia bia. 2Kalidianim’ ni daa fa Jɛrusalɛm ka nyo li buɣim la yuma anu nyaaŋa, goli daba ayopɔin dali yɛligu m-bɔŋɔ. 3Baruk daa karim litaafi ŋɔ puuni yɛtɔɣa n-tila Jɛhɔyakim bia Jɛkɔnia ŋun daa nyɛ Juda naa la mini ninvuɣ’ shɛb’ zaa bɛn daa kana ni bɛ ti wum litaafi maa puuni yɛtɔɣa. 4O daa lan karim li tila bɛn daa nyɛ wɔɣira mini nabihi ni kpamba ni niriba maa bɛn daa pɔra ni bɛn galisi zaa ni bɛn zaa daa ʒi m-baɣi Sud mɔɣili din be Babilɔn tiŋgbɔŋ ni la. 5Ka bɛ daa kum, ka lo noli, ka suhi Naawuni. 6Bɛ daa tɔhi liɣiri kaman sokam yiko ni daa saɣi ni o ti shɛm, 7ka zaŋ li tahi Jɛrusalɛm ti ti maligumaaniba zuɣulana Jɛhɔyakim ŋun daa nyɛ Hilikia bia, ka nyɛ Shalum yaaŋa la ni niriba bɛn zaa daa be o sani Jɛrusalɛm la. 8Lala saha ŋɔ, Sivan goli biɛɣu pia dali, ka Baruk daa zaŋ Yawe jɛmbu duu la’ shɛŋa bɛ ni daa kahi jɛmbu duu maa ni n-chaŋ la ni o labisi Juda tiŋgbɔŋ ni. Di daa nyɛla anzinfa la’ shɛŋa Juda naa Zɛdɛkia ŋun daa nyɛ Jɔsia bia la ni daa mali, 9Babilɔn naa Nɛbukadnɛza ni daa gbaai Jɛkɔnia mini nabihi ni dansarikanim’ ni wɔɣira ni tiŋgbɔŋ maa ni niriba n-yi Jɛrusalɛm n-zaŋ ba kuli Babilɔn la nyaaŋa.
Gban shɛli bɛ ni sabi ti Jɛrusalɛmnima
10Bɛ daa yɛliya: Liɣiri ka ti zaŋ tin ya na ŋɔ; dinzuɣu zaŋmiya liɣiri maa n-da bɛ ni zaŋdi sara shɛli nyɔri buɣim la mini alahichi sanyoo sara binyɛra ni tulaale zim m-mali chi sara. Malimiya di zaa Yawe ŋun nyɛ ti Naawuni ŋɔ sara maligu bimbini zuɣu; 11ka suhi Naawuni Babilɔn naa Nɛbukadnɛza min’ o bia Bɛlishaaza nyɛviya zuɣu din ni chɛ ka bɛ dunia ŋɔ ni dabisa ni be kaman bɛ daalizanda ni dabisa. 12Ti Duuma ni ti ti kpiɔŋ, ka ti ti nina neesim; ti ni kpe m-bela Babilɔn naa Nɛbukadnɛza mahim ni ni o bia Bɛlishaaza mahim ni, ka ti jɛm ba dabisi’ gbaliŋ, ka nya nirilim niŋbu bɛ sani. 13Suhimiya Yawe ŋun nyɛ ti Duuma ŋɔ tim’ ti gba, dama ti tum alahichi jɛndi ŋuna Yawe ŋun nyɛ ti Duuma ŋɔ, ka zaŋ kana zuŋɔ dabisili ŋɔ ti Duuma suhuyiɣisili min’ o duŋtaabo bi miligi ka chɛ ti. 14Ka yi ti duhi yi yee n-karim litaafi shɛli ti ni sabi tiri ya ŋɔ n-kahigi yi daalahichi wuhi Yawe jɛmbu duu churi puhibu dabisa dali ni di ni zali li saha shɛli.
Alahichi kahigi wuhi
15Ka yi ti yɛli: Ti Yawe ŋun nyɛ ti Naawuni ŋɔ mali yɛlimaŋli, amaa tinim’ Judanim’ mini Jɛrusalɛmnima 16ni ti nanima ni ti zuɣulaanima ni ti maligumaaniba ni ti daanabinima ni ti yaannim’ zaa di vi pam zuŋɔ dabisili ŋɔ. 17Dama ti tum alahichi ti Duuma sani. 18Ti zaɣis’ o noli, ka bi wum ŋun’ ti Yawe ŋun nyɛ ti Naawuni ŋɔ kukoli, din ni chɛ ka ti dol’ o zaligu shɛŋa ŋun’ ti Duuma ni zali ti ŋɔ. 19Yawe ni daa yihi ti yaannim’ Ijipti tiŋgbɔŋ ni saha shɛli la hal ni zuŋɔ, ti kul nyɛla bɛn zaɣisiri ŋun’ ti Yawe ŋun nyɛ ti Naawuni ŋɔ noli, ka zaŋ li niŋ ti baɣaka ka bi deeg’ o noli. 20Lala zuɣu, yɛl’ biɛ’ shɛŋa mini no’ shɛŋa ŋun’ ti Duuma ni daa chɛ ka o dabili Musa yɛli ti saha shɛli o ni daa yihi ti yaannim’ Ijipti tiŋgbɔŋ ni na ni o ti zaŋ tiŋgban’ shɛli din mali bihim mini shiri pam ti ti la nyɛla din diri ti hal ni zuŋɔ. 21Ti daa bi deei ŋun’ ti Duuma ŋun nyɛ ti Naawuni ŋɔ ni daa tim o daanab’ shɛb’ na ka bɛ ti zaŋ o yɛtɔɣ’ shɛŋa zaa yɛli ti la, 22amaa ti zaa daa dolila ti nia ni chaŋ ti gbaai tɛhi’ biɛ’ shɛŋa n-doli wun’ shɛŋa, ka tumdi din nyɛ zaɣ’ biɛɣu ti Duuma ŋun nyɛ ti Naawuni ŋɔ ninni.",https://www.bible.com/bible/2264/BAR.1.DBWDB
BARUK 2,"1Ka ti Duuma daa shiri niŋ o ni daa pun yɛli ni o ni niŋ yɛl’ biɛ’ shɛŋa jɛndi ti mini ti sariakaritiba bɛn daa be Izraɛlnim’ tooni ni ti nanima ni ti toondaannima ni Izraɛlnima ni Judanim’ la. 2O ni daa niŋ shɛm Jɛrusalɛm ŋɔ daa na ʒi n-niŋ luɣ’ shɛli dunia ŋɔ ni kaman o ni daa yɛli ni o ni niŋ shɛm ka di sabi Musa zaligu ni la. 3Ti shɛb’ daa ŋubila ti bidibisi niŋgbuŋ, ka ti shɛb’ mi ŋubi ti bipuɣinsi niŋgbuŋ. 4O daa chɛ ka ti leela bɛ ni su shɛb’ tiŋgbɔŋ shɛŋa zaa din gili ti ŋɔ ni, ka nyɛ bɛ ni maani shɛb’ ansarisi ni bɛn bahi yoli o ni wurim ti kpɛhi luɣ’ shɛlikam zuliya shɛb’ bɛn gili ti ŋɔ sunsuuni la. 5O daa siɣisi ti ka bi duhi ti, dama ti tiŋgbɔŋ ŋɔ daa tum alahichi jɛndi ti Duuma Naawuni, ti ni daa bi deeg’ o noli zuɣu.
6Ti Duuma Naawuni mali yɛlimaŋli, amaa ninlɛbili din bi sɔɣi paai ti mini ti yaannim’ zuŋɔ dabisili ŋɔ. 7Yɛl’ biɛ’ shɛŋa zaa ti Duuma ni daa yɛli ni di ni ti paai ti la shiri lu ti zuɣu. 8Di zaa yoli ti zaɣ’ yino kam bi ŋmaligi ka chɛ ti tɛhi shɛŋa din yiri ti suhuri din nyɛ zaɣ’ biɛri ŋɔ ni na ka suhi ti Duuma nambɔzɔbo. 9Ti Duuma pun malila yɛl’ biɛri ŋɔ shili, ka chɛ ka di lu ti zuɣu, dama ŋun’ ti Duuma nyɛla ŋun ʒe yim o ni zali ti ni ti niŋ shɛlikam zaa ni. 10Di zaa yoli ti bi deeg’ o noli ka doli ŋun’ ti Duuma zaligu shɛŋa o ni zali ni ti doli la.
Faako nyabu wunsuhigu
11Ka pumpɔŋɔ, ti Duuma ŋun nyɛ Izraɛl Naawuni ŋɔ, nyini n-daa zaŋ a nuu din mali yiko n-yih’ a niriba Ijipti tiŋgbɔŋ ni na ni shihira wuhibu mini alahiziba tumtumsa ni yiko pam ni a nuu teebu, ka zali yuli ti amaŋa, ka di na kul beni hal ni zuŋɔ. 12Yaa ti Duuma Naawuni, ti tum alahichi, ka zaɣisi nyin’ Naawuni biɛhigu, ka birig’ a zaligunim’ zaa. 13Miligim’ a suhuyiɣisili ka chɛ ti, dama ti kalinli kpalimla biɛla a ni kari ti kpɛhi tiŋgbɔn shɛŋa ni la zuɣu. 14Yaa ti Duuma, wummi ti suhigu mini ti fabila ŋɔ, ka faai ti bahi amaŋmaŋ’ yuli zuɣu, ka chɛ ka ti nya nambɔzɔbo bɛn gbahi ti daba ŋɔ sani 15din ni chɛ ka dunia ŋɔ zaa baŋ ni nyini n-nyɛ ti Duuma ni ti Naawuni, dama a yuli ka bɛ zaŋ boli Izraɛl min’ o zuliya.
16Yaa ti Duuma, be a biɛhigu shee din be kasi la ka lihi tiŋ’ na n-teei ti yɛla. Yaa ti Duuma, gbilisim’ tibili wum. 17Yaa ti Duuma, neem’ a nina lihi, dama ninvuɣ’ shɛb’ bɛn be kpiimba biɛhigu shee ka nyɛ bɛ ni yihi shɛb’ shihi ka chɛ bɛ niŋgbuna la ku tooi paɣ’ a bee n-wuhi a ʒiɛyimtali ni nyɛ shɛm. 18Amaa ti Duuma, nandahima pam ni mali ninvuɣ’ so ka o pɔri gɔɣi chana ka yaa lan ka o ni, ka o nina bi lan ne, ka kum mal’ o la nyɛla ŋun ni tɔɣisi a jilima min’ a wuntitali yɛla.
19Dama yaa ti Duuma Naawuni, pa ti yaannim’ bee ti nanim’ wuntia tuun’ shɛli zuɣu ka ti ka a sanna ni ti ti suh’ a ka a zo ti nambɔɣu. 20Dama a chɛ ka a sujee min’ a suhuyiɣisili lu ti zuɣu kaman a ni daa chɛ ka a daba bɛn nyɛ anabinim’ yɛli shɛm la: 21“Ti Duuma ni yɛli shɛm m-bɔŋɔ: Siɣisimiya yimaŋ’ jɛm Babilɔn naa din ni chɛ ka yi kpalim be tiŋgban’ shɛli n ni daa zaŋ ti yi yaannim’ ŋɔ ni. 22Amaa yi yi zaɣisi man’ yi Duuma noli, ka ku jɛm Babilɔn naa, 23n ni chɛ ka lari mini suhupiɛlli ŋmaai Juda fɔntinsi ni mini luɣ’ shɛŋa din gili Jɛrusalɛm, ka so ku lan wum aŋgo mini amiliya kukoli, ka tiŋgbani maa leei dabari ka so ku lan be di ni.
24Amaa ti daa bi deeg’ a noli n-jɛm Babilɔn naa; ka a chɛ ka yɛl’ biɛ’ shɛŋa yɛla a ni daa chɛ ka a daba bɛn nyɛ anabinim’ yɛli ti ni bɛ ni ti kurigi ti nanim’ mini ti yaannim’ kɔba bɛ gbala ni yaɣiri la paai ti. 25Ka pumpɔŋɔ bɛ shiri vaai li bahi ka wuntaŋ’ tulim mini yuŋ maasim kpikpikpi luri di zuɣu. Nahiŋgu mini fifali ni tɔbu ni alɔbo puuni ka bɛ daa kpi. 26Dama Izraɛlnim’ mini Judanim’ tuumbiɛri zuɣu, a chɛ ka a jɛmbu du’ shɛli bɛ ni zaŋ a yuli boli la wurimmi doya.
Bɛ teei Naawuni daalikauli yɛla
27Yaa ti Duuma Naawuni, dimbɔŋɔnim’ zaa yoli, a niŋ ti nirilim ka zo ti nambɔɣu pam 28kaman a ni daa chɛ ka a dabili Musa yɛli shɛm dahin shɛli a ni daa yɛl’ o ni o sabi a zaligu Izraɛlnim’ zaa tooni la yɛli, 29“Yi yi ku deei n noli, yi salo bɛn galisi ŋɔ ni ti kpalimla niriba biɛla n ni yɛn wurim ya kpɛhi zuliya shɛb’ sunsuuni. 30Dama m mi ni yi ku deei n noli, dama yi nyɛla tipawumlinima. Amaa yi ni ti niŋ yɛm tiŋgban’ shɛŋa ni bɛ ni yɛn kari ya chaŋ maa, 31ka baŋ ni mani n-nyɛ yi Duuma Naawuni. N ni ti tin ya suhu shɛli din ni chɛ ka yi deei n noli, ka tin ya tib’ shɛli din ni wum. 32Yi ni paɣi ma tiŋgban’ shɛli ni yi ni nyɛ daba maa ka ni teei n yuli yɛla, 33ka ŋmaligi ka chɛ yi tipawumli mini yi tuumbiɛri; dama yi ni ti teei din daa niŋ yi yaannim’ bɛn daa tum alahichi ti Duuma tooni la yɛla. 34N ni ti lan zaŋ ya labisi tiŋgban’ shɛli n ni daa po pɔri zaŋ ti yi yaannim’ Ibrahimma mini Yisahaku ni Yaakubu la ni, ka yi ti lan su li yaha; ka n chɛ ka yi nabi ka ku lan filim yaha. 35N ni ti lɔn ya alikauli din ku yiɣisi hal ni saha din ka bahigu, n-nyɛ yi Naawuni ka yi mi nyɛ n niriba; ka n ti ku lan yihi n niriba Izraɛlnim’ n ni zaŋ tiŋgban’ shɛli ti ba maa ni yaha.”",https://www.bible.com/bible/2264/BAR.2.DBWDB
BARUK 3,"1Yaa ti Duuma Kpiɔŋlan’ Naa ŋun nyɛ Izraɛl Naawuni ŋɔ, ti suhuri din be biɛrim puuni ŋɔ mini ti shihi din gbarigi ŋɔ kumiya niŋ a. 2Yaa ti Duuma, wumma, ka zo ti nambɔɣu, dama ti tum alahichi jɛnd’ a. 3A nyɛla ŋun su nam hal ni saha din ka bahigu, ka tinim’ yɛn bahi yoli hal ni saha din ka bahigu. 4Ti Duuma Kpiɔŋlan’ Naa ŋun nyɛ Izraɛl Naawuni ŋɔ, wummi Izraɛlnim’ suhigu pumpɔŋɔ. Ti nyɛla bɛn daa tum alahichi a ninni, ka zaɣisi nyin’ ti Duuma Naawuni yɛligu wumbu, ka lala zuɣu chɛ ka yɛl’ biɛri kul doli ti. 5Di lan teei ti yaannim’ ni daa tum taali shɛŋa la yɛla, amaa teemila a yiko min’ a yu’ suŋ yɛla ti yɛlimuɣisira ŋɔ ni. 6Dama nyini n-nyɛ ti Duuma Naawuni; nyin’ ti Duuma kɔŋko ka ti kul ni paɣi. 7Dama a zaŋ dabiɛm kpɛhi ti suhuri ni din ni chɛ ka ti kum boli a yuli; ti ni jɛm a ti dabitim puuni, dama ti yihi ti yaannim’ ni daa tum taali shɛlikam jɛnd’ a la ti suhuri ni. 8Nyama, zuŋɔ ti bela dabitim ni a ni wurim ti kpɛhi luɣ’ shɛŋa, ni ti ti leei bɛ ni lihi ʒiɛm shɛba ni noli ni di shɛba, ka nya tibidarigibo ti yaannim’ bɛn daa zaɣisi nyin’ ŋun nyɛ ti Duuma Naawuni ŋɔ, ka daa tum taali shɛŋa zaa la zuɣu.
Yɛm nya paɣibu
9Yinim’ Izraɛlnima, wummiya zaligu shɛŋa din tiri nyɛvili ŋɔ.
Gbilisimiya tibili, ka bɔhim yɛm!
10Izraɛlnima, bɔ n-lee chɛ ka yi ti be yi dimnim’ tiŋgban’ ni,
ka gbaari kpamli tinzun’ tiŋ’ ni,
ka bɛ zaŋ kpiimba tari ya daɣiri?
11Bɛ kaliya mi pahi bɛn be kpiimba biɛhigu shee zuɣu?
12Di nyɛla yi ni zaɣisi yi yɛm ni yiri luɣ’ shɛli na la zuɣu.
13Yi yi di daa doli Naawuni soli,
yi daa naan beni ni suhudoo hal ni saha din ka bahigu.
14Bɔhimmiya yɛm ni be luɣ’ shɛli
ni kpiɔŋ ni be luɣ’ shɛli
ni yɛla gbinni baŋbu ni be luɣ’ shɛli
din ni chɛ ka yi baŋ yuusim
mini nyɛvili wɔɣinli ni be luɣ’ shɛli,
ka yi nina mali neesim, ka yi mali suhudoo.
15Ŋuni n-na mi m-bo n-nya yɛm biɛhigu shee?
Ka ŋuni n-na mi n-kpe o nɛma zalibu shee?
16Dunia ŋɔ tiŋgbɔna zuɣulaannim’
mini bɛn gɔri mɔɣu ni biŋkɔbiri tɔhigu,
17ka gbahiri noonsi diɛmda
ka vari anzinfa mini salima pam
din nyɛ niriba ni niŋ shɛli naani ŋɔ sɔɣira,
ka bɛ mi na ʒi n-nya li tiɣi la lee bela ya?
18Ka bɛn’ bɛn daa niŋ nia ni bɛ nya anzinfa ka bɛ ni ŋmɛra,
amaa ka bɛ tuma shɛhira ka luɣ’ shɛl’ la lee bela ya?
19Bɛ yiɣiya ka firi, ka faai siɣi kpiimba biɛhigu shee,
ka shɛb’ yiɣisina ti deei bɛ zaashee.
20Ʒiɛman’ shɛŋa din daa doli nyaaŋa na niriba nya dabisili puuni neesim,
ka be dunia ŋɔ ni;
amaa bɛ bi bɔhim baŋsim nyabu soli
bee m-baŋ o soya gbinni
bee m-bɔb’ gbaag’ o.
21Bɛ zuliya kpe yɔɣu chaŋ katiŋ’ ka chɛ o soli.
22So bi wum o yɛla Keenan,
ka Tɛmannim’ gba nini bi nya o.
23Haga zuliya niriba bɛn nyɛ bɛn bɔri baŋsim dunia ŋɔ ni
mini Mɛrran ni Tɛman kɔhigɔriba
ni bɛn salindi salima ni bɛn bɔri yɛla gbinni baŋbu
bi bɔhim yɛm nyabu soli
bee n-zaŋ bɛ tɛha niŋ o soya ni.
24Wɔi Izraɛlnima, nyamiya Naawuni duu ni galisi shɛm!
Nyamiya o sulinsi tarisi ni yɛlim shɛm!
25Di galisiya ka ka tariga;
Di duya ka ka buɣisibu.
26Nimaani ka bɛ daa dɔɣi tiyaawumyanim’ bɛn daa zali yuli kurimbuni ha,
ka nyɛ wɔɣira mini tɔbutuhiri’ biinsi la.
27Naawuni daa bi pii ba
bee n-wuhi ba baŋsim soli;
28dinzuɣu ka bɛ daa bahi yoli bɛ yɛm kalinsi
mini bɛ jɛrilim zuɣu.
29Ŋuni n-lee chaŋ alizanda ni
ti nya o, ka zaŋ o sagbana ni siɣina?
30Ŋuni n-lee baai du teeku ti nya o,
ka ni zaŋ salima alali da o?
31So m-bi mi so’ shɛli din chan’ o sani
bee n-chɛ ka o baɣa be so’ shɛli din chani o sani ni.
32Amaa ŋun nyɛ ŋun mi binshɛɣukam la mi o.
O baŋsim ka o zaŋ bo n-nya o.
Ŋun nam dunia ni di beni saha shɛlikam la
n-nyɛ ŋun chɛ ka biŋkɔbiri pali di ni.
33Ŋuna ŋun tiri li neesim, ka di chana;
ŋuna m-bol’ li, ka di wum ka sɔhira;
34Saŋmarisi neesim daa neeya bɛ puhibu saha,
ka bɛ suhuri piɛla;
o daa boli ba ka bɛ yɛli, “N-nyɛ ti!”
Bɛ daa nyaɣisiri ni suhupiɛlli n-niŋdi ŋun nam ba maa.
35Ti Naawuni maa m-bala;
ti ku tooi zaŋ so buɣis’ o.
36O daa nya baŋsim soli zaa,
ka zaŋ o ti o dabili Yaakubu
ni Izraɛl ŋun nyɛ o ni yur’ so la.
37Di nyaaŋa yɛm daa puhi yi dunia ni na
nti be ninsalinim’ sunsuuni.",https://www.bible.com/bible/2264/BAR.3.DBWDB
BARUK 4,"1Yɛm n-nyɛ Naawuni zaligunim’ kundi,
o zaligu shɛli din beni hal ni saha din ka bahigu la.
Bɛnkam zaa gbib’ o viɛnyɛliŋga ni be,
ka bɛn mi zaɣis’ o ni kpi.
2Nyin’ Yaakubu zuliya, ŋmaligimiya chaŋ ti kpuɣ’ o.
Chamiya o neesim ni neeri yiri luɣ’ shɛl’ na.
3Di zaŋ a jilima ni nyɛ shɛli ti so
bee n-zaŋ a daliri binyɛra ti tinzunnima.
4Izraɛlnima, ti mali suhupiɛlli,
dama ti mi din tiɣiri Naawuni nini.
Jɛrusalɛmnim’ suhu kpaŋsibu
5N niriba, maliya suhukpeeni,
yinim’ bɛn chɛ ka Izraɛl yuli kul beni ŋɔ!
6Pa yi bahiyoli zuɣu
ka bɛ daa kɔhi ya ti zuliya shɛba,
amaa yi ni daa yiɣisi Naawuni suhu zuɣu
ka o daa zaŋ ya ti yi dimnima.
7Dama yi daa yiɣisi ŋun nam ya suhu
saha shɛli yi ni daa mali sara ti alizinnim’ ka pa ni Naawuni la.
8Yi daa tam Naawuni ŋun ka bahigu ka daa wumsi ya ŋɔ yɛla,
ka saɣim Jɛrusalɛm din wumsi ya la suhu.
9Dama o daa nya Naawuni suhuyiɣisili din lu yi zuɣu,
ka daa yɛli,
“Wummiya, yinim’ bɛn nyɛ Ziɔnnim’ ʒiʒiinitab’ ŋɔ,
Naawuni chɛ ka suhugarigu pam lu n zuɣu;
10dama n nya Ŋun ka bahigu ŋɔ ni chɛ
ka m bidibisi mini m bipuɣinsi kpe dabitim shɛl’ ni.”
11N daa dihi ba ni suhupiɛlli,
amaa ka n daa chɛ ka bɛ chaŋ ni kumsi mini suhugarigu puuni.
12Di chɛ ka so suhu paligi man’ ŋun nyɛ pakoli
ka nya naŋgbantom niriba pam kɔŋbu zuɣu ŋɔ zuɣu.
13Bɛ daa bi doli Naawuni zaligunima;
bɛ daa bi lihi nya o zaligu shɛŋa din pahi la
bee n-doli o wuntitali ni daa wuhi ba so’ shɛŋa la.
14Chɛ ka Ziɔn ʒiʒiinitab’ la kana;
teemiya dabitim shɛli ni Ŋun ka bahigu ŋɔ
ni daa chɛ ka m bidibisi mini m bipuɣinsi kpe la yɛla.
15Dama o daa chɛ ka tiŋgbɔn shɛli din be katiŋ’ nim’
mini bɛn nyɛ putɔɣunima ni bɛn tɔɣisiri tinzun’ yɛtɔɣa,
ka nyɛ bɛn bi lihi nya ninkurigu
bee n-zɔri bia nambɔɣu la kana ti tuhi ti.
16Bɛ daa zaŋ pakoli bidib’ shɛb’ o ni yuri la chaŋ,
ka chɛ ka naŋgbantom gbaai paɣ’ so ŋun daa kpalim o kɔŋko la o bipuɣinsi zuɣu.
17Ka mani, wula ka n lee ni tooi sɔŋ a?
18Ŋuna ŋun chɛ ka azaaba lu yi zuɣu ŋɔ
ni yihi ya yi dimnim’ nuu ni.
19Chamiya, m bihi, chamiya,
dama n kpalimla n ko.
20N yeela suhudoo kparibu sɔŋ
ka so buɣu n-suh’ a.
N ni kum niŋ Ŋun ka bahigu ŋɔ m biɛhigu ni zaa.
21M bihi, maliya suhukpeeni, ka kumiya niŋ Naawuni
ka o yihi ya yi dim ŋɔ yiko min’ o nuu ni.
22Dama m mali tahima ni Ŋun ka bahigu ŋɔ ni tiligi ya,
ka n nya suhupiɛlli Ŋun be Kasi ŋɔ sani,
nambɔzɔbo shɛli yi ni na yɛn nya yi Tiligira
ŋun nyɛ ŋun ka bahigu ŋɔ san’ la zuɣu.
23Dama n daa chɛ ka yi yi n sani ni nandahima mini kumsi,
amaa Naawuni ni labisi ya ti ma na ni suhupiɛlli hal ni saha din ka bahigu.
24Kaman Ziɔn ʒiʒiinitab’ ni nya bɛ ni gbahi ya shɛm,
di ku yuui ka bɛ lan nya Naawuni ni yɛn tiligi ya shɛm,
din nyɛ din ti yɛn paai ya ni jilima pam
mini Ŋun ka bahigu ŋɔ nam dariza.
25M bihi, zaŋmiya suɣilo n-deei Naawuni suhuyiɣisili shɛli din lu yi zuɣu ŋɔ.
Yi dimnim’ niŋ ya alaka,
amaa yi ni ti nya bɛ ni yɛn bahi yoli shɛm,
ka du n-tam bɛ nyiŋgoya zuɣu.
26N ni pooi m bi’ shɛb’ dolila so’ shɛŋa din be gbirimagbirima.
Bɛ daa zaŋ ba mi chaŋ kaman nir’ ni vɔr’ o dim biŋkɔbbaligu chani shɛm la.
27Niŋmiya suhukpeeni, m bihi, ka kum niŋ Naawuni,
dama ŋuna ŋun chɛ ka dimbɔŋɔnim’ zaa paai ya maa ni teei yi yɛla.
28Kaman yi ni daa kul niŋ nia ni yi chaŋ kpe yɔɣu ka chɛ Naawuni shɛm,
niŋmiya lala nia siɣimsiɣim bupia zuɣu chaŋ ti bo o shee.
29Dama ŋuna ŋun chɛ ka yɛl’ biɛri ŋɔ paai ya ŋɔ
ni tin ya suhupiɛlli din ka bahigu mini tiliginsim.
Jɛrusalɛmnim’ nya sɔŋsim tahima
30Yinim’ Jɛrusalɛmnima, niŋmiya suhukpeeni,
dama ŋun’ ŋun tin ya yi yuli ŋɔ ni maai yi suhuri.
31Bɛn daa niŋ ya zaɣ’ biɛɣu
ka mali suhupiɛlli yi lubu zuɣu la ni bahi yoli.
32Fɔntin’ shɛŋa ni yi bihi ni daa nyɛ daba la ni bahi yoli.
Tin’ shɛli din daa deei yi bihi la ni bahi yoli.
33Dama o suhu ni daa kul paligi shɛm yi lubu zuɣu,
ka o suhu piɛl’ yi bahiyoli zuɣu la,
lala ka nandahima yɛn gbaag’ o omaŋmaŋ’ dabari zanibu saha.
34N ni yihi karimbaan’ shɛli o ni mal’ o niriba galisim zuɣu la,
ka o nyarimaŋ’ leei nandahima.
35Dama buɣim ni yi Ŋun ka bahigu sanna ti lu o zuɣu dabisi’ gbaliŋ,
ka alizinnim’ ti kpe m-be o ni ka di yuui.
36Nyin’ Jɛrusalɛm, lihimi wulimpuhili polo,
n-nya suhupiɛlli din yi Naawuni sani n-kan’ a sanna.
37Nyama, a bi’ shɛb’ a ni daa chɛ ka bɛ chaŋ la kanna.
Bɛ laɣimmi yi wulimpuhili mini wulinluhili polo kanna
Ŋun be Kasi yɛligu puuni,
m-mali suhupiɛlli Naawuni jilima zuɣu.",https://www.bible.com/bible/2264/BAR.4.DBWDB
BARUK 5,"1Nyin’ Jɛrusalɛm, yeem’ a nandahima mini wahala situra,
ka zaŋ jilima viɛlim shɛli din yi Naawuni sanna ye hal ni saha din ka bahigu.
2Zaŋmi wuntitali kparibu din yi Naawuni sanna ye;
zaŋmi Ŋun ka bahigu ŋɔ jilima nam zuɣupiligu pili.
3Dama Naawuni ni wuh’ a viɛlim jilima luɣ’ shɛlikam dunia ŋɔ ni.
4Dama Naawuni zaŋ yuli ŋɔ ti a sahakam,
din nyɛ “Wuntia Suhudoo mini Naawunitali Jilima.”
5Nyin’ Jɛrusalɛm, yiɣisima n-du n-tam zoli zuɣu.
Lihimi wulimpuhili polo
n-nya a bihi ni laɣim yi wulimpuhili mini wulinluhili polo na shɛm,
Ŋun be Kasi ŋɔ yɛligu puuni.
Bɛ malila suhupiɛlli Naawuni ni teei bɛ yɛla zuɣu.
6Dama bɛ daa yi a sani chaŋ bɛ naba zuɣu,
ka bɛ dimnim’ zaŋ ba chaŋ;
amaa Naawuni ni ti zaŋ ba labis’ a sanna.
Bɛ ni ti ʒi ba na ni jilima
kaman bɛn ʒi nam ʒiishee la.
7Dama Naawuni zaliya ni zoli kam din du
mini dabo’ kurisi la nyɛla din ni ti dahim,
ka vinvama ti ŋari n-chɛ ka tiŋgbani leei tintani
din ni chɛ ka Izraɛlnim’ ti chani ni alaafee Naawuni jilima puuni.
8Naawuni zali tibɔŋ kam mini tihi din mali nyom viɛlli
ni di mahim lu Izraɛlnim’ zuɣu.
9Dama Naawuni ni be Izraɛlnim’ tooni ni suhupiɛlli,
o jilima neesim min’ o nambɔzɔbo ni wuntitali din yi o sanna.
JƐRIMIA NI SABI GBAN’ SHƐLI TI BƐ NI GBAHI NINVUƔ’ SHƐB’ DABA",https://www.bible.com/bible/2264/BAR.5.DBWDB
BARUK 6,"1 Jɛrimia ni daa sabi gban shɛli ti Jɛrusalɛmnim’ pɔi ka di daa bi yuui ka Babilɔn naa gbahi ba daba n-zaŋ ba kuli Babilɔn la puuni yɛtɔɣa ka bɛ yaai niŋ kpe ŋɔ. Naawuni ni daa zali Jɛrimia ni o zaŋ yɛtɔɣa shɛli ti ba la bela di ni.
Niriba maa yuui dabitim ni
2Yi ni tum alahichi shɛŋa Naawuni sani la zuɣu, Babilɔn Naa Nɛbukadnɛza ni gbahi ya daba n-zaŋ ya kuli Babilɔn. 3Dinzuɣu yi yi ti paai Babilɔn, yi ni niŋ yuun’ gbaliŋ nimaani. Yi ni ti yuui nimaani m-paai kaman ʒiɛmana diba ayopɔin. Di nyaaŋa n ni ti yihi ya nimaani na ni suhudoo. 4Ka yi yi ti paai Babilɔn, yi ni nya ka bɛ zaŋ anzinfa mini salima ni dari mali wuna ka niriba zaŋdi li buɣiri bɛ bɔɣusapima zuɣu ka wuna maa zuɣu chɛ ka dabiɛm mali Chɛfirinim’ maa. 5Dinzuɣu miriya ka yi ti be kaman tinzunnim’ maa ni be shɛm bee n-chɛ ka wuna maa yɛla mali ya dabiɛm 6yi yi ti nya ka salo pam be bɛ tooni mini bɛ nyaaŋa jɛmdi ba. Amaa ti yɛlimiya yi suhuri ni, “Yaa ti Duuma, nyini ka ti kul ni jɛm.” 7Dama o malaika nyɛla ŋun be yi sani n-guli yi nyɛviya.
Wuna ka sɔŋsim shɛli
8Ŋun kpɛri dari n-zaŋ bini polisipolisi bɛ zilima ka bɛ dooi salima mini anzinfa pa di zuɣu, amaa bɛ nyɛla ʒiri binyara ka ku tooi tɔɣisi yɛtɔɣa. 9Niriba n-zaŋ salima mali nam zuɣupila m-pili bɛ zuɣuri kaman bipuɣimbil’ so ŋun yuri salima yɛri la. 10Shɛlini, bɛ maligumaaniba maa ni sɔɣi yihi bɛ salima maa mini anzinfa maa n-da bɛmaŋmaŋ’ nɛma, 11bee n-zaŋ li ti pagɔra bɛn du n-ʒi bimbina zuɣu la. Bɛ zaŋdi situra dihiri bɛ wuna nachiinsi kaman ninsalinima n-nyɛ ba la, buɣ’ shɛŋa din nyɛ anzinfa mini salima ni dari 12ka ku tooi tiligi bɛmaŋa ka ku zahim bee m-pooi. Hal bɛ ni kul zaŋ zabba ʒiɛhi yɛli ba maa zaa yoli, 13niriba n-nyahiri taŋkpagbiligu din gbilim bɛ nina ni bɛ jɛmbu duu maa ni la. 14Bɛ ni yino gbibila nam jaaŋgbee kaman yaɣ’ shɛli polo sariakarita la, amaa o ku tooi ku ninvuɣ’ so ŋun tum o taali. 15Ka yino mi gbibi banchiriga o nudirigu ni ka gbibi lɛhu pahi, amaa o ku tooi gu omaŋ’ ka chɛ tɔbu bee ŋmɛnditoya. 16Dimbɔŋɔ wuhiya ni bɛ pala Naawuni, dinzuɣu di zɔriya ba.
17Kaman laa ni yi ŋma ka lan ka buchi shɛm, 18lala n-nyɛ buɣa maa saha shɛli bɛ yi ti zaŋ ba zali bɛ jɛmbu duri maa ni. Ninvuɣ’ shɛb’ bɛn kpɛri bɛ duri maa ni naba taŋkpagbiligu kul palila bɛ nimbihi ni. Kaman so ni yi tum naa taali ka bɛ zaŋ o kpɛhi duu ka yo dunoya kaman bɛ bahila noli ni bɛ ku o la, lala ka bɛ maligumaana niŋ kurimulima niŋ di dunoya, ka bo saafɛnima n-kpariti li din ni chɛ ka tayiɣisi ku kabi li ka kpe nti ʒe bɛ nɛma. 19Bɛ nyɔri firilanim’ pam zaani bɛ buɣa maa n-gari bɛ ni nyɔri firila shɛŋa zaani bɛmaŋmaŋa, hal bɛ buɣa maa ni kul bi nyari li maa zaa yoli. 20Bɛ ŋmanila bɛ jɛmbu duri maa yɔɣira, amaa bɛ yɛliya ni tiŋgban’ ni binnɛma yi ti kpe bɛ ni, bɛ mɔɣirila bɛ puuni zaa n-tabili bɛ situra. Bɛ mi bi mi ni shɛli niŋya, 21hal jɛmbu duu maa puuni nyɔhi sabigila bɛ nina ni. 22Ka zɔnkpibirisi mini sakpaleensi ni noombihi ni jɛŋkundi tamdi bɛ luɣilikam ni bɛ zuɣuri ni. 23Dimbɔŋɔ puuni ka yi ni baŋ ni bɛ pala Naawuni. Dinzuɣu di zɔriya ba.
24Bɛ ni zaŋ salima shɛli yɛli ba ni bɛ viɛl’ maa, di bi nyɛlisira naɣila so n-nyahinyahi li; hal bɛ ni daa doori salima maa pari bɛ zuɣu saha shɛli maa bɛn’ daa bi mi ni shɛli niŋda. 25Bɛ daa da ba yaɣi bɛ liɣiri zuɣu, amaa bɛ bi vuhira. 26Bɛ nyɛla bɛn ka gbaya, ka shɛba n-zaŋdi ba buɣiri bɛ bɔɣusapima zuɣu chana, ka dimbɔŋɔ nyɛla din vii gbini wuhi ninsalinima bɛ ni ka buchi shɛm, ka ninvuɣ’ shɛb’ bɛn jɛmdi ba kul dirila vi, 27dama bɛ buɣ’ so yi lu tiŋgban’ ni, bɛmaŋmaŋa n-nyɛ bɛn ni kpuɣ’ o zali. Ka so yi zaŋ li zali tibi, di ku tooi chaŋ di toli; ka di yi gbiligi zani, di ku tooi lan mali zani tibi di toli. Ka bɛ zaŋdi pina zaani bɛ tooni kaman bɛ ni zaŋdi zaani kpiimba shɛm la. 28Di maligumaaniba n-kɔhiri bɛ ni zaŋ binshɛŋa mali ba n-zaŋdi di liɣiri maa dira, ka bɛ paɣiba mi niŋ yalim niŋ nimdi ni zali ka ku niŋ shɛli ti faranima bee bɛn ku tooi sɔŋ bɛmaŋa. 29Bɛ ni zaŋ binshɛŋa mali buɣa maa, hal paɣ’ shɛb’ bɛn nya sɔrilim bee bɛn be paɣidɔɣisɔtali daɣiri ni ni tooi shihi li. Ka yi mi ni dimbɔŋɔnim’ wuhiya ni bɛ pala Naawuni; di ti zɔriya ba. 30Wula ka ti lee ni tooi boli ba Naawuni? Dama paɣiba n-zaŋdi bindira na ti tiri bɛ ni zaŋ salima mini anzinfa ni dari mali wun’ shɛŋa maa. 31Bɛ jɛmbu duri maa puuni maligumaaniba yɛrila binyɛr’ chɛra ʒiya, ka pini bɛ zuɣuri mini teensi, ka zaŋ binyɛra pili bɛ zuɣuri. 32Bɛ ŋumdi ka tahiri bɛ buɣa tooni kaman bɛ maanila kuli la. 33Ka maligumaaniba maa zaŋ buɣa situra maa shɛŋa ti ti bɛ paɣiba mini bɛ bihi. 34So yi niŋ ba zaɣ’ biɛɣu bee zaɣ’ viɛlli, bɛ ku tooi yo o samli. Bɛ ku tooi leei naa bee n-yihi naa nam ni. 35Lala n-lan nyɛ li, bɛ ku tooi ti nir’ liɣiri bee azichi. Nir’ yi po pɔri bɛ sani ni o ni niŋ shɛli ka bi niŋ li, bɛ ku tooi bɔh’ o di yɛla. 36Bɛ ku tooi tiligi nir’ kum ni bee n-fa bɛn ka yaa la bɛn mali yaa nuu ni bahi. 37Bɛ ku tooi neei zom nina bee n-fa ŋun be fitiina ni bahi. 38Bɛ ku tooi zo pakoli nambɔɣu bee n-niŋ kpibiga din viɛla. 39Bɛ ni zaŋ dari mali binshɛŋa ka dooi salima mini anzinfa pa di zuɣu ŋɔ ŋmanila zoli zuɣu kuɣa, ka bɛn jɛmdi li ni di vi. 40Ka bɔzuɣu ka so ni tɛhi ni di nyɛla Naawuni bee m-bol’ li Naawuni?
Buɣa jɛmbu ni nyɛ jɛrilim shɛm
Ka din pahi nyɛla, hal Kalidianim’ maŋmaŋ’ bi tiri li jilima, dama bɛ yi nya so ka o ku tooi tɔɣisi yɛtɔɣa, bɛ zaŋdila Bɛl na nti suh’ o ni o chɛ ka birigu maa tɔɣisi yɛtɔɣa ka di ŋmanila Bɛl wumdi mi. 41 Amaa bɛmaŋmaŋ’ ku tooi baŋ dimbɔŋɔ ka chɛ ba jɛmbu, dama bɛ ka yɛm. 42Ka paɣiba zaŋ mihi vilivili bɛmaŋ’ ʒi soya zuɣu n-tuɣindi tulaale zim. 43Ka dɔbba bɛn doli soli maa yi ti pii paɣiba maa ni so n-zaŋ o chaŋ ti dɔni ka labina, o maanila o mini paɣ’ so ŋun di ʒiya maa ansarisi ni ŋun ni bi viɛl’ maa zuɣu n-chɛ ka bɛ bi chih’ o mihi maa. 44Bɛ ni niŋdi binshɛɣukam tiri buɣa ŋɔ nyɛla ʒiri. Ka bɔzuɣu ka nir’ ni tɛhi ni bɛ nyɛla Naawuni bee m-boli ba Naawuni?
45Kapintanim’ mini salindooriba m-mali ba, dinzuɣu bɛ ku tooi nyɛ binshɛli m-pahi bɛn mali ba maa ni kul bɔri ni bɛ be shɛm. 46Ninvuɣ’ shɛb’ bɛn maani ba maa maŋmaŋ’ pala bɛn yɛn beni yuui; 47wula ka bɛ ni mali binshɛŋa maa lee ni tooi nyɛla Naawuni? Bɛ chɛla ʒiri mini turi zali bɛn ti yɛn doli bɛ nyaaŋa na. 48Dama tɔbu bee zaɣ’ biɛɣu yi ti lu bɛ zuɣu, maligumaaniba maa maanila tab’ saawara bɛ mini bɛ buɣa maa ni yɛn sɔɣi luɣ’ shɛli polo. 49Ka wula ka nir’ lee ku tooi nya ka baŋ ni bɛ pala Naawuni? Dama bɛ ku tooi tiligi bɛmaŋ’ tɔb’ ni bee zaɣ’ biɛɣu ni. 50Di ni nyɛ dari ka bɛ zaŋ mali ba ka dooi salima mini anzinfa pa bɛ zuɣu maa, di nyaaŋa bɛ kul ni ti bahi baŋ ni bɛ nyɛla ʒiri binyara. 51Di ni ti yi zahira tiŋgbɔŋ maa ni zaa mini nanim’ sani ni bɛ pala Naawuni, amaa bɛ nyɛla ninsalinim’ ni zaŋ bɛ nuhi mali binshɛŋa, ka Naawuni tuma ka bɛ ni. 52Ka ŋuni n-lee ku tooi baŋ ni bɛ pala Naawuni?
53Dama bɛ ku tooi pii naa ti tin’ shɛlinima bee n-ti niriba zaa. 54Bɛ ku tooi kari bɛmaŋmaŋ’ saria bee n-fa bɛ ni tum so taali bahi, dama bɛ ka yiko. 55Bɛ ŋmanila juri bɛn yiɣiri zuɣusaa ŋɔ. Buɣim yi ti taai bɛ ni zaŋ dari mali wun’ shɛba ka dooi salima mini anzinfa pa di zuɣu maa duu, di maligumaaniba ni zo n-yi n-tiligi, amaa buɣa maa din ni di buɣim kaman dari la. 56Ka din pahi nyɛla, di ku tooi tuhi na’ so bee n-tuhi di dima. Ka bɔzuɣu ka so ni saɣi bee n-tɛhi ni bɛ nyɛla Naawuni?
57Bɛ ni zaŋ dari mali wun’ shɛŋa ka dooi anzinfa mini salima pa bɛ zuɣu pala din ni tooi tiligi dimaŋ’ tayiɣisi mini ŋmɛnditoya nuhi ni. 58Ka ninvuɣ’ so yi ni tooi yihi di salima maa mini di daanzinfa ni bɛ ni ye situr’ shɛŋa maa o ni yihi nɛma maa zaa chaŋ ka di bi tooi sɔŋ dimaŋa. 59Dinzuɣu a yi nyɛ na’ so ŋun wuhir’ o suhukpeeni, di so bee a yi nyɛ yil’ ni laa ka ŋun su a mal’ a kur’ o bukaata, di so ni a nyɛ buɣ’ shɛŋa din nyɛ ʒiri ŋɔ bee yili punu din taɣi binshɛŋa din be yili maa ni so buɣ’ shɛŋa din nyɛ ʒiri ŋɔ, hal nayili zɔŋ ni daantaliga so buɣ’ shɛŋa din nyɛ ʒiri ŋɔ.
60Wuntaŋ’ mini goli ni saŋmarisi nyɛla bɛn piɛla, amaa Naawuni yi tim ba ni bɛ ti niŋ shɛli, bɛ deerila o noli. 61Lala n-nyɛ saa nyaɣisibu gba; di yi nyaɣisi bɛ nyari li haliya, ka pɔhim gba ʒiɛri tiŋgbani kam ni. 62Ka Naawuni yi yɛli sagbana ni di yɛrigim’ gili dunia zaa, di tumdila o ni zal’ li shɛm maa. 63Ka Naawuni yi tim buɣim ni di yi zuɣusaa na ti di zoya mini yɔɣu ni, di gba niŋdila o ni zal’ li ni di niŋ shɛli maa. Amaa nir’ ku tooi zaŋ di biɛhigu mini di yiko maɣisi buɣa ŋɔ. 64Dinzuɣu so miri ka o tɛhi ni di nyɛla Naawuni bee m-bol’ li Naawuni; dama di ku tooi woligi yɛla bee n-niŋ so din viɛla. 65Ka yi ni mi ni di pala Naawuni maa, di zɔriya li.
66Di ku tooi yɛli noli ti bee n-niŋ alibarika niŋ so ni. 67Di ku wuhi shihira zuɣusaa ka zuliya shɛli nya bee n-nyaɣisiri kaman wuntaŋ’ la bee n-tiri neesim kaman goli la. 68Hal mɔɣu ni biŋkɔbiri so ba, dama bɛ ni tooi zo nti sɔɣi ka sɔŋ bɛmaŋa. 69Dinzuɣu ti ka shihira shɛli din wuhiri ni di nyɛla Naawuni; dinzuɣu di zɔriya li.
70Bɛ buɣa din nyɛ dari ka bɛ dooi salima mini anzinfa pa di zuɣu maa ŋmanila bɛ ni zaŋ binshɛli zali siŋkaafa puu ni n-varisir’ binyara ka di ku tooi guli binshɛli la. 71Lala n-lan nyɛ li, bɛ buɣa din nyɛ dari ka bɛ dooi salima mini anzinfa pa di zuɣu maa ŋmanila gɔtutuɣu din be ʒiɛvari puu ni ni di kariti noombihi la leela noombihi ni tamdi shɛli zuɣu bee di ŋmanila ninsal’ ŋun kpi ka bɛ zaŋ o bahi zibisim ni la. 72Ka bɛ ni zaŋ situr’ ʒe’ shɛŋa mini zaɣ’ piɛl’ shɛŋa yɛl’ li la ni kpiri pari di zuɣu maa ni chɛ ka yi baŋ ni di pala Naawuni. Ka tambiɛɣu ni ti mɔɣi bɛmaŋmaŋ’ di nyaaŋa, ka di lee ansarisi tiŋgbɔŋ maa ni. 73Dinzuɣu ninvuɣ’ so ŋun doli yɛlimaŋli ka ka buɣili, bɛ ku tooi mali lala nir’ ansarisi.",https://www.bible.com/bible/2264/BAR.6.DBWDB
ƐZƐKIƐL PILIGU,"PILIGU
Anabi Ɛzɛkiɛl daa pun bela Babilɔn din nyɛ tinzun’ tiŋ’ la ni pɔi ka Jɛrusalɛm daa naanyi ti wurim, ka daa na kul be nimaani di lubu maa nyaaŋa. Di daa niŋla yuun’ kɔbisinu ni pihiniinaayɔbu pɔi ka bɛ naanyi dɔɣi Yisa Masia. O daa sabi o yɛtɔɣa maa tila bɛ ni daa gbahi shɛb’ daba kuli Babilɔn la mini Jɛrusalɛmnima. Ɛzɛkiɛl litaafi maa malila yaɣa zaɣ’ kpana ayɔbu: 1) Naawuni ni daa boli Ɛzɛkiɛl ni o leei anabi shɛm. 2) O ni daa saɣisi niriba zaŋ chaŋ Naawuni ni yɛn kari saria shɛm mini Jɛrusalɛm lubu mini di saɣimbu din daa kanna la yɛla. 3) Ti Duuma ni daa kari zuliya balibu shɛb’ bɛn daa nahim o niriba, ka chɛ ka bɛ birigi la saria shɛm. 4) O ni daa maai Izraɛlnim’ suhuri Jɛrusalɛm lubu la nyaaŋa min’ o ni daa lo ba bɛ dahin’ shɛli biɛhigu ni ti yɛn viɛl’ shɛm alikauli yɛla. 6) Anabitali yɛtɔɣa din jɛndi buɣili Gɔg. 6) Ɛzɛkiɛl ni daa nya anfooni shɛli din wuhiri Naawuni jɛmbu duu ni lan yɛn lab’ me shɛm mini bɛ zuliya yɛla.
Ɛzɛkiɛl daa nyɛla ninvuɣ’ so ŋun yɛda galisi pam, ka mali tɛhi viɛla. O baŋsim din galisi pam daa yila o ʒiinim’ nyabu ni na, ka o daanabitali yɛtɔɣa pam daa nyɛ din mali shihira wuhibu ni tuma din yi zahira doya. Ɛzɛkiɛl daa kpaŋsi suhu mini shia taɣibu din ni chɛ ka di niŋ zaɣ’ pala ni ninsal’ kam daalahichi yɛla ni ʒi o zuɣu shɛm. O daa lan moli o tahima ni nyɛ shɛm zaŋ chaŋ bɛ tiŋgbɔŋ maa biɛhigu ni ti yɛn leei zaɣ’ palli shɛm molo. O ni daa nyɛ maligumaana, ka lan nyɛ anabi maa zuɣu daa chɛ ka o zaɣa be Naawuni jɛmbu duu maa ni mini di ni simdi ni nira mali kasitali biɛhigu shɛm.
Din be litaafi ŋɔ puuni:
Ɛzɛkiɛl bolibu 1.1—3.27
Jɛrusalɛm bahiyoli yɛtɔɣa 4.1—24.27
Naawuni ni yɛn kari zuliya shɛb’ saria shɛm 25.1—32.32
Naawuni ni lo o niriba alikauli shɛli 33.1—37.28
Anabitali yɛtɔɣa din jɛndi Gɔg 38.1—39.29
Naawuni jɛmbu duu mini tiŋgbɔŋ maa dahin’ shɛli biɛhigu ʒii nyabu 40.1—48.35",https://www.bible.com/bible/2264/EZK.INTRO1.DBWDB
ƐZƐKIƐL 1,"ƐZƐKIƐL TUUI NYA NAAWUNI ƷII
(1.1—7.27)
Naawuni nam ʒiishee
1 Yuun’ pihita puuni gol’ so ŋun pahir’ anahi daba anu dali, n daa bela bɛ ni gbahi ninvuɣ’ shɛb’ chaŋ la sani Kɛba Mɔɣili duli, ka zuɣusaa daa yooi, ka n nya ʒiinim’ din yi Naawuni sanna. 2 Goli maa daba anu dali daa nyɛla bɛ ni daa gbaai Naa Jɛhɔyakin chaŋ la yuma anu saha. 3Ka Yawɛ nuu daa pa Buzi bia Ɛzɛkiɛl ŋun daa nyɛ maligumaana Babilɔn tiŋgbɔŋ ni Kɛba Mɔɣili dul’ la zuɣu, ka Yawɛ daa tɔɣis’ o yɛtɔɣa.
4Ka n daa lihi nya sanʒiɛɣu ni yi nuzaa polo kanna, ka sagban’ titali daa beni, ka neesim gil’ li, ka buɣim daa kul nyaɣisira, ka binshɛli daa be buɣim maa sunsuuni kaman daanya din nyaɣisiri la. 5 Ka binshɛli daa be di sunsuuni ŋ-ŋmani binnɛma anahi. Bɛ biɛhigu ni daa nyɛ shɛm m-bɔŋɔ: bɛ daa ŋmanila ninsalinima, 6bɛ zaɣ’ yino kam daa malila ninni ʒii bunahi zuɣu, ka mali kpiŋkpama anahi. 7Bɛ biɛhi daa kul tuhimi, ka bɛ naba puuni be kaman naɣibila napɔŋ puuni la, ka nyaɣisira kaman daanya shɛli bɛ ni nyahi ka di nyaɣisir’ la. 8Bɛ daa lan malila ninsal’ nuhi bɛ kpiŋkpama maa lɔŋni bɛ luɣa anahinahi zuɣu. Bɛba’ anahi maa ninani mini bɛ kpiŋkpama maa ni daa be shɛm m-bɔŋɔ: 9bɛ kpiŋkpama maa daa shihirila taba. Bɛ daa yi ti chana, bɛ zaɣ’ yino kam kul tuhimi chani tooni ka bi ŋmaligira.
10 Bɛ ninani biɛhigu ni daa nyɛ shɛm m-bɔŋɔ: Bɛba’ anahi maa daa malila ninsal’ ninni bɛ tooni polo, ka gbuɣinli ninni be bɛ nudiriti polo, ka naɣilaa ninni be bɛ nuzaa polo, ka lan mali tɔrili ninni bɛ nyaaŋa polo. 11Bɛ ninani ni daa be shɛm m-bala. Bɛ kpiŋkpama daa yirigila zuɣusaa. Binneen’ yino kam daa malila kpiŋkpama ayiyi, ka di zaɣ’ yini chaŋ ti shih’ o kpee dini. Ka kpiŋkpama ayi din’ la pɔbi bɛ niŋgbuna. 12Ka bɛ zaɣ’ yino kam daa kul tuhi chani tooni shia ni bɔri luɣ’ shɛlikam polo. Bɛ daa kul chanimi ka bi ŋmaligira.
13 Ka binshɛli daa be binnɛma anahi maa sunsuuni ŋ-ŋmani buɣim sal’ nɛma, ka ŋmani buɣim mokpala chani tooni ka labiri nyaaŋa binnɛma maa sunsuuni. Buɣim maa daa ne pam, ka saa nyaɣisibu daa yiri buɣim maa ni na. 14Ka binnɛma maa daa kul chani tooni ka labiri nyaaŋa yomyom kaman saa nyaɣisibu la.
15N ni daa lihi binnɛma maa, ka n daa nya ka kalinli zaɣ’ yiniyini ʒe m-baɣi binnɛma maa. Bɛba’ anahi maa zaa yino kam daa sula zaɣ’ yini. 16Kalima maa biɛhigu mini bɛ ni daa mal’ li shɛm. Di zaa kɔtomsi daa nyɛla zaɣ’ yinsi, ka nyɛlisira kaman vakahili la. Di malibu maa daa ŋmanila bɛ zaŋla kalinli yini kpɛhi din’ la ni. 17Di daa yi chana, di chanila luɣa anahi maa zaa ka bi ŋmaligira. 18 Kalima anahi maa daa du pam ka mali dabiɛm. Ka nimbihi daa pie di fiilinim’ ni ti tuui. 19Binnɛma maa daa yi chana, kalima maa baɣi ba mi chana. Ka binnɛma maa daa yi wuɣi du zuɣusaa, kalima maa gba wuɣirimi du zuɣusaa. 20Shia maa daa yi kul chani luɣ’ shɛlikam, bɛ gba chanimi, ka kalima maa gba wuɣi du n-doli ba. Dama binnɛma maa shia daa bela kalima maa ni. 21 Bɛ daa yi chana, di gba chanimi. Bɛ daa yi ti zani, di gba zaanimi. Bɛ daa yi wuɣi du zuɣusaa, kalima maa gba wuɣirimi du zuɣusaa doli ba, dama binnɛma maa shia daa bela kalima maa ni.
22 Ka binfalafala daa be binnɛma maa zuɣusaa ka nyaɣisira kaman bɛ ni booni shɛli kirisital la. 23Ka binnɛma maa ʒe binfalafala maa lɔŋni, ka bɛ kpiŋkpama teei tuhi, ka yino kpiŋkpaŋ kpa o kpee polo. Ka binnɛma maa zaɣ’ yino kam daa zaŋ o kpiŋkpama ayi pɔbi omaŋa. 24 Bɛ ni daa chana, ka n wum bɛ kpiŋkpama maa vuri ka di be kaman kokpɛɣu vuri la; di daa ŋmanila Kpiɔŋlan’ Naa kukoli, ka di vuri ŋmani tɔbbihi pam vuri. Bɛ ni daa ti zani, ka bɛ kpabi bɛ kpiŋkpama maa. 25Ka kukol’ shɛli vuri daa yi binfalafala din daa be bɛ zuɣusaa maa ni na. Bɛ ni daa ti zani, ka bɛ kpabi bɛ kpiŋkpama maa.
26 Ka binshɛli daa be binfalafala din daa be bɛ zuɣusaa maa mi zuɣusaa ŋ-ŋmani nam ʒiishee, ka di biɛhigu ŋmani bɛ ni booni kuɣ’ shɛli safaya la. Ka binshɛli daa ʒi nam ʒiishee maa zuɣusaa, ka di kɔtomsi ŋmani daadam kɔtomsi. 27 Ka n daa nya binshɛli o shee ni zaŋ du zuɣusaa polo ka di be kaman daanya din nyaɣisira la, ka be kaman buɣim n-gili o luɣilikam zaa la. Ka n daa nya o shee tiŋli polo ka di ŋmanila buɣim. Ka neesim din ne pam daa ne n-gili o. 28Kaman sagani ni yi booi sagbana ni saa mibu dali shɛm la, lala ka jilima din daa gili o maa daa be. Yawɛ jilima kɔtomsi ni daa nyɛ shɛm m-bala.
Naawuni boli Ɛzɛkiɛl ni o leei anabi
N ni daa nya li maa ka n daa lu n-zaŋ n nini kpa tiŋa, ka wum so kukoli ni tɔɣisiri yɛtɔɣa.",https://www.bible.com/bible/2264/EZK.1.DBWDB
ƐZƐKIƐL 2,"1Ka o daa yɛli ma, “Daadam, yiɣisim zani a naba zuɣu ka n tɔɣis’ a yɛtɔɣa.” 2Ka o ni daa tɔɣisi ma yɛtɔɣa maa, ka shia daa kpe n ni n-yiɣisi ma zali n naba zuɣu, ka n daa wum ka o yɛri ma; 3o daa yɛli ma mi, “Daadam, n timd’ a la Izraɛlnim’ bɛn nyɛ duŋtaariba bɛn taai duŋ niŋ ma ŋɔ sani. Bɛ mini bɛ yaannim’ pun birigi n sani zaŋ na hal ni zuŋɔ dabisili ŋɔ. 4Bɛ zuliya maa nyɛla bɛn baɣa ka niriba ni ka lan nyɛ tipawumlinima, ka n timd’ a bɛ sani ni a ti yɛli ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ.’ 5Bɛ yi wum bee bɛ yi zaɣisi li wumbu, bɛ ni baŋ ni anabi be bɛ sani. Dama bɛ nyɛla duŋtaariba.
6“Ka nyini daadam, di zɔri ba bee n-zɔri bɛ yɛtɔɣa dabiɛm. Hal di yi nyɛla suligunyinyari bee gɔhi gil’ a, ka a be nɔnsi sunsuuni, nyin’ di zɔri bɛ yɛtɔɣa bee n-chɛ ka a suhu zɔhira bɛ lihigu zuɣu. Dama bɛ nyɛla duŋtaariba. 7A ni ti zaŋ n yɛligu yɛli ba, bɛ yi ni wum li bee bɛ yi ni zaɣisi li wumbu, dama bɛ nyɛla duŋtaariba. 8Amaa nyini daadam, wummi n ni yɛl’ a shɛm maa, ka miri ka a niŋ duŋtaara kaman duŋtaariba maa. Yaam’ a noli n-di n ni zaŋ binshɛli tir’ a ŋɔ.” 9 Ka n daa lihi nya ka nuu teei tiri ma na, ka bɛ ni sabi gbaŋ shɛli kpabikpabi be di ni. 10Ka o daa kpabigi li n tooni, di daa sabila di tooni mini di nyaaŋa zaa. Ka sabbu din daa be di ni daa nyɛla fabila mini kuyila ni mbusim.",https://www.bible.com/bible/2264/EZK.2.DBWDB
ƐZƐKIƐL 3,"1Ka o daa yɛli ma, “Daadam, dim’ n ni zaŋ binshɛli ti a maa, ŋubimi gbaŋ maa ka chaŋ ti tɔɣisi Izraɛlnim’ yɛtɔɣa.” 2Dinzuɣu ka n daa yaai n noli, ka o zaŋ gbaŋ maa ti ma ni n ŋubi. 3 Ka o daa lan yɛli ma, “Daadam, ŋubimi n ni zaŋ gban shɛli ti a ŋɔ pali a puli.” Di saha ka n daa ŋub’ li, ka di nyaɣisi n noli ni kaman shiri la.
4Ka o daa yɛli ma, “Daadam, cham’ Izraɛlnim’ sani nti zaŋ n yɛtɔɣa maa yɛli ba. 5Dama m bi timd’ a la zuliya shɛb’ bɛn yɛtɔɣa bi ne, ka di wumbu to sani, amaa n timd’ a la Izraɛlnim’ sani. 6Di pala zuliya shɛb’ bɛn galisi, ka bɛ yɛtɔɣa bi ne, ka di wumbu to ka a ku tooi wum li. Biɛhiŋ kani n yi tim’ a bɛ sani, bɛ ni wum a yɛligu. 7Amaa Izraɛlnim’ bɛn’ ku wum a yɛligu, dama bɛ bi bɔri ni bɛ wum n yɛligu maa; Izraɛlnim’ zaa ni nyɛ bɛn suhuri kpɛma mini tipawumlinim’ zuɣu. 8Nyama, n chɛ ka a nini kpɛma n-gari bɛ nini ni kpɛm’ shɛm, ka chɛ ka a suhu kpɛma n-gari bɛ suhuri ni kpɛm’ shɛm. 9Kaman tampiŋ sabinli ni kpɛm’ gari chɛribo kuɣili shɛm, lala ka n yɛn chɛ ka a suhu kpɛma. Di zɔri ba bee n-chɛ ka a suhu zɔhira bɛ lihigu zuɣu, dama bɛ nyɛla duŋtaariba.”
10O daa lan yɛli ma, “Daadam, n ni yɛn tɔɣis’ a yɛtɔɣa’ shɛŋa ŋɔ zaa, chɛ ka di kpe a tiba ni, ka a deei li niŋ a suhu ni. 11Di nyaaŋa ka a zaŋ li chaŋ a niriba bɛn be tinzun’ tinsi ni la sani nti tɔɣisi ba yɛtɔɣa yɛli ba, ‘Yawɛ ŋun nyɛ yi Duuma ŋɔ ni yɛli shɛm m-bɔŋɔ’: Bɛ yi wum li bee bɛ yi zaɣisi li wumbu.”
12Di saha ka shia daa kpuɣi ma zuɣusaa, ka Yawɛ jilima daa yiɣisi di biɛhigu shee, ka n daa wum vuri pam n nyaaŋa. 13Di daa nyɛla binnɛma la kpiŋkpama din daa shihiri taba la mini kalima din baɣi li la vuri. Di daa vurimi kaman tiŋgbani n-damdi pampam la. 14Ka Naawuni shia maa daa kpuɣi ma zuɣusaa zaŋ ma chaŋ, ka n daa chaŋ ni suhugarigu pam mini suhuyiɣisili, dama Yawɛ nuu daa pa n zuɣu pam. 15Ka n daa chaŋ bɛ ni daa gbahi shɛba chaŋ Tɛlabib, ka bɛ be Kɛba Mɔɣili duli la sani. Ka n daa ʒini bɛ sani nimaani daba ayopɔin.
Yawɛ zaŋ Ɛzɛkiɛl leei gula
(Ɛzɛkiɛl 33.1-9)
16Daba ayopɔin nyaaŋa, ka Yawɛ daa lan tɔɣisi ma yɛtɔɣa yɛli, 17“Daadam, n zaŋ a leela Izraɛlnim’ gula. A yi ti wum ka n yɛli yɛtɔɣ’ shɛli, nyin’ zaŋmi saɣisigu din yi n sanna saɣisi ba. 18N yi yɛli ninvuɣ’ biɛri, ‘Biɛhiŋ kani yi ni kpi.’ Ka a bi saɣisi ba bee n-tɔɣisi yɛtɔɣa saɣisi ninvuɣ’ biɛri maa ka bɛ zo n-yi bɛ ninvuɣ’ biɛtali tuma maa ni din ni chɛ ka bɛ tiligi bɛ nyɛviya, ninvuɣ’ biɛri maa ni kpi bɛ tuumbiɛri maa zuɣu, amaa ka n zaŋ bɛ kum taali ʒil’ a. 19Amaa a yi saɣisi ninvuɣ’ biɛri ka bɛ bi zo n-yi bɛ ninvuɣ’ biɛtali ni bee n-zo n-yi ninvuɣ’ biɛtali tuma ni bɛ ni kpi bɛ tuumbiɛri maa zuɣu, amaa ka nyin’ tiligi a nyɛvili.
20“Yaha, wuntizɔriba yi chɛ wuntitali tuma ka tumdi tuumbiɛri, ka n zaŋ kuɣituurili sɔŋ bɛ tooni, bɛ ni kpi, a ni bi saɣisi ba zuɣu. Bɛ ni kpi bɛ daalahichi maa zuɣu ka so ku lan teei bɛ ni daa tum wuntitali tuun’ shɛŋa la yɛla. Amaa ka n zaŋ bɛ kum maa taali ʒil’ a. 21Amaa a yi saɣisi wuntizɔriba ni bɛ di tum alahichi, ka bɛ bi tum alahichi maa, bɛ shiri ni be bɛ ni deei saɣisigu maa zuɣu, ka a mi tiligi a nyɛvili.”
Ɛzɛkiɛl ni kɔŋ yɛtɔɣa tɔɣisibu
22Ka Yawɛ nuu daa pa n zuɣu nimaani ka o yɛli ma, “Yiɣisim’ zani n-chaŋ vinvamli ni ka n ti tɔɣis’ a yɛtɔɣa nimaani.”
23Di saha ka n daa yiɣisi chaŋ vinvamli maa ni, ka Yawɛ jilima ʒe nimaani ŋ-ŋmani n ni daa pun nya jilima shɛli Kɛba Mɔɣili dul’ la. Ka n daa lu n-zaŋ n nini kpa tiŋa. 24Ka Naawuni Shia daa kpe n ni n-yiɣisi ma zali n naba zuɣu. Ka o daa tɔɣisi ma yɛtɔɣa yɛli ma, “Kulimi ti kpari amaŋ’ niŋ a yiŋa. 25Ka nyin’ daadam, bɛ ni ti niŋ mihi niŋ a n-zaŋ li lo a, ka a ku lan tooi yina niriba ni. 26Ka n ti chɛ ka a zilinli tabili a noli puuni, ka a leei birigu, ka ku lan kpahi bɛ zuɣu ni, dama bɛ nyɛla duŋtaariba. 27Amaa n yi ti tɔɣis’ a yɛtɔɣa, n ni chɛ ka a noli yaai ka a yɛli ba, ‘Yawɛ ŋun nyɛ yi Duuma ŋɔ yɛliya.’ Chɛ ka bɛn ni wum, wum. Ka chɛ ka bɛn zaɣisi wumbu, zaɣisi. Dama bɛ nyɛla duŋtaariba.”",https://www.bible.com/bible/2264/EZK.3.DBWDB
ƐZƐKIƐL 4,"Ɛzɛkiɛl mali bɛ ni ti yɛn teei gili Jɛrusalɛm shɛm anfooni
1“Nyin’ daadam, bom’ tandaɣili sɔŋ a tooni, ka ŋme Jɛrusalɛm kɔtomsi pa di zuɣu. 2Malimi tɔbbihi ni teei gili shɛm kɔtomsi tabili li, ka booi tɔbbihi ni me bindura tabili gooni shɛm gil’ li, ka mali goma din sirigina tabili li, ka lan mali tɔbutuhiriba bimbina baɣilibaɣili li gili ti tuui. 3Di saha ka a zaŋ kurugu tahipɔŋ zali, ka di leei kurugu gooni a mini tiŋ’ maa sunsuuni. Ka a zaŋ a ninni kpa li, ka chɛ ka di be kaman bɛ ni teei gili shɛli, ka di nyɛ nyini n-teei gil’ li. Ka dimbɔŋɔ maa leei shihirili Izraɛlnim’ sani.
4“Di nyaaŋa ka a dɔni a nuzaa luɣili zuɣu, ka zaŋ Izraɛlnim’ tibidarigibo pa amaŋ’ zuɣu n-ʒi bɛ tibidarigibo maa dabisa shɛŋa ni zaa a ni yɛn do nimaani maa. 5Dama n zal’ a la dabisa kɔbisita ni pihiwɛi, ka di mini bɛ tibidarigibo yuma kalinli saɣi. Dinzuɣu lala ka a yɛn ʒi Izraɛlnim’ tibidarigibo maa. 6A yi ti naai li, nyin’ lan dɔnim’ pahi buyi, amaa a nudirigu zuɣu ka a ti yɛn dɔni n-ʒi Judanim’ gba tibidarigibo. N zal’ a la biɛɣu pihinahi. Dabisili kam yɛn zanila yuuni zaani.
7“Ka a ti zaŋ a nini kpa bɛ ni teei gili Jɛrusalɛm shɛm la polo, ka teeg’ a nu’ zaŋli n-tɔɣisi anabitali yɛtɔɣa jɛndi li. 8Nyama, n lɔr’ a la mihi, ka a ku tooi lan lɛbigi yaɣ’ yini polo dɔni yaɣ’ din’ la hal ka a ti naai a teei gili dabisa maa.
9“Pumpɔŋɔ zaŋmi alikama mini chi ni tuya ni sima ni za ni alikama bali shɛli n-niŋ ŋman’ yini ni m-mali amaŋmaŋ’ bɔrɔbɔro. Dabisa shɛŋa a ni yɛn do a luɣili zuɣu maa, di nyɛla dabisa kɔbisita ni pihiwɛi, dina ka a ti yɛn ŋubira. 10A ni ti yɛn diri bindir’ shɛli tibisim ti yɛn nyɛla giram kɔbisiyi ni pihita dahin yini kam. A ni ti diri li la bɛ ni zal’ a ni a di li saha shɛli. 11Bɛ ti yɛn zahindila kom kɔpu buyi tir’ a ka a nyura. A ni ti nyuri li la bɛ ni zal’ a ni a nyu li saha shɛli. 12A ni ti zaŋla ninsal’ bindi mali buɣim n-she chi bɔrɔbɔro maa ŋ-ŋub’ li bɛ ninni.”
13Yawɛ yɛliya, “Lala ka Izraɛlnim’ ti yɛn ŋubiri bɛ bɔrɔbɔro daɣiri n ni ti yɛn kari ba tahi zuliya shɛb’ ni maa sani.” 14Di saha ka n daa yɛli, “Aai, Yawɛ ŋun nyɛ n Duuma ŋɔ, n na ʒi n-saɣim mmaŋa. M bilim ni hal ni zuŋɔ n na ʒi ŋ-ŋubi biŋkɔb’ kpiŋ bee mɔɣu ni biŋkɔbiri ni ku biŋkɔb’ so. Ka nimdi din pooi mi na ʒi n-lu n noli ni.”
15Di saha ka o daa yɛli ma, “Nyama, n ni chɛ ka a zaŋ naɣ’ bindi she bɔrɔbɔro maa ka chɛ ninsal’ bindi maa.”
16Di nyaaŋa ka o daa lan yɛli ma, “Daadam, n yɛn filimla Jɛrusalɛmnim’ bindirigu. Bɛ ni ti zahindila bɛ bindira tiri ba, ka bɛ diri li ni dabiɛm, ka zahindi kom tiri ba, ka bɛ nyuri li ni suhuzɔhibo. 17Bindirigu mini kom kɔŋko zuɣu ni ti chɛ ka bɛ lihiri taba ni suhuzɔhibo, ka bahi yoli bɛ tibidarigibo maa puuni.”",https://www.bible.com/bible/2264/EZK.4.DBWDB
ƐZƐKIƐL 5,"Ɛzɛkiɛl wahi o zabiri
1“Ka nyini Daadam, zaŋmi takɔbi shɛli din dira n-leei wanzam piliŋ n-zaŋ li pini a zabiri min’ a teeŋkɔbiri, ka zaŋ sania zahim li m-pirigi li. 2Ka zaŋ di pirigibu ʒiibuta puuni yim zuɣu n-nyo buɣim fɔŋ maa puuni teei gili dabisa maa yi ti naai. Ka zaŋ takɔbi maa chɛ ŋ-ŋmahiŋmahi pirigibu buta zuɣu yim bahi tiŋ’ maa puuni gili. Ka zaŋ pirigibu buta zuɣu yim la bahi ka pɔhim ʒe li chaŋ, ka n ŋooi n takɔbi kari doli li. 3Di saha ka a pii di biɛla gbini a binyɛrigu naŋgbambili. 4Ka a lan pii di shɛli niŋ buɣim ni n-nyo li. Ka buɣim maa yi nimaani na nti lu Izraɛlnim’ zaa zuɣu.”
5Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Jɛrusalɛm m-bɔŋɔ, mani n-zaŋ li zali zuliya pam sunsuuni, ka chɛ ka tiŋgbɔna pam gil’ li. 6Amaa di zaɣisi n zalikpana la mini n zaligu shɛŋa din pahi la, ka leei din bie n-gari zuliya shɛŋa mini tiŋgbɔn’ shɛŋa din gil’ li zaa ka zaɣisi n zalikpana la, ka bi doli n zaligu shɛŋa din pahi la. 7Dinzuɣu yi Duuma NAAWUNI ni yɛli shɛm m-bɔŋɔ: Yi ni nyɛ tipawumlinima n-gari zuliya shɛb’ bɛn gili ya niŋ sunsuuni, ka bi doli n zalikpana la bee n-gbibi n zaligu shɛŋa din pahi la, amaa ka dolila zuliya shɛb’ bɛn gili ya niŋ sunsuuni ŋɔ zaligunim’ la zuɣu, 8Yawɛ ŋun nyɛ yi Duuma ŋɔ ni yɛli shɛm m-bɔŋɔ: Mani, man’ maŋmaŋa kanimina ni n ti liri ya n-kari ya saria zuliya kam ninni. 9Yi ni tum din chihiri shɛŋa maa zaa zuɣu, n ni niŋ ya n ni na ʒi n-niŋ ya shɛm, ka mi ku lan niŋ di kpee yaha. 10 Biɛhiŋ kani, bihilaamba ni ti ŋubi bɛ bihi, ka bihi gba ti ŋubi bɛ laamba. N ni ti kari ya saria, ka wurim yi bɛn kpalim la dolisi pɔhim kam.
11“Dinzuɣu Yawɛ ŋun nyɛ yi Duuma ŋɔ yɛliya, Mani ŋun be ŋɔ zuɣu, biɛhiŋ kani, yi ni zaŋ yi binyoya mini yi ni tum tuumbiɛri din chihiri shɛŋa zaa n-ta n-jɛmbu duu daɣiri la zuɣu, n ni kun ya, n ku yuli yaɣi so zuɣu, m mi ku zo so nambɔɣu. 12Alɔbo ni lu yi pirigibu buta puuni yim zuɣu bee ka kum ku ba yi sani. Ka bɛ zaŋ takɔbi n-ku yi pirigibu buta puuni yim zuɣu yi sani. Ka n wurim yi pirigibu buta puuni yim zuɣu mi dolisi pɔhim; ka ŋooi takɔbi kari doli ba.
13“N suhu ni ti yiɣisi pam. Ka n suhuyiɣisili maa ti lu bɛ zuɣu hal ka n nini ti tiɣi li. Ka bɛ baŋ ni man’ Yawɛ n-yɛli lala n nyuli zabbu puuni, n suhu yi ti yiɣisi bahi bɛ zuɣu. 14Din pahi nyɛla n ni chɛ ka a zani dabari, ka leei zuliya kam bɛn gil’ a ni yɛn maani so ansarisi bɛnkam gariti ninni.
15“A ni ti leei bɛ ni maani so ansarisi mini bɛ ni turi so, ka di leei saɣisigu mini dabiɛm zuliya shɛb’ bɛn gil’ a la sani saha shɛlikam, ka darigi a tibili pam. Man’ Yawɛ n-yɛli lala maa. 16N yi ti zaŋ bindiripooli din nyɛ m peenzala la to a, piɛma din kuri niriba ka n yɛn zaŋ to a ku a, ka chɛ ka bindiripooli kul luri a zuɣu mɔŋ a bindirigu. 17 N ni chɛ ka kum mini mɔɣu ni biŋkɔbiri lu a zuɣu n-ku a bihi. Alɔbo mini ninvuɣ’ kubo ni lu a zuɣu, ka chɛ ka bɛ zaŋ takɔbi lu a zuɣu. Man’ Yawɛ n-yɛli lala maa.”",https://www.bible.com/bible/2264/EZK.5.DBWDB
ƐZƐKIƐL 6,"Yawɛ zaɣisi buɣijɛmbo
1Ka Yawɛ daa yɛli ma, 2“Daadam, zaŋm’ a nini kpa Izraɛl zoya polo n-tɔɣisi anabitali yɛtɔɣa jɛndi li 3yɛli, ‘Yinim’ Izraɛl zoya, wummiya Yawɛ ŋun nyɛ yi Duuma ŋɔ yɛligu! Yawɛ ŋun nyɛ yi Duuma ŋɔ ni yɛli zoya mini daboya ni yilima ni vinvama shɛm m-bɔŋɔ: Mani, man’ maŋmaŋa ni zaŋ takɔbi lu yi zuɣu n-saɣim yi buɣa jɛmbu shee la. 4N ni ti daai yi maligu bimbina la luhi, ka wurim yi ni tuɣindi tulaale zim bimbin’ shɛŋa zuɣu la. Ka n ni ti zaŋ bɛ ni ku yi ninvuɣ’ shɛba bahi yi buɣa maa tooni. 5N ni ti zaŋ bɛ ni ku Izraɛl ninvuɣ’ shɛb’ sɔŋ bɛ buɣa tooni, ka zaŋ yi kɔba yɛrigi gili yi maligu bimbina gbini. 6Yi ni be luɣ’ shɛlikam zaa, yi fɔntinsi ni bahi yoli, ka yi ni jɛmdi buɣa luɣ’ shɛŋa zaa bahi yoli, ka yi maligu bimbina wurim bahi yoli, ka yi buɣa la wurim saɣim, ka yi ni tuɣindi tulaale zim bimbin’ shɛŋa zuɣu la wurim ka yi tuma kpihim. 7Bɛ ni ku ninvuɣ’ shɛb’ ni ti do yi sunsuuni, ka yi baŋ ni mani n-nyɛ Yawɛ.’
8“Amaa n ni tiligi yi shɛba, ka yi ni shɛba zo n-tiligi takɔbi kum ni zuliya shɛb’ sani, ka wurim kpe tiŋgbɔŋ shɛŋa ni. 9Ka yi ni bɛn zo n-tiligi ni ti teei n yɛla bɛ ni gbahi ba chaŋ zuliya shɛb’ sani ti leei daba maa. Bɛ ni ti teei di ni daa muɣisi ma shɛm saha shɛli bɛ ni daa ŋmaligi bɛ suhu yoya ka chɛ ma la mini bɛ nimbihi yoya din ŋmaligi kpa bɛ buɣa polo la zuɣu. Di saha bɛ nini ti ku lan tiɣi bɛmaŋa, bɛ ni tum tuumbiɛ’ shɛŋa mini bɛ ni tum din chihiri shɛŋa la zaa zuɣu. 10Ka bɛ ti baŋ ni mani n-nyɛ Yawɛ, ka n ni daa yɛli ni n ni niŋ ba zaɣ’ biɛ’ shɛl’ la, n daa bi diɛmdimi maa.”
11Yawɛ ŋun nyɛ yi Duuma ŋɔ ni yɛli shɛm m-bɔŋɔ: “Kpahimiya yi nuhi, ka zaŋ yi naba tɔri tiŋa, ka yɛra: Mbaye! Izraɛlnim’ ni tum zaɣ’ biɛ’ shɛli din chihiri la zuɣu. Dama bɛ ni zaŋ takɔbi ku bɛ shɛba, ka kum ti ku bɛ shɛba, ka alɔbo mi ti di bɛ shɛba. 12Bɛn ti be katiŋa, alɔbo ni di ba, bɛn be yoma, bɛ ni zaŋ takɔbi ku ba, bɛn mi ti kpalim, kum ni ku ba. Lala ka n ni ti yiɣisi n suhu pam bahi bɛ zuɣu. 13Bɛ yi ti ku bɛ niriba sɔŋ gili bɛ buɣa mini bɛ maligu bimbina ni bɛ daboya din du pam zuɣu ni zoya zuɣu ni ti’ mahili kam gbini ni oki tia din mali vari gbini, luɣ’ shɛŋa bɛ ni tuɣindi tulaale zim din nyom viɛla tiri bɛ buɣa la. Ka yi ti baŋ ni mani n-nyɛ Yawɛ. 14Ka n teei n nuu jɛndi ba n-saɣim tiŋgbani ka di bahi yoli, bɛ ni be luɣ’ shɛlikam zaa, zaŋ tiŋgban’ nɛli ni hal ti paai Ribila. Di saha ka bɛ ti baŋ ni mani n-nyɛ Yawɛ.”",https://www.bible.com/bible/2264/EZK.6.DBWDB
ƐZƐKIƐL 7,"Izraɛlnim’ bahigu miriya
1Ka Yawɛ daa yɛli ma, 2“Nyin’ daadam, Yawɛ ŋun nyɛ a Duuma ŋɔ ni yɛli Izraɛl tiŋgbɔŋ shɛm m-bɔŋɔ:
‘Bahigu!’ Tiŋgbɔŋ maa yaɣa anahi
bahigu saha paaya.
3Pumpɔŋɔ, bahigu maa ʒila a zuɣu,
ka n ni yiɣisi n suhu pam bahi a zuɣu.
N ni kar’ a saria kaman a tuma ni nyɛ shɛm.
N ni darig’ a tibili a ni tum din chihiri shɛŋa zaa zuɣu.
4N ku chɛ a bee n-zo a nambɔɣu,
n ni darigi a tibili a tuma zuɣu
saha shɛli a ni tum din chihiri shɛli ni na be a kɔbili ni maa.’
Di saha ka a baŋ ni mani n-nyɛ Yawɛ.”
5Yawɛ ŋun nyɛ ti Duuma ŋɔ yɛliya,
“Ashaara niŋbu din doli taba, nyama, dina n-kanna ŋɔ.
6Bahigu maa paana.
Di bahigu saha paaya.
Di nyɛla din yiɣisi lu yi zuɣu.
Nyama, di kanna.
7Nyin’ ŋun be tiŋgbɔŋ ŋɔ ni,
a bahiyoli paag’ a,
di saha paaya, di biɛɣu neeya,
di ti yɛn nyɛla suhusaɣiŋgu dabisili,
ka pa ni suhupiɛlli vuri yɔbu zoya zuɣu.
8“Pumpɔŋɔ n ni yiɣisi n suhu pam bahi yi zuɣu.
N ni kari ya saria kaman yi tuma ni nyɛ shɛm,
ka darigi yi tibili
yi ni tum din chihiri shɛŋa zaa zuɣu.
9N ku chɛn ya, n ku zɔn ya nambɔɣu.
N ni darigi yi tibili kaman yi tuma ni nyɛ shɛm
saha shɛli yi ni tum din chihiri shɛli maa ni na be yi kɔbili ni maa.
Di saha yi ni baŋ ni mani n-nyɛ Yawɛ ŋun darigiri niriba tibili.”
10Nyam’ dabisili maa! Nyama, di kanna,
yi bahiyoli biɛɣu neeya.
Tibidarigibo jaaŋgbee yirigi puma,
ka karimbaani tiri.
11Damli dambu zooya n-leei ninvuɣ’ biɛtali jaaŋgbee.
Bɛ ni so ku kpalim,
bɛ ninvuɣ’ gbaliŋ maa zaa
mini bɛ daazichi ni bɛ jilima ku kpalim.
12Saha paaya, dabisili maa vu m-miri,
ŋun dari miri ka o mali suhupiɛlli,
ka ŋun kɔhiri miri ka o fabinda,
dama suhuyiɣisili maa yɛn lula bɛ zaa zuɣu.
13Dama bɛ ni na be bɛ nyɛvili ni ŋɔ, ŋun kɔhi maa ku lan nya o ni kɔhi shɛli maa, dama ʒii maa yɛrila bɛ zaa yɛla, ka di mi ku vuui, bɛ tuumbiɛri maa zuɣu, bɛ ti ku lan mali bɛ nyɛviya.
14Bɛ piɛbi kikaa, ka mali binshɛɣukam shili,
amaa so ku chaŋ tɔbu tuhibu,
dama n suhuyiɣisili maa ni lu bɛ zaa zuɣu.
15Takɔbi ni ti be samban’ ni,
ka alɔbo mini kum be tiŋ’ puuni,
bɛ ni ti zaŋ takɔbi ku bɛn be sambani,
ka kum min’ alɔbo mi lu bɛn be tiŋ’ puuni zuɣu.
16Ka bɛn ti zo n-tiligi
ni ti bela zoya zuɣu
kaman vinvamli ni ŋmana la.
Ka bɛ zaa ti fabindi bɛ tuumbiɛri maa zuɣu.
17Bɛ nuhi zaa ni ti gbarigi,
ka bɛ duna ni chɔɣisi.
18Bɛ ni ti zaŋ buri pili,
ka dabiɛm gbahi ba.
Vi ni ti be bɛ zaa nina ni,
ka bɛ zuɣuri zaa ti nyɛ zuɣukpina.
19Bɛ ni ti zaŋ bɛ daanzinfa bahi solɔri zuɣu.
Bɛ ni ti lihi bɛ salima kaman din bi viɛla.
Bɛ daanzinfa mini bɛ salima ku tooi tiligi ba Yawɛ suhuyiɣisili dali. Di ku tooi kari bɛ kum bee m-pali bɛ puya. Dama dina n-daa nyɛ kuɣituurili din kpɛhi ba alahichi ni. 20Bɛ daa zaŋ bɛ yɛri din viɛli, ka nyɛ bɛ ni mali shɛli nyuri bara la m-mali binnana din chihira ka nyɛ n ni je binshɛŋa la. Dinzuɣu n ni chɛ ka di leei binshɛli din nyɛ daɣiri bɛ sani.
21“N ni zaŋ li ti tinzunnima,
ka bɛ zaŋ li ti dunia ŋɔ ninvuɣ’ biɛri,
ka di leei bɛ ni ŋme n-di shɛli.
Bɛ ni ti ta li daɣiri.
22N ni ŋmaligi n nini ka chɛ ba
ka bɛ ta n luɣ’ kasi shee ŋɔ daɣiri.
Ŋmɛnditoya ni ti kpe di ni nti ta li daɣiri.
23Malimiya zoligo!
Dama ninvuɣ’ kubo kul palila tiŋgbɔŋ maa ni,
ka damli dambu pali tiŋ’ puuni.
24N ni zaŋ zuliya biɛri na
ka bɛ ti deei bɛ yiya su.
N ni chɛ ka bɛn mali yaa karimbaani naai,
ka bɛ ta bɛ luɣ’ shɛŋa din be kasi daɣiri.
25Biɛrim yi ti paai ba,
bɛ ni bɔri suhudoo,
amaa ka ku nya li.
26Ashaaranim’ kul yɛn tuɣila taba,
ka bɛ kul wumdi ŋumaŋuma luɣilikam.
Bɛ ti kul yɛn bɔrila ʒii nyabu anabinim’ sani.
Maligumaaniba wuhibu ni ti naai,
ka ninkura kpamli yɛtɔɣa ti naai.
27Naa ni ti fabili,
ka nabia ti yihi tahima,
ka bɛ tiŋgbɔŋ maa nim’ zaa bɔɣiri ti sɔhira.
N ni ti yɛn niŋ ba kaman bɛ tuma ni nyɛ shɛm,
ka kari ba saria kaman bɛ saria karibu ni nyɛ shɛm zuɣu.
Ka bɛ ti baŋ ni mani n-nyɛ Yawɛ.”",https://www.bible.com/bible/2264/EZK.7.DBWDB
ƐZƐKIƐL 8,"ƐZƐKIƐL NYA NAAWUNI ƷII PAHI BUYI
(8.1—10.22)
Jɛrusalɛm tiŋ’ puuni buɣijɛmbo
1Yuun’ shɛli din pahir’ ayɔbu puuni gol’ so ŋun pahir’ ayɔbu daba anu dali ka n daa ʒi n yiŋa, ka Juda kpamba daa ʒi n tooni, ka Yawɛ ŋun nyɛ ti Duuma ŋɔ yiko daa siɣi n zuɣu na nimaani. 2 Ka n daa lihi nya kɔtomsi shɛli ka di biɛhigu ŋmani daadam. Din daa be kaman o shee la tiŋli polo daa nyɛla buɣim, ka shee maa zaŋ du zuɣusaa polo mi daa kul piɛli paratɛte, ka be kaman daanya din nyaɣisiri la. 3Ka o daa zaŋ nuu kɔtomsi tirina n-gbaai n zabiri kpuɣi ma, ka shia daa kpuɣi ma zuɣusaa tiŋgbani min’ alizanda sunsuuni Naawuni nyabu ʒiinim’ puuni n-zaŋ ma chaŋ Jɛrusalɛm nti zaŋ ma chaŋ dundɔŋ nuzaa polo nti zaŋ ma chaŋ nyuli zabbu binnani din tahiri nyuli zabbu na la zaashee.
4 Nyama, ka Izraɛl Naawuni jilima daa be nimaani ŋ-ŋmani n ni daa pun nya ʒii shɛli vinvamli ni la. 5Di saha ka Naawuni daa yɛli ma, “Daadam, pumpɔŋɔ kpuɣim’ a zuɣu zuɣusaa lihi nuzaa polo. Di saha ka n daa kpuɣi n zuɣu lihi nuzaa polo n-nya ka nyuli zabbu binnani la ʒe sara maligu bimbini nuzaa polo dunoli ni.”
6Ka o daa yɛli ma, “Daadam, a nya bɛ ni niŋdi shɛm? A nya Izraɛlnim’ ni tumdi din chihiri pam shɛm kpe ni bɛ kari ma bahi katiŋa ka chɛ n jɛmbu duu ŋɔ? Amaa a na ni nya din chihiri shɛŋa din galisi pam gari lala.”
7Ka o daa zaŋ ma chaŋ duno’ shɛli din kpɛri dundɔŋ maa puuni, ka n daa lihi nya ka voli be gooni ni. 8Di saha ka o daa yɛli ma, “Daadam, chibimi gooni maa voli.” N ni daa chibi gooni maa ka di niŋ voli, 9ka o daa yɛli ma, “Kpɛm’ di puuni nti nya bɛ ni niŋdi vi binshɛŋa din chihiri shɛm kpe.” 10Di saha ka n daa kpe di ni nti nya ka bɛ ŋmɛla biŋgbamda mini biŋkɔb’ shɛb’ bɛn bi be kasi zaa ni Izraɛl buɣa zaa kɔtomsi pa gooni maa zuɣu gili. 11Ka Izraɛl kpamba pisopɔin daa ʒe bɛ tooni, ka Jaazania ŋun daa nyɛ Shafan bidibiga la be bɛ ni. Bɛ zaɣ’ yino kam daa gbibila o tulaale zim tuɣilibu daaŋa o nuu ni, ka tulaale zim maa nyɔhi kpuɣi du zuɣusaa. 12Di saha ka o daa yɛli ma, “Daadam, a nya Izraɛl kpamba ni tumdi tuun’ shɛŋa zibisim ni bebɔ? Sokam bela o binnana duu. Dama bɛ yɛlimi, ‘Yawɛ bi nya ti, Yawɛ chɛla tiŋgbani maa bahi.’ ”
13Ka o daa lan yɛli ma yaha, “A na ni nya bɛ ni tumdi din chihiri shɛŋa pam gari lala.” 14Di nyaaŋa ka o daa lan zaŋ ma chaŋ Yawɛ jɛmbu duu duno’ shɛli din be nuzaa polo la gbini. Paɣiba n-daa ʒi nimaani n-kumdi Tammuz kuli.
15Di saha ka o daa yɛli ma, “Daadam, a nya dimbɔŋɔ? A na ni nya din chihiri pam gari dimbɔŋɔnima.” 16Ka o daa zaŋ ma kpe Yawɛ jɛmbu duu dundɔŋ din be puuni la, Yawɛ jɛmbu duu dunoli maa ni, sara maligu bimbini mini lunfa la sunsuuni ninvuɣ’ pisinaanu laasabu n-daa ʒiɛya. Bɛ daa lɛbigila bɛ yaansi kpa Yawɛ jɛmbu duu maa, ka zaŋ bɛ nina kpa wulimpuhili polo, ka teeri dooni n-jɛmdi wuntaŋa wulimpuhili polo maa.
17Di saha ka o daa yɛli ma, “Daadam, a nya dimbɔŋɔ? Juda zuliya niriba ŋɔ ni tum din chihiri shɛli kpe ŋɔ bi saɣi? Di di lan simdi ni bɛ zaŋ damli dambu pali bɛ tiŋgbɔŋ maa ni zaa ni bɛ lan ku ma suli pahi? Nyama, bɛ zaŋdila tiwulli niŋdi bɛ nyee ni. 18Dinzuɣu n ni yiɣisi n suhu darigi bɛ tibili, n ku chɛ ba bee n-zo ba nambɔɣu, hal bɛ yi kuhiri pampam niŋdi ma ni n wum, n ku wum.”",https://www.bible.com/bible/2264/EZK.8.DBWDB
ƐZƐKIƐL 9,"Bɛ darigi Jɛrusalɛmnim’ tibili
1Dimbɔŋɔ nyaaŋa ka n daa wum ka o tahi pam yɛli, “Yinim’ bɛn yɛn darigi tiŋ’ ŋɔ tibili, vumiya mirina. Sokam zaŋm’ o bidibbini gbib’ o nuu ni.” 2Ka niriba ayɔbu daa yi dunɔdali din daa be zuɣusaa polo, ka kpa nuzaa polo la na. Ka bɛ ni yino kam daa gbib’ o bidibbini o nuu ni ni o ku niriba. Ka do’ so daa be bɛ ni n-ye binyɛr’ piɛlli, ka bɛ ni mali binshɛli sabira be o luɣili zuɣu. Ka bɛ daa kpe di puuni ti zani baɣili daanya sara maligu bimbini la.
3Di saha ka Izraɛlnim’ Naawuni jilima daa yi di ni be chɛrubi so zuɣu la n-chaŋ ti tam Naawuni jɛmbu duu dunɔbia zuɣu. Ka Yawɛ daa boli do’ so ŋun ye binyɛr’ piɛlli, ka binshɛli din sabira be o luɣili zuɣu la 4 yɛl’ o, “Kpɛm’ Jɛrusalɛm tiŋ’ puuni nti zaŋ binshɛli dalim ninvuɣ’ shɛb’ bɛn zaa siɣinda ka ŋuhira bɛ ni tumdi din chihiri shɛŋa zaa di ni la gbɛri zuɣu.” 5Ka n daa wum ka o yɛri bɛn bala la mi, “Timmiya tiŋ’ puuni dol’ o nyaaŋa ku niriba. Di yuliya yaɣi so zuɣu bee n-zo so nambɔɣu. 6Kumiya dokura, ka ku nachimba mini paɣisara ni bihi ni paɣiba. Amaa miriya ka yi ti shihi bɛ ni zaŋ bini dalim ninvuɣ’ shɛb’ gbɛri zuɣu la. Pilimiya n jɛmbu duu la shee.” Di saha ka bɛ daa piligi zuɣulaannim’ bɛn daa be o jɛmbu duu samban’ ni la kubu.
7Di saha ka o daa yɛli ba, “Tamiya duu maa daɣiri, ka ku niriba sɔŋ dundɔna ni, chamiya!” Dinzuɣu ka bɛ daa chaŋ tiŋ’ puuni ti ku niriba.
8Bɛ ni daa kuri niriba maa, ka di daa ti kpalim n ko, ka n daa lu n-zaŋ n nina kpa tiŋ’ kuhi yɛli, “Mbaye, Yawɛ ŋun nyɛ n Duuma ŋɔ! A yɛn kula Izraɛl ninvuɣ’ shɛb’ bɛn kpalim ŋɔ, a suhu ni yiɣisi bahi Jɛrusalɛmnim’ zuɣu ŋɔ zuɣu?”
9Ka o daa yɛli ma, “Izraɛlnim’ mini Judanim’ taali maa galisiya pam. Bɛ kul kurila niriba tiŋgbɔŋ maa ni, ka bi lan doli yɛlimaŋli soli tiŋ’ maa ni. Dama bɛ yɛra, ‘Yawɛ chɛla tiŋgbani maa bahi. Yawɛ bi nyara.’ 10Man’ kul ku lihi yaɣi bɛ so zuɣu bee n-zo so nambɔɣu. Amaa n ni zaŋ bɛ tuma maa ʒili ba.”
11Di nyaaŋa ka ŋun daa ye binyɛr’ piɛlli, ka bɛ ni mali binshɛli sabira be kolibil’ ni baɣi o luɣili la daa ti labina ti yɛli, “N tum a ni zali ma ni n tum shɛli maa.”",https://www.bible.com/bible/2264/EZK.9.DBWDB
ƐZƐKIƐL 10,"Yawɛ jilima yiya ka chɛ o jɛmbu duu
1 Dimbɔŋɔ nyaaŋa ka n daa lihi binfalafala din daa be chɛrubinim’ zuɣuri zuɣusaa la, ka binshɛli daa be bɛ zuɣusaa ŋ-ŋmani safaya kuɣili, di kɔtomsi daa ŋmanila nam ʒiishee. 2 Ka o daa yɛli do’ so ŋun ye binyɛr’ piɛlli la, “Cham’ kalima shɛŋa din be chɛrubinim’ tiŋli la gbini nti mooi buɣimsal’ nɛma chɛrubinim’ maa sunsuuni pali a nuhi n-zaŋ li yaɣiri tiŋ’ maa zuɣu.”
Ka n daa yuun’ o ka o chaŋ. 3Di saha chɛrubinim’ maa daa ʒiɛla Yawɛ jɛmbu duu nudirigu polo, doo maa ni daa chaŋ ti kpe di ni saha shɛli maa. Ka sagbani daa pali di puuni dundɔŋ la ni. 4Ka Yawɛ jilima daa yiɣisi zani chɛrubinim’ maa zuɣusaa n-chaŋ ti tam Yawɛ jɛmbu duu dunɔbia zuɣu, ka sagbani maa daa pali duu maa puuni. Ka Yawɛ jilima neesim daa pali dundɔŋ maa. 5Ka niriba daa be samban’ ni ka wum chɛrubinim’ maa kpiŋkpama vuri, ka di be kaman Naawuni Kpiɔŋlan’ Naa ni tɔɣisiri yɛtɔɣa ka o kukoli be shɛm la.
6O ni daa yɛli do’ so ŋun daa ye binyɛr’ piɛlli maa ni o moomi buɣim maa kalima shɛŋa din be chɛrubinim’ maa sunsuuni maa, ka o daa kpe di puuni ti zani baɣili kalinli yini. 7Ka chɛrubi yino daa teeg’ o nuu chɛrubinim’ maa sanna n-tim buɣim shɛli din daa be chɛrubinim’ maa sunsuuni la ni m-mooi di shɛli n-zaŋ li niŋ do’ so ŋun daa ye binyɛr’ piɛlli maa nuu ni, ka o zaŋ li yi.
8Chɛrubinim’ maa daa malila binshɛli bɛ kpiŋkpama lɔna ni ka di ŋmani ninsal’ nuhi. 9Ka n daa lihi nya kalima anahi ni ʒe m-baɣi chɛrubinim’ maa. Kalinli yini daa ʒe m-baɣi la chɛrubi yino kam. Kalima maa daa ŋmanila diɣi n-nyaɣisira. 10Kalima anahi maa zaa kɔtomsi daa nyɛla yim, ka be kaman kalinli yini kpe n-gabila di kpee ni. 11Bɛ daa yi yɛn chaŋ, bɛ ni tooi chaŋ luɣa anahi maa zaa, ka bi ŋmaligi. Amaa tooni kalinli maa daa yi kul kpa shɛli polo, kalima maa zaa doli li mi ka bi ŋmaligira. 12 Bɛ niŋgbuna zaa mini bɛ fiilinima ni sipuɣisinim’ ni bɛ kpiŋkpama ni kalima maa zaa daa malila nina ti tuui. 13 Ka n daa wum ka bɛ boli kalima maa yuli, “Kalima din wari ginda.”
14 Bɛ yino kam daa malila ninni ʒiibunahi zuɣu. Ninni din nyɛ tuuli maa daa nyɛla chɛrubi ninni. Ka ninni din pahi buyi nyɛ ninsal’ ninni. Ka ninni din pahi buta nyɛ gbuɣinli ninni, ka ninni din pahi bunahi mi daa nyɛ tɔrili ninni. 15Ka chɛrubinim’ maa daa wuɣi du zuɣusaa. N ni daa nya binneen’ shɛba Kɛba Mɔɣili dul’ la m-bala. 16Chɛrubinim’ maa daa yi chana, kalima maa baɣi ba mi chana, ka bɛ daa yi yirigi bɛ kpiŋkpama ni bɛ yiɣi tiŋgban’ ni du zuɣusaa, kalima din be bɛ luɣili zuɣu maa daa bi ŋmaligira. 17Bɛ daa yi zani, di gba zaanimi, ka bɛ daa yi yiɣi, di gba doli ba mi yiɣi, dama binnɛma maa shia daa bela di ni.
18Di saha ka Yawɛ jilima daa yi Yawɛ jɛmbu duu dunɔbia zuɣu n-chaŋ ti zani chɛrubinim’ maa zuɣusaa. 19Ka chɛrubinim’ maa daa yirigi bɛ kpiŋkpama yiɣi n ninni. Bɛ ni daa yiɣi maa, ka kalima maa doli ba. Ka bɛ daa chaŋ ti zani Yawɛ jɛmbu duu dunɔdali din daa be wulimpuhili polo la gbini. Ka Izraɛl Naawuni jilima daa be bɛ zuɣusaa. 20N ni daa nya binneen’ shɛba ka bɛ be Izraɛl Naawuni naba tiŋli Kɛba Mɔɣili dul’ la m-bala. Ka n daa baŋ ni bɛ nyɛla chɛrubinima.
21Bɛ zaɣ’ yino kam daa malila ninni ʒiibunahi zuɣu, ka mali kpiŋkpama anahinahi, ka binshɛli din ŋmani ninsal’ nuhi be bɛ kpiŋkpama maa lɔna ni. 22Kaman bɛ nina ni biɛhigu ni daa nyɛ shɛm: Bɛ nina maa ni daa kul bemi kaman n ni daa nya shɛba Kɛba Mɔɣili duli la nina ni. Ka bɛ zaa yinoyino daa kul tuhi chana.",https://www.bible.com/bible/2264/EZK.10.DBWDB
ƐZƐKIƐL 11,"Naawuni zaɣisi Jɛrusalɛm
1Ka Naawuni Shia daa kpuɣi ma zuɣusaa n-zaŋ ma chaŋ Yawɛ jɛmbu duu wulimpuhili polo dunoli din daa kpa wulimpuhili polo maa la. Nimaani dunɔdali maa ni, dɔbba pisinaanu n-daa ʒiɛya. Ka n daa nya ka Azur bia Jaazania mini Bɛnaaya bia Pɛlatia bɛn daa nyɛ niriba maa zuɣulaannim’ la be bɛ sani.
2Ka o daa yɛli ma, “Daadam, niriba ŋɔ nyɛla bɛn namdi tuumbiɛri tumbu, ka wuhiri niriba yikombiɛlim tuma tiŋ’ maa ni. 3Bɛ yɛra, ‘Yiya mɛbu saha na bi miri. Tiŋ’ ŋɔ nyɛla duɣu, ka ti mi nyɛ nimdi.’ 4Dinzuɣu nyini daadam, tɔɣisim’ anabitali yɛtɔɣa jɛndi ba. Tɔɣisim’ anabitali yɛtɔɣa.”
5Di saha ka Yawɛ shia daa siɣi n zuɣu na ka o yɛli ma, “Yɛlima, Yawɛ ni yɛli shɛm m-bɔŋɔ, ‘Izraɛlnima, yi ni tɛhi shɛm m-bala? M mi binshɛŋa din kpe yi tɛha ni. 6Yi ku niriba pam yi tiŋ’ ŋɔ puuni, ka zaŋ yi ni ku shɛb’ maa pali di solɔri zuɣu.’ 7Dinzuɣu Yawɛ ŋun nyɛ yi Duuma ŋɔ ni yɛli shɛm m-bɔŋɔ, ‘Yi ni ku ninvuɣ’ shɛb’ sɔŋ di puuni maa n-nyɛ nimdi, ka tiŋ’ maa mi nyɛ duɣu. Amaa bɛ ni ti yihi yinim’ di puuni. 8Yi daa zɔrila takɔbi, n ni chɛ ka bɛ zaŋ takɔbi lu yi zuɣu. Yawɛ ŋun nyɛ yi Duuma ŋɔ n-yɛli lala maa. 9N ni ti yihi ya di puuni na nti zaŋ ya niŋ tinzunnim’ nuu ni, ka bɛ kari ya saria. 10Bɛ ni ti zaŋ takɔbi kun ya. N ni ti kari ya saria Izraɛl tintariga, ka yi ti baŋ ni mani n-nyɛ Yawɛ. 11Tiŋ’ ŋɔ ti ku nyɛ yi duɣu, ka yi mi ti ku nyɛ nimdi be di ni. N ni kari ya saria la Izraɛl tintariga. 12Di saha ka yi ti baŋ ni mani n-nyɛ Yawɛ, yi ni zaɣisi so zaligunim’ min’ o zaligu shɛŋa din pahi dolibu, amaa ka dolila zuliya shɛb’ bɛn gili ya niŋ sunsuuni la zaligunim’ la zuɣu.’ ”
13N ni daa kul tɔɣisiri anabitali yɛtɔɣa maa saha shɛli maa, ka Bɛnaaya bia Pɛlatia daa kpi. Di saha ka n daa lu tiŋa n-zaŋ n nini kpa tiŋa, ka kuhi pam yɛli, “Mbaye, Yawɛ ŋun nyɛ ti Duuma ŋɔ, a yɛn bahi naala Izraɛl ninvuɣ’ shɛb’ bɛn kpalim ŋɔ?”
Naawuni lo ninvuɣ’ shɛb’ bɛn be tinzun’ tiŋa alikauli
14Di saha ka Yawɛ daa yɛli ma, 15“Daadam, yi mabihi mini yi zuliya niriba ni yi tab’ Izraɛlnim’ bɛn be tinzun’ tiŋ’ ni ŋɔ zaa ka Jɛrusalɛmnim’ yɛra, ‘Bɛ chaŋ katiŋa ka chɛ Yawɛ. Tinim’ ka bɛ zaŋ tiŋgbani ŋɔ ti ni ti su li.’
16“Dinzuɣu yɛlim’ ba, ‘Yawɛ ŋun nyɛ yi Duuma ŋɔ ni yɛli shɛm m-bɔŋɔ: Hal n ni daa kul zaŋ ba tahi tinzun’ tinsi ni, ka wurim ba kpɛhi tiŋgbɔn’ shɛŋa ni maa zaa yoli, mani n-daa nyɛ bɛ Naawuni jɛmbu duu saha biɛla shɛli bɛ ni daa be tinsi maa ni maa.’
17“Dinzuɣu yɛlim’ ba, ‘Yawɛ ŋun nyɛ yi Duuma ŋɔ ni yɛli shɛm m-bɔŋɔ: N ni yihi ya yi ni be zuliya shɛb’ sani maa, ka laɣim ya yi ni wurim be tiŋgbɔn’ shɛŋa ni zaa na nti zaŋ Izraɛl tiŋgbɔŋ tin ya.’ 18Ka bɛ yi ka nimaani na, bɛ ni yihi binyoya mini binshɛŋa din chihiri la zaa di ni. 19 Ka n ti ba suhuyini, ka zaŋ shi’ palli kpɛhi bɛ ni. Ka n ti yihi suhu shɛli din be kaman kuɣili ŋɔ bɛ ni, ka zaŋ suhu balli niŋ bɛ ni 20din ni chɛ ka bɛ doli n zaligunima, ka gbibi n zaligu shɛŋa din pahi la, ka saɣi li. Di saha bɛ ni ti nyɛ n niriba, ka m mi nyɛ bɛ Naawuni. 21Amaa ninvuɣ’ shɛb’ bɛn suhuri ye binyoya jɛmbu mini din chihiri tumbu zuɣu la, n ni chɛ ka bɛ tuumbiɛri maa ŋmaligi lu bɛmaŋmaŋ’ zuɣu.” Yawɛ ŋun nyɛ ti Duuma ŋɔ n-yɛli lala maa.
Naawuni jilima yi Jɛrusalɛm
22Dimbɔŋɔ nyaaŋa ka chɛrubinim’ la daa wuɣi bɛ kpiŋkpama mini din daa baɣi ba la zuɣusaa, ka Izraɛl Naawuni jilima daa be bɛ zuɣusaa. 23 Ka Yawɛ jilima daa du zuɣusaa n-yi tiŋ’ maa sunsuuni chaŋ ti zani zo’ shɛli din be tiŋ’ maa wulimpuhili polo la zuɣu. 24Ka Naawuni shia daa kpuɣi ma zuɣusaa Naawuni ʒii nyabu maa puuni n-zaŋ ma chaŋ Kalidianim’ tiŋgbɔŋ ni bɛ ni daa gbahi ninvuɣ’ shɛb’ chaŋ la sani. Di saha ka n ni daa pun nya ʒii shɛli maa daa chɛ ma. 25Ka n daa yɛli bɛ ni daa gbahi ninvuɣ’ shɛb’ chaŋ maa Yawɛ ni daa wuhi ma binshɛŋa zaa.",https://www.bible.com/bible/2264/EZK.11.DBWDB
ƐZƐKIƐL 12,"Anabi ŋun be kaman kuŋkɔɣinzɔra
1Ka Yawɛ daa yɛli ma, 2 “Daadam, a bela duŋtaariba sunsuuni, bɛn mali nina din ni nya, amaa ka bi nyara, ka mali tiba din ni wum, amaa ka bi wumda, dama bɛ nyɛla duŋtaariba.
3“Dinzuɣu daadam, malimi shili n-kahi a nɛma zo. A ni yi amaŋmaŋ’ biɛhigu shee n-chaŋ luɣ’ shɛli kaman kuŋkɔɣinzɔr’ la bɛ ninni. Di pa shɛli bɛ ni baŋ di gbinni, hal bɛ ni kul nyɛ duŋtaariba maa zaa yoli. 4A ni ti kahi a nɛma yina wuntaŋ’ ni bɛ ninni kaman nira ni yɛn zo kuŋkɔɣim ka kahi o nɛma shɛm la, ka a ti yi bɛ ninni zaawuni kaman kuŋkɔɣinzɔr’ la. 5Chibimi gooni voli bɛ ninni n-kahi a nɛma doli nimaani yi. 6Kpuɣim’ a nɛma maa buɣi a bɔɣusapiŋ zuɣu bɛ ninni, ka zaŋ bini pɔb’ a nina n-ʒi li yi liɣa din ni chɛ ka a nini ku nya tiŋgbani. Dama n zaŋ a leela shihirili Izraɛlnim’ sani.”
7Ka n daa niŋ kaman o ni daa zali ma ni n niŋ shɛm maa. N daa kahi n nɛma yina kaman kuŋkɔɣinzɔr’ la. N daa zaŋ n nuhi chibi gooni voli n-zaŋ n nɛma yina liɣa nti zaŋ li buɣi m bɔɣusapiŋ zuɣu bɛ ninni.
8N-daa yi biɛɣu asiba ka Yawɛ bɔhi ma, 9“Daadam, Izraɛlnim’ bɛn nyɛ duŋtaariba maa bi bɔh’ a ni bɔ ka a leei niŋdi maa? 10Yɛlim’ ba, ‘Yawɛ ŋun nyɛ yi Duuma ŋɔ ni yɛli shɛm m-bɔŋɔ: Anabitali yɛtɔɣa ŋɔ nyɛla Jɛrusalɛm naa mini Izraɛlnim’ bɛn zaa be di ni dini.’ 11Yɛlim’ ba, ‘N nyɛla shihirili yi sani, n ni niŋ shɛm maa, lala nti yɛn niŋ ya.’ Bɛ ni ti gbahi ba n-zaŋ ba chaŋ tinzun’ tiŋ’ ti niŋ dabitim ni. 12Ka bɛ naa ŋun be bɛ sani ni ti kah’ o nɛma buɣ’ o bɔɣusapiŋ zuɣu zaawun’ yuŋ yi, ka bɛ ti chibi gooni voli ka o doli dini yi. O ni ti zaŋ bini pil’ o nina din ni chɛ ka o nini ku nya tiŋgbani. 13 N ni yirigi n zana pil’ o gbaag’ o n-zaŋ o tahi Babilɔn din nyɛ Kalidianim’ tiŋgbɔŋ la ni; amaa o nini ti ku nya li, ka o ti kpi nimaani. 14Ka n wurim ninvuɣ’ shɛb’ bɛn be o sani zaa kpɛhi luɣilikam, ninvuɣ’ shɛb’ bɛn sɔŋd’ o min’ o tɔbbihi zaa, ka ŋooi takɔbi doli ba.
15“N yi ti wurim ba kpɛhi zuliya shɛb’ ni mini tiŋgbɔn’ shɛŋa ni, bɛ ni baŋ ni mani n-nyɛ Yawɛ. 16Amaa n ni ti chɛ ka bɛ niriba biɛla tiligi takɔbi maa mini fifali ni ni alɔbo ni din ni chɛ ka bɛ yɛli bɛ ni yɛn chaŋ zuliya shɛb’ sani maa, bɛ ni tum din chihiri shɛŋa zaa, di saha ka bɛ baŋ ni mani n-nyɛ Yawɛ.”
Anabi so ŋun ni’ sɔhiri shihirili
17Ka Yawɛ daa yɛli ma, 18“Daadam, dim’ a bindirigu ka a niŋgbuna sɔhira ka nyu kom ni dabiɛm, ka a niŋgbuna sɔhira. 19Ka a yɛli tiŋgbɔŋ maa nima, ‘Yawɛ ŋun nyɛ ti Duuma ŋɔ ni yɛli shɛm zaŋ chaŋ Jɛrusalɛmnim’ bɛn be Izraɛl tiŋgbɔŋ ni la polo m-bɔŋɔ: Bɛ ni ti di bɛ bindirigu ni dabiɛm ka nyu kom ni suhuzɔhibo, dama binshɛli ti ku lan be bɛ tiŋgbɔn maa ni ninvuɣ’ shɛb’ bɛn zaa be di ni tahiri damli na la zuɣu. 20Ka niriba ni be tin’ shɛŋa ni zaa ni ti kpalim tiŋ’ kuma. Ka tiŋgbɔŋ maa zani dabari. Ka yi baŋ ni mani n-nyɛ Yawɛ.’ ”
Yɛtɔɣ’ ŋahili din yoli mini lahibal’ shɛli din bi yoli
21Yawɛ daa yɛli ma, 22“Daadam, ŋah’ bɔ ka yi leei ŋahira zaŋ chaŋ Izraɛl tiŋgbɔŋ polo din yɛra, ‘Dabisa maa yuuya, ka ʒii kam kpalim yoli?’ 23Dinzuɣu yɛlim’ ba ni Yawɛ ŋun nyɛ yi Duuma ŋɔ yɛliya, ‘N ni kpihim ŋahali maa ka bɛ ku lan ŋahi li Izraɛl tiŋgbɔŋ ni yaha.’ Amaa yɛlim’ ba ni dabisa maa miriya, ka ʒii kam ni niŋ pali.
24“Dama ʒiri ʒiinim’ ti ku lan beni, ka ʒiri anabitali yɛtɔɣa gba ti ku lan be Izraɛl tiŋgbɔŋ ni. 25Amaa man’ Yawɛ nti yɛn zaŋ n yɛtɔɣa tɔɣisi, ka di niŋ pali. Di ti bi lan yɛn yuui yaha. Amaa yinim’ duŋtaariba ŋɔ ʒiɛman’ ŋɔ ni ka n ni tɔɣisi yɛtɔɣa ka chɛ ka di niŋ pali. Yawɛ ŋun nyɛ ti Duuma ŋɔ n-yɛli lala maa.”
26Ka Yawɛ daa lan yɛli ma, 27“Daadam, nyama, bɛn’ Izraɛlnim’ yɛra, ‘O ni nyari ʒii shɛŋa maa yuma na galisiya, ka o daanabitali maa nyɛ saha shɛli din be katiŋ’ yɛtɔɣa.’ 28Dinzuɣu yɛlim’ ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: N yɛligu bi lan yɛn yuui. Amaa n yi kul tɔɣisi yɛtɔɣ’ shɛli, di ni niŋ pali. Yawɛ ŋun nyɛ ti Duuma ŋɔ n-yɛli lala maa.’ ”",https://www.bible.com/bible/2264/EZK.12.DBWDB
ƐZƐKIƐL 13,"Anabitali yɛtɔɣa din jɛndi anabi dɔbba bɛn nyɛ ʒirinima
1Yawɛ daa yɛli ma, 2“Daadam, tɔɣisim’ anabitali yɛtɔɣa n-jɛndi Izraɛl anabinim’ bɛn tɔɣisiri anabitali yɛtɔɣa la, yɛlim’ bɛn zaŋ bɛmaŋmaŋ’ suhuyubu tɔɣisiri anabitali yɛtɔɣa la, ‘Wummiya Yawɛ yɛligu!’ ”
3Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Mbusim be anabi shɛb’ bɛn nyɛ jɛra, ka doli bɛmaŋmaŋ’ suhuyubu, ka bi nyari shɛli ŋɔ zuɣu. 4Yi daanabinim’ ŋmanila ŋɔri m-be Izraɛl dikilijina ni. 5Yi bi chaŋ dikiya din lu maa ni ti gu voya shee bee m-mali me gooni ti Izraɛlnima din ni chɛ ka tɔbu ti ku daai li luhi Yawɛ dabisili dali. 6Bɛ ʒii nyabu nyɛla ʒiri, ka bɛ daanabitali yɛtɔɣa nyɛ ʒiri. Bɛ yɛra, ‘Yawɛ yɛliya.’ Ka di mi pala Yawɛ n-tim ba. Amaa ka bɛ bɔri ni bɛ yɛligu maa niŋ pali. 7Yi ni nyari ʒii shɛŋa maa pala ʒiri? Ka yi daanabitali nyɛ ʒiri. Hal n yi bi yɛli shɛli, yi yɛrimi, ‘Yawɛ yɛliya.’ ”
8Dinzuɣu Yawɛ ŋun nyɛ yi Duuma ŋɔ ni yɛli shɛm m-bɔŋɔ: “Yi ni ŋmari ʒiri, ka nyari ʒii shɛŋa din pa yɛlimaŋli maa zuɣu, n suhu yiɣisimi bahi yi zuɣu. Yawɛ ŋun nyɛ yi Duuma ŋɔ n-yɛli lala maa. 9N ni darigi anabi shɛb’ bɛn nyari ʒii shɛŋa din pa yɛlimaŋli, ka bɛ tɔɣisiri ʒiri anabitali yɛtɔɣa ŋɔ tibili. Bɛ ti ku be n niriba laɣiŋgu ni, bɛ mi ti ku sabi bɛ yuya niŋ Izraɛlnim’ yuya litaafi ni. Bɛ ti ku kpe Izraɛl tiŋgbɔŋ ni. Ka yi baŋ ni mani n-nyɛ yi Duuma Yawɛ. 10 Yɛlimaŋli, bɛ nyɛla bɛn birigi n niriba ka yɛra, ‘Suhudoo beni.’ ka suhudoo mi kani. Ka n niriba maa yi me gooni, anabinim’ ŋɔ zaŋdila bimpiɛlli paligi li. 11Yɛlim’ ninvuɣ’ shɛb’ bɛn niŋ bini paligi li la ni di ni lu. Sa’ titali ni mi, ka sakuɣ’ kara luna, ka sanʒiɛɣu ʒe. 12Ka gooni maa yi ti lu, bɛ ni bɔhi ya, ‘Yi ni daa zaŋ binshɛli paligi li la lee be ya?’ ”
13Dinzuɣu Yawɛ ŋun nyɛ yi Duuma ŋɔ ni yɛli shɛm m-bɔŋɔ: “N suhuyiɣisili puuni ka n yɛn chɛ ka sanʒiɛɣu maa ʒe, ka chɛ ka sa’ titali mi n sujee puuni, ka sakuɣ’ kara luna n suhuyiɣisili maa ni saɣim li. 14Ka n daai yi ni zaŋ bimpiɛlli paligi goon’ shɛli maa luhi tiŋa n-wurim li ka chɛ di tanzahi zali. Di ni ti lu n-kun ya, ka yi baŋ ni mani n-nyɛ Yawɛ.
15“Lala ka n ti yɛn yiɣisi n suhu bahi gooni maa mini ninvuɣ’ shɛb’ bɛn zaŋ bimpiɛlli paligi li maa zuɣu, ka yɛli ya, ‘Gooni maa lan kani, ka bɛn daa zaŋ bimpiɛlli paligi li maa gba lan kani.’ 16Izraɛl anab’ shɛb’ tɔɣisiri anabitali yɛtɔɣa zaŋ chaŋ Jɛrusalɛm polo, ka nyari ʒiinima zaŋ chaŋ di suhudoo polo, ka suhudoo mi kani.” Yawɛ ŋun nyɛ yi Duuma ŋɔ n-yɛli lala ma.
Anabitali yɛtɔɣa din jɛndi anab’ shɛb’ bɛn nyɛ paɣiba
17“Ka nyini daadam, lum’ a niriba bɛn bipuɣinsi zaŋ bɛmaŋmaŋ’ tɛha tɔɣisiri anabitali yɛtɔɣa la zuɣu. Tɔɣisim’ anabitali yɛtɔɣa jɛndi ba, 18ka yɛli ba, Yawɛ ŋun nyɛ ti Duuma ŋɔ ni yɛli shɛm m-bɔŋɔ: Mbusim be paɣ’ shɛb’ bɛn shɛri kana piriti nuchɛhi kam, ka wuɣiri sarisi pari ninvuɣ’ wɔɣila mini ninvuɣ’ jihi zaa zuɣuri ni m-bɔri ni bɛ di ninsalinim’ nyɛviya la zuɣu. Yi yɛn dila nyɛviya n niriba sunsuuni ka lee gbibi yimaŋmaŋ’ nyɛviya? 19Yi ta ma daɣiri n niriba sani, chi nukurigu pali mini bɔrɔbɔro chɛhi zuɣu. Yi kuri ninvuɣ’ shɛb’ bɛn bi simdi kubu, ka chɛri ninvuɣ’ shɛb’ bɛn bi simdi ni bɛ be, yi ni ŋmari ʒiri n niriba bɛn wumdi ʒiri yɛtɔɣa sani la zuɣu.”
20Dinzuɣu Yawɛ ŋun nyɛ yi Duuma ŋɔ yɛliya: “Nyamiya, n je yi kan’ shɛŋa yi ni pirita ka zaŋ li diri n niriba nyɛviya maa. N ni dari chihi li yi nuhi ni ka chɛ ka yi ni mal’ li doli shɛba ni yi di bɛ nyɛviya kaman noonsi la nya bɛmaŋa. 21N ni lan chahi yi sarisi ŋɔ, ka fa n niriba bɛn be yi nuu ni maa bahi, ka bɛ ku lan be yi nuu ni n-nyɛ yi ni yɛn ku shɛba. Ka yi baŋ ni mani n-nyɛ Yawɛ.
22“Yi ŋmari ʒiri n-chɛ ka wuntizɔriba suhuri gbarigira, hal n ni bi gbarigir’ bɛ suhuri maa zaa yoli; ka kpaŋsiri ninvuɣ’ biɛri kɔba ni ka bɛ bi niŋdi tuuba din ni chɛ ka bɛ tiligi bɛ nyɛviya. 23Dinzuɣu yi ku lan nya ʒii shɛŋa din nyɛ ʒiri ŋɔ bee n-tum buɣijɛmbo tuma. N ni tiligi n niriba yi nuu ni. Di saha ka yi baŋ ni mani n-nyɛ Yawɛ.”",https://www.bible.com/bible/2264/EZK.13.DBWDB
ƐZƐKIƐL 14,"Naawuni zaɣisi buɣijɛmbo
1Izraɛl kpamba shɛba daa ti ka n sanna ti ʒini n tooni. 2Ka Yawɛ daa yɛli ma, 3“Daadam, niriba ŋɔ niŋla bɛ buɣa yɛda ka chɛ ka bɛ daalahichi leei bɛ kuɣituurili do bɛ tooni. N ni chɛ ka bɛ bɔhi ma baŋ shɛli?
4“Dinzuɣu yɛlim’ ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Izraɛl ninvuɣ’ shɛba yi niŋ bɛ buɣa yɛda, ka chɛ ka bɛ buɣa maa leei bɛ kuɣituurili do bɛ tooni, amaa ka bɛ ka anabi sanna, man’ Yawɛ ni garigi bɛn zaŋ bɛ buɣa pam kana, 5din ni chɛ ka n gbaai Izraɛlnim’ zaa bɛn zaɣisi ma bɛ buɣa zuɣu la suhuri.’
6“Dinzuɣu yɛlim’ Izraɛlnima, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ; Niŋmiya tuuba, ka chɛ yi buɣa ŋɔ jɛmbu, ka zo n-yi din chihiri la tumbu ni.’
7“Dama Izraɛl ninvuɣ’ shɛba bee saamba bɛn be Izraɛl tiŋgbɔŋ ni yi zaɣisi ma ka niŋ bɛ buɣa yɛda, amaa ka ka anabi maa sanna ni bɛ ti bɔh’ o baŋ binshɛli n sani, man’ Yawɛ maŋmaŋ’ ni garigi ba. 8N ni yiɣisi n suhu bahi bɛ zuɣu, ka zaŋ ba leei shihirili mini bɛ ni maani shɛba ansarisi, ka yihi ba n niriba sunsuuni, ka yi baŋ ni mani n-nyɛ Yawɛ.
9“Ka bɛ yi yɔhim anabi maa ka o yɛli shɛli, di wuhiya ni man’ Yawɛ n-yɔhim anabi maa, ka n ni teei n nuu n-jɛnd’ o n-ku o n niriba Izraɛlnim’ sunsuuni. 10Bɛ ni ti nya tibidarigibo, anabi maa mini ninvuɣ’ so ŋun bɔhi ni o baŋ maa tibidarigibo ni nyɛla yim. 11Dina n-ni chɛ ka Izraɛlnim’ ku lan kpe yɔɣu ka chɛ ma bee n-lan zaŋ bɛ daalahichi ŋɔ zaa ta bɛmaŋ’ daɣiri. Di saha bɛ ni ti leei n niriba, ka m mi leei bɛ Naawuni. Yawɛ ŋun nyɛ ti Duuma ŋɔ n-yɛli lala maa.”
Nuhu mini Daniɛl ni Ayuba
12Ka Yawɛ daa yɛli ma, 13“Daadam, tin’ shɛli nim’ yi bi ʒe yim ni mani ka tum alahichi, ka n suhu yiɣisi bahi bɛ zuɣu ka m mɔŋ ba bindirigu, ka chɛ ka kum lu bɛ zuɣu n-kuri ninsalinim’ mini biŋkɔbiri bɛn be di ni, 14hal Nuhu mini Daniɛl ni Ayuba, bɛ niriba ata ŋɔ yi be tiŋ’ maa ni, bɛ ni tooi tiligila bɛmaŋmaŋ’ nyɛviya kɔŋko bɛ wuntitali zuɣu. Yawɛ ŋun nyɛ ti Duuma ŋɔ n-yɛli lala maa.
15“Ka n yi chɛ ka mɔɣu ni biŋkɔbiri yi bɛ tiŋgbɔŋ maa ni nti kuri ba, ka di leei dabari, ka so ku lan gari nimaani biŋkɔb’ biɛri ŋɔ zuɣu, 16hal niriba ata ŋɔ yi be nimaani, hal ka mani ŋun be ŋɔ zuɣu, bɛ naan ku tooi tiligi bɛ bidibisi bee bɛ bipuɣinsi, bɛmaŋmaŋ’ kɔŋko n-naan tiligi. Amaa tiŋgbani maa naan kpalim zani dabari. Yawɛ ŋun nyɛ ti Duuma ŋɔ n-yɛli lala maa.
17“Bee n yi di zaŋ takɔbi lu tiŋgbɔŋ maa zuɣu ka yɛli, ‘Takɔbi, lum’ tiŋgbɔŋ ŋɔ zuɣu n-ku ninsalinim’ mini bɛ biŋkɔbiri,’ 18hal niriba ata maa yi di beni, hal ka mani ŋun be ŋɔ zuɣu, bɛ naan ku tooi tiligi bɛ bidibisi bee bipuɣinsi, amaa bɛmaŋmaŋ’ kɔŋko n-naan tiligi. Yawɛ ŋun nyɛ ti Duuma ŋɔ n-yɛli lala maa.
19“Bee n yi chɛ ka alɔbo lu di tiŋgbɔŋ maa ni, ka n suhu yiɣisi pam bahi bɛ zuɣu ni n ku ba, ka n kuri ninsalinim’ mini biŋkɔbiri bɛn be di ni, 20hal Nuhu mini Daniɛl ni Ayuba yi di be tiŋgbɔŋ maa ni, mani ŋun be ŋɔ zuɣu, bɛ naan ku tooi tiligi bɛ bidibiga bee bipuɣiŋga. Bɛmaŋmaŋ’ kɔŋko nyɛviya ka bɛ naan tiligi bɛ wuntitali zuɣu.”
21 Yawɛ ŋun nyɛ ti Duuma ŋɔ ni yɛli shɛm m-bɔŋɔ: “N yi ti chɛ ka n sariakaribo yɛlibiɛri anahi lu Jɛrusalɛmnim’ zuɣu, di ku viɛla, dina n-nyɛ takɔbi mini fifali ni mɔɣu ni biŋkɔb’ biɛri ni alɔbo din yɛn kuri ninsalinima mini biŋkɔbiri bɛn be di ni la. 22Amaa di ni shɛba ni ti gali, bɛ ni ti yihi bɛ bidibisi mini bɛ bipuɣinsi ka bɛ ka n sanna, ka a yi ti nya bɛ biɛhigu mini bɛ tuma, a suhu ni maai zaŋ chaŋ n ni chɛ ka zaɣ’ biɛ’ shɛŋa zaa lu Jɛrusalɛmnim’ zuɣu maa polo. 23A yi ti nya bɛ biɛhigu mini bɛ tuma, a ni baŋ ni n ni daa niŋ shɛlikam maa, pa yoli ka n daa niŋ lala di ni maa, ka a suhu ni maai.” Yawɛ ŋun nyɛ ti Duuma ŋɔ n-yɛli lala maa.",https://www.bible.com/bible/2264/EZK.14.DBWDB
ƐZƐKIƐL 15,"Tuŋ yɛla ŋahali
1Ka Yawɛ daa yɛli ma,
2“Daadam, wula ka tuŋ’ din be tibɔŋ ni wulli
lee yɛn tooi gari tia wulli tibɔŋ maa ni?
3Nir’ na mi n-zaŋ tuŋ wula niŋ binshɛli?
Ka nir’ na mi n-zaŋ tuŋ’ wula kpahi kpa
n-zaŋ binyɛra yili li?
4Bɛ naɣ’ zaŋdi li mi maani buɣim.
Ka di zuɣu polo mini di nyoya polo yi di buɣim
ka chɛ di sunsuuni ka di leei sala doya,
di ni tooi lan ku buchi yaha?
5Di ni nyɛ zaɣ’ muni la
di pun ka buchi,
bɛ ni ti yɛri ni buɣim di li
ka di niŋ sala?
Bɛ ni tooi zaŋ li niŋ binshɛli yaha?”
6Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Kaman tuŋ’ wula ni be mɔɣu ni tihi ni ka n zaŋ li ti ka bɛ maani buɣim shɛm, lala ka n yɛn niŋ Jɛrusalɛmnima. 7N ni mihi n ninni niŋ ba, bɛ ni daa kul tiligi buɣim dili ni maa, buɣim na kul ni bahi di ba. Ka n yi ti mihi n ninni niŋ ba, a ni baŋ ni mani n-nyɛ Yawɛ. 8Bɛ ni bi tum ʒiɛyimtali tuma maa zuɣu n ni chɛ ka bɛ tiŋgbɔŋ maa zani dabari.” Yawɛ ŋun nyɛ ti Duuma ŋɔ n-yɛli lala maa.",https://www.bible.com/bible/2264/EZK.15.DBWDB
ƐZƐKIƐL 16,"Jɛrusalɛm ŋun bi ʒe yim
1Yawɛ daa yɛli ma, 2“Daadam, chɛ ka Jɛrusalɛm baŋ di ni tum din chihiri shɛŋa, 3ka yɛli, ‘Yawɛ ŋun nyɛ ti Duuma ŋɔ ni yɛli Jɛrusalɛm shɛm m-bɔŋɔ: A piligu shee mini bɛ ni dɔɣ’ a luɣ’ shɛli nyɛla Keenan tiŋgbɔŋ ni. A ba daa nyɛla Amɔri nira, ka a ma mi nyɛ Hiti nira. 4Zaŋ chaŋ bɛ ni daa dɔɣ’ a shɛm polo, bɛ ni daa dɔɣ’ a dahin’ shɛli, bɛ daa bi ŋmaag’ a nyuɣu; bɛ daa bi su a kom n-yihi a biɛri ni bee n-niŋ kpam ʒe a bee n-zaŋ chinchini pil’ a. 5So daa bi zo a nambɔɣu n-niŋ dimbɔŋɔnim’ shɛli ti a nambɔzɔbo zuɣu. Amaa bɛ daa zaŋ a mi ti bahi samban’ ni, dama bɛ daa zaɣis’ a mi bɛ ni daa dɔɣ’ a dahin’ shɛli maa.
6“Ka n daa gari a sani n-nya a ni be a ʒim ni talinda, a ni daa do a ʒim ni maa, ka n yɛl’ a, ‘Niŋmi nyɛvili, 7ka zooi kaman tia ni zoori shɛm.’ A daa zooya niŋ wɔɣilim m-bi paɣa. A daa yi biha, ka a tooni bili kɔbiri, amaa a daa na bela a zaɣim.
8“Ka n daa ti lan gariti a sani ka yul’ a n-nya ka a saɣi bɔbu, ka n daa zaŋ n chinchini pil’ a limsi a zaɣim maa, ka po pɔri lo a alikauli, ka a leei n ni su so. Yawɛ ŋun nyɛ ti Duuma ŋɔ n-yɛli lala maa.
9“Ka n daa su a kom, m-paɣ’ a ni’ ʒim maa bahi, ka ʒe a kpam. 10N daa zaŋ liiga viɛlli yɛl’ a, ka zaŋ gban’ duɣira namda pir’ a, ka zaŋ bɔb’ piɛlli bɔb’ a, ka zaŋ chinchin’ nyɛlisira sol’ a. 11N daa zaŋ yɛ’ viɛla dih’ a paɣisarilim, ka zaŋ bansi pir’ a nuhi ni, ka zaŋ dolibi yɛl’ a nyiŋgoli ni, 12ka zaŋ nintua n-tu a nyee, ka zaŋ tibikpara kpa a tiba ni, ka zaŋ nam zuɣupil’ viɛlli pil’ a zuɣu. 13N daa zaŋ salima min’ anzinfa dih’ a paɣisarilim. Ka a mali tan’ viɛlli liiga mini tan’ nyɛlisirili chinchina ni bɛ ni wuɣi chinchin’ shɛli. A bindirigu daa nyɛla zim viɛla mini shiri ni kpam, ka a daa niŋ viɛlim pam, ka simdi ni a niŋ napaɣa. 14A yuli daa duya zuliya kam zaa ni a viɛlim maa zuɣu. Dama n ni daa ti a jilima shɛli la zuɣu n-daa chɛ ka a niŋ viɛlim zaa maa. Yawɛ ŋun nyɛ ti Duuma ŋɔ n-yɛli lala maa.
15“Amaa a daa niŋ a viɛlim maa naani, ka gɔri pagɔrisigu a yudua maa zuɣu. A daa chɛ ka a mini ŋunkam gariti nimaani dɔni. 16A daa zaŋ a situra maa shɛli n-dih’ a buɣa jɛmbu shee nachiinsi n-dɔni di zuɣu n-tum pagɔrisigu tuma, ka di kpee na ʒi n-niŋ. 17A daa lan zaŋ n ni ti a salima min’ anzinfa yɛ’ viɛli’ shɛŋa la m-mali binnana din nyɛ dɔbba n-zaŋ ba tum pagɔrisigu tuma. 18A daa zaŋ liiga shɛŋa bɛ ni wuɣi n-yɛli ba, ka zaŋ n kpam mini n tulaale zim la zali bɛ tooni. 19N daa lan ti a bindirigu din nyɛ zim viɛlli mini kpam ni shiri ni a di, ka a daa zaŋ li zali bɛ tooni ni di nyɛ din nyom viɛla, ka di daa shiri nyɛ lala. Yawɛ ŋun nyɛ ti Duuma ŋɔ n-yɛli lala maa.
20“A daa zaŋ a bidibisi min’ a bipuɣinsi shɛba a ni daa dɔɣi ti ma la m-mal’ a buɣa maa ni bɛ ŋubi, ka di be kaman a ni daa tum pagɔrisigu tuun’ shɛli maa nyɛla yɛlibil’ la. 21A daa ku m bihi nyo buɣim mali buɣa maa. 22Ka a ni tum din chihiri mini pagɔrisigu tuun’ shɛŋa ŋɔ zaa, a bi teeg’ a ni daa nyɛ bia saha shɛli, ka be a zaɣim n-do a ʒim ni talindi la yɛla?”
Jɛrusalɛm biɛhigu ŋmanila pagɔrili biɛhigu
23A ninvuɣ’ biɛtali ŋɔ zaa nyaaŋa, mbusim be a zuɣu. Yawɛ ŋun nyɛ ti Duuma ŋɔ n-yɛli lala maa. 24A ko pin’ titali zali amaŋa, ka me binshɛŋa din dundu zal’ amaŋa niriba laɣiŋgu shee kam. 25A me binshɛŋa din dundu maa zali solɔɣu kam zuɣu, ka zaŋ a viɛlim maa tum pagɔrisigu tuma. A zaŋ amaŋ’ ti ninvuɣ’ so ŋunkam garita, ka di zuɣu chɛ ka a pagɔrisigu tuma maa galisi pam. 26A chɛ ka a mini Ijiptinim’ bɛn nyɛ a ʒiʒiinitaba, ka nyɛ kɔribiɛrinim’ la tum pagɔrisigu tuma, ka di zuɣu chɛ ka a pagɔrisigu tuma maa galisi pam, ni a chɛ ka n suhu yiɣisi.
27Dinzuɣu ka n daa darig’ a tibili, ka filim’ a tarili, ka chɛ ka a tumd’ a dimnim’ bɛn nyɛ Filistianim’ yubu, bɛn nyɛ vi ni gbahi shɛba a biɛriyoli tuma maa zuɣu la.
28A daa lan tum pagɔrisigu tuma Asirianim’ sani a ni nyɛ pulaandan’ la zuɣu. A daa tum pagɔrisigu tuma bɛ sani, ka a nini na kul bi tiɣi li. 29A daa lan tum pagɔrisigu tuma Kalidia din nyɛ kɔhigɔriba tiŋgbɔŋ la ni, hal ka a nini na kul bi tiɣi dimbɔŋɔ gba.
30Yawɛ ŋun nyɛ ti Duuma ŋɔ yɛliya: Dɔr’ bɔ n-lee be a suhu ni ka a tum dimbɔŋɔ zaa maa, din nyɛ vi kalinsi pagɔrisigu tuma ŋɔ? 31A daa ko pini zali solɔɣu kam zuɣu, ka mali binshɛŋa din dundu zali niriba laɣiŋgu shee kam. A daa bi be kaman pagɔrili la, dama a je liɣiri. 32Yidaampaɣ’ zinalana ŋɔ, a nyɛla ŋun chɛ ka a mini saamba n-doona ka chɛ a yidana. 33Bɛ tirila pagɔra zaa liɣiri, amaa nyini n-lee tiri a mamanim’ zaa pina ni bɛ yi luɣilikam zaa kana a pagɔrisigu tuma maa zuɣu. 34Dinzuɣu a biɛhigu daa be di ko ka chɛ paɣ’ shɛb’ dini a pagɔrisigu tuma maa ni. Pa so m-puh’ a ni a tummi pagɔrisigu tuma. Pa bɛna n-daa yɔr’ a, amaa nyini n-daa lee yɔri ba, a biɛhigu daa shiri be di ko.
Naawuni kari Jɛrusalɛm saria
35Dinzuɣu nyini pagɔrili ŋɔ, wummi Yawɛ yɛligu. 36Yawɛ ŋun nyɛ ti Duuma ŋɔ ni yɛli shɛm m-bɔŋɔ: A kɔr’ biɛri tuma min’ a ni daa be a zaɣim a mamanim’ sani a pagɔrisigu tuma tumbu ni ni a buɣ’ shɛŋa din chihiri min’ a ni daa zaŋ a bihi ʒim mali ba la, 37dinzuɣu n ni laɣim a mamanim’ maa zaa, a mini bɛn diri nyaɣisim maa, a ni daa yuri shɛb’ zaa min’ a ni daa je shɛb’ la zaa. N ni chɛ ka bɛ zaa yi luɣilikam laɣimna ti lir’ a, ka m pirig’ a a zaɣim wuhi ba, ka bɛ nya a zaɣim zaa. 38N ni kar’ a saria kaman bɛ ni kariti paɣ’ shɛb’ bɛn tum zina ka ku niriba ka bɛ kariti ba saria shɛm la, ka zaŋ bɛ ʒim yihibu taali ʒil’ a ni suhuyiɣisili mini nyuli. 39N ni zaŋ a niŋ bɛ nuu ni, ka bɛ wurim a ni ko pin’ shɛli la min’ a ni daa me binshɛŋa din dundu zali luɣ’ shɛŋa zaa la. Bɛ ni ti pirig’ a situra zaa, ka yeeg’ a yɛ’ viɛla zaa, ka chɛ a zal’ a zaɣim.
40Bɛ ni ti zaŋ niriba pam na ti lir’ a, ka bɛ ti lab’ a kuɣa, ka zaŋ bɛ takɔbiri ŋmahiŋmah’ a jilajila. 41Bɛ ni ti nyo a yiya buɣim, ka kar’ a saria paɣiba pam ninni. N ni chɛ ka a ku lan tum pagɔrisigu tuma, ka a gba ku lan ti so pina. 42Lala maa ni chɛ ka n suhuyiɣisili zani tariga zaŋ chaŋ a polo, ka n ŋmaligi n nyuli zabbu ka chɛ a, ka fo, ka n suhu ku lan yiɣisi. 43A ni bi lan teeg’ a bilim ni yɛla, amaa ka niŋ dimbɔŋɔnima n-chɛ ka n suhu yiɣisi shɛm ŋɔ zuɣu, n ni labis’ a tuma maa ʒil’ a. Pa pagɔrisigu tuma ka a daa tum gar’ a ni daa tum din chihiri shɛŋa la zaa? Yawɛ ŋun nyɛ ti Duuma ŋɔ n-yɛli lala maa.
Ma ni be shɛm lala ka o bipuɣiŋga gba be
44Nyama, ŋunkam ŋahiri ŋaha, ni ŋahi ŋahili ŋɔ zaŋ chaŋ a polo yɛli, ‘Ma ni be shɛm lala ka o bipuɣiŋga gba be.’ 45A nyɛla a ma ŋun daa zaɣis’ o yidana min’ o bihi la bipuɣiŋga. A nyɛla a biɛyanim’ bɛn daa zaɣisi bɛ yidaannim’ mini bɛ bihi la tizo. A ma daa nyɛla Hiti paɣa, ka a ba mi nyɛ Amɔri doo.
46A biɛli n-nyɛ Samaria ŋun min’ o bipuɣinsi be a nuzaa polo la, ka a tizo nyɛ Sɔdom ŋun min’ o bipuɣinsi be a nudirigu polo la. 47A daa bi dolila bɛ naba n-tum bɛ ni daa tum din chihiri shɛŋa maa kɔŋko, amaa saha biɛla ka a daa zaŋ tum din bie n-gari bɛ dini a soya zaa ni.
48Yawɛ ŋun nyɛ ti Duuma ŋɔ ni yɛli shɛm m-bɔŋɔ: Hal ka mani ŋun be ŋɔ zuɣu, a mabia Sɔdom min’ o bipuɣinsi daa bi tum tuumbiɛri ka di paag’ a min’ a bipuɣinsi ni tum shɛm ŋɔ. 49A mabia Sɔdom taali m-bɔŋɔ: O min’ o bipuɣinsi daa malila karimbaani. Bɛ daa mali bindira pam, ka bɛ nyamma galisi, amaa bɛ daa bi sɔŋdi nandaamba mini bɛn ka. 50Bɛ daa mali karimbaani, ka tum din chihiri n sani ka n nya li, dinzuɣu ka n daa ku ba.
51Samarianim’ daa bi tum a daalahichi ŋɔ pirigili, a tum din chihiri gari ba. Ka a ni tum din chihiri shɛŋa maa zuɣu chɛ ka a mabihi maa ŋmanila wuntizɔriba. 52A gba nyam’ filiŋ, dama a chɛ ka a mabihi nya nirilim niŋbu bɛ saria karibu ni, a ni tum din chihiri shɛŋa a daalahichi tumbu puuni gari ba maa zuɣu chɛ ka bɛ niŋ din tuhi gar’ a. Dinzuɣu mal’ a vi min’ a filiŋ, dama a chɛ ka a mabihi maa ŋmanila wuntizɔriba.
Sɔdom mini Samaria ni lan labi di biɛhigu ni
53N ni lan labisi bɛ daazichi ti ba. N ni labisi Sɔdom mini di tiŋkpansi daazichi ti ba, ka labisi Samaria mini di tiŋkpansi daazichi ti ba. N ni labisi a gba maŋmaŋ’ daazichi ti a pahi bɛ zuɣu 54din ni chɛ ka a mali a filiŋ min’ a vi a ni tum tuun’ shɛŋa zaa n-chɛ ka di ti ba suhumahili maa zuɣu. 55A mabihi maa, Sɔdom mini di tiŋkpansi zaa ni labi di biɛri kurili ni. Ka Samaria mini di tiŋkpansi ti labi di biɛri kurili ni. Ka a gba min’ a bipuɣinsi zaa ni ti labi yi biɛri kurili ni. 56A ni daa mali karimbaani saha shɛli la a daa bi maanila a mabia Sɔdom ansarisi, 57hal ka a ninvuɣ’ biɛtali ti yi palo? Pumpɔŋɔ a nyɛla Ɛdomnim’ mini Filistianim’ ni bɛ ʒiʒiinitaba ni maani ninvuɣ’ so ansarisi, ka lihi ʒiɛm’ a. 58Di simdi ni a nya tibidarigibo a ni daa tum pagɔrisigu tuun’ shɛli mini din chihiri shɛl’ la zuɣu. Yawɛ n-yɛli lala maa.
Alikauli din ka bahigu
59Yɛlimaŋli, Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni darig’ a tibili kaman a ni daa niŋ shɛm maa, nyin’ ŋun bi lihi nya pɔri, ka saɣim alikauli ŋɔ. 60Amaa n ni ti teei n ni daa lo a alikauli shɛli a bipolitali saha la yɛla, ka lan lo a alikauli shɛli din ku naai. 61Di saha a ni ti teei a ni daa be shɛm la yɛla, ka vi gbaag’ a. Saha shɛli n yi ti zaŋ a mabihi bɛn nyɛ a biɛli min’ a tizo la ti a kaman a bipuɣinsi la. Amaa dimbɔŋɔ pala n ni lo a alikauli shɛli maa zuɣu. 62N ni ti lo a alikauli ka a baŋ ni mani n-nyɛ Yawɛ. 63N yi chɛ a ni daa tum shɛlikam zaa maa taali, di ni chɛ ka a teei di yɛla ka di gar’ a, ka a ku lan yaag’ a noli a vi maa zuɣu.’ ” Yawɛ ŋun nyɛ ti Duuma ŋɔ n-yɛli lala maa.",https://www.bible.com/bible/2264/EZK.16.DBWDB
ƐZƐKIƐL 17,"Tɔrili mini yɔɣili ŋahili
1Yawɛ daa yɛli ma, 2“Daadam, yɛlim’ Izraɛlnim’ saliŋ lɔhili. Yɛlim’ ba yɛtɔɣ’ ŋahili ŋɔ, 3yɛlim’ ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ:
Tɔrili zaɣ’ titali ŋun daa mali kpiŋkpaŋ’ kara,
ka o kpiŋkpan’ piɛma wɔɣa,
ka o mali kɔb’ garigari pam
daa ti ka Lɛbanɔn na.
O daa gbaala sida tia
4wulikpani nyoli ni ŋ-ŋmaai di zaɣ’ maani
n-zaŋ li chaŋ daabiligu tiŋgbɔŋ ni
ti zaŋ li sa kɔhigɔriba tiŋ’ ni.
5Di nyaaŋa ka o daa zaŋ tiŋgbɔŋ maa ni bimbiɛlli
ti biri kulim shee.
Di daa nyɛla bimbilli
din ʒe m-baɣi kom pam.
O daa biri li mi
kaman tia din zoora yomyom la.
6Ka di daa bili n-leela yɔɣili din zɔra,
amaa ka lee bi do tiŋa,
ka ŋmaligi kpala o polo.
Ka di nyaɣa kul kpalim ʒe di zaashee.
Lala zuɣu di daa leela yɔɣili
n-niŋ wula mini vari.
7Ka tɔrili zaɣ’ titali so daa lan beni
m-mali kpiŋkpan’ kara,
ka mali kɔbiri pam.
Nyama, ka yɔɣili maa
ŋmaligi di nyaɣa kpa o polo,
ka teei di wula kpa o polo
ni o niŋ kom yɔɣi li,
ka bɛ sibigi li bɛ ni biri li luɣ’ shɛli maa
8n-zaŋ li ti sa vuhim shee,
kom ni be luɣ’ shɛli pam
din ni chɛ ka di niŋ wula
n-wali wala,
ka niŋ yɔɣili din mali jilima.’
9Yɛlima, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ:
Di ni baai?
O ku darigi vuɣi di mini di nyaɣa,
ka di wala pooi ka kuui
ka chɛ ka di va’ maha paligi?
Di pala nuu din mali kpiɔŋ
bee tɔbbihi pam ka bɛ yɛn bona
ka bɛ ti sibigi di mini di nyaɣa.
10Bɛ yi ti sibigi li sa, di ni baai?
Wulimpuhili polo pɔhim yi ti ʒe li,
di ku kuui zaa,
di ku kuui bɛ ni daa biri li luɣ’ shɛli maa?’ ”
Ŋahili maa gbinni kahigiya wuhi
11Dimbɔŋɔ nyaaŋa ka Yawɛ daa yɛli ma, 12 “Pumpɔŋɔ bɔhimi duŋtaariba maa, ‘Yi bi mi dimbɔŋɔnim’ maa gbinni?’ Yɛlim’ ba,‘ Babilɔn naa n-daa ka Jɛrusalɛm na nti gbaai di naa mini di kpambaliba n-zaŋ ba kuli Babilɔn. 13Nimaani ka o daa yihi nabi’ yino n-lo o alikauli, ka chɛ ka o po pɔri. Ka o daa zaŋ tiŋ’ maa ni ninvuɣ’ zuɣuri zaa chaŋ 14ni di chɛ ka bɛ nam maa siɣisi dimaŋa, ka ku duhi dimaŋa. Ka di yi gbibi alikauli maa, dina n-ni chɛ ka di zani. 15Amaa ka o daa taai duŋ, ka tim tuumba Ijipti ni bɛ ti o yuri mini tɔbbihi pam na. O ni di nasara? Nira ŋun niŋ dimbɔŋɔnima ni tooi tiligi? O ni tooi saɣim alikauli ŋɔ ka tiligi?’ ” 16Yawɛ ŋun nyɛ ti Duuma ŋɔ yɛliya, “Hal ka mani ŋun be ŋɔ zuɣu, biɛhiŋ kani, na’ so ŋun daa leeg’ o nam ka o yuli ʒiɛm o ni daa po pɔri shɛli la, ka saɣim alikauli maa ni be luɣ’ shɛli din nyɛ Babilɔn maa ni ka o ni kpi. 17Bɛ ni ti kɔri taŋkpaɣu duhiduhi, ka me teei gili goma ni bɛ ku niriba pam. Firawuna min’ o tɔbbihi pam bɛn mali yaa ku tuhi tɔbu maa sɔŋ o. 18O ni daa lihi ʒiɛm o ni po pɔri shɛŋa, ka saɣim alikauli maa, ka lan zaŋ o nuu kpɛhi tuun’ shɛŋa ni ŋɔ zuɣu, o ku tiligi.”
19Yawɛ ŋun nyɛ ti Duuma ŋɔ ni yɛli shɛm m-bɔŋɔ, “Hal ka mani ŋun be ŋɔ zuɣu, biɛhiŋ kani, n ni labisi o ni ʒiɛm m pɔri shɛl’ la min’ o ni saɣim alikauli shɛli la ʒil’ o. 20N ni labi laŋ’ pil’ o gbaag’ o n-zaŋ o chaŋ Babilɔn ti kar’ o saria nimaani, o ni taai duŋ niŋ ma la zuɣu. 21Ka bɛ ti zaŋ takɔbi ku o tɔbutuhiri’ biinsi zaa, ka bɛn mi ti gali ni wurim kpe luɣilikam. Ka yi ti baŋ ni man’ Yawɛ n-yɛli lala maa.”
Naawuni alikauli din mali tahima
22Yawɛ ŋun nyɛ ti Duuma ŋɔ ni yɛli shɛm m-bɔŋɔ,
“Mmaŋmaŋ’ ni ŋmaai
sida tia wulikpani nyoli ni
n-zaŋ li sa.
N ni lan ŋmaai di wul’ polli din wɔɣa pam nyoli ni
n-zaŋ li mmaŋmaŋa ti sa
zo’ shɛli din du pam zuɣu.
23Izraɛl tiŋgbɔŋ ni zo’ shɛli din du pam zuɣu
ka n ti yɛn sa li.
Ka di teei wula n-wali wala,
ka leei sida ti’ titali.
Ka noonsi balibu kam
ni ti kana ti zaani di gbini.
Ka noonsi balibu kam ni ti te
bɛ tɛri di wula mahim ni.
24Ka mɔɣu ni tihi zaa ti baŋ
ni mani n-nyɛ Yawɛ.
Mani n-zaŋdi ti’ wɔɣinli leeri ti’ jia.
Mani zaŋdi ti’ jia leeri ti’ wɔɣinli.
Mani n-chɛ ka ti’ mahili leeri ti kuŋ,
ka chɛ ka ti’ kuŋ leeri ti’ mahili.
Man’ Yawɛ n-yɛli lala maa,
ka shiri ni niŋ li.”",https://www.bible.com/bible/2264/EZK.17.DBWDB
ƐZƐKIƐL 18,"Ninvuɣ’ yino kam talahi tuma
1Yawɛ daa yɛli ma, 2 “Bɔzuɣu ka yi lee kul ŋahiri ŋahili ŋɔ zaŋ chaŋ Izraɛl tiŋgbɔŋ polo? ‘Bihi laamba n-di mimima, ka di zaŋ nyamdi bihi nyina ni.’ 3Yawɛ ŋun nyɛ ti Duuma ŋɔ yɛliya, ‘Hal ka mani ŋun be ŋɔ zuɣu, yi ku lan ŋahi ŋahili ŋɔ Izraɛl tiŋgbɔŋ ni yaha. 4Baŋmiya ni mani n-su nyɛviya zaa. Mani n-su bihi laamba nyɛviya, mani n-lan su bia nyɛvili. Ninvuɣ’ so ŋun tum alahichi kɔŋko n-ni kpi.’
5“So yi nyɛla wuntizɔra, ka niŋdi zaligu ni wuhi shɛm ni din tuhi, 6o yi bi diri bɛ ni zaŋ binshɛŋa mali buɣa zoya zuɣu bee n-jɛmdi Izraɛlnim’ buɣa, ka mi bi zaŋ o kpee paɣa dɔni bee m-bo paɣ’ so ŋun nya puuni ka di na bi naai. 7O yi bi nahind’ o taba, amaa ka labisiri o ni deei binshɛŋa talima tiri bindaamba, ka pa ŋun fari niriba, ka nyɛ ŋun dihiri kum ni mali shɛba, ka sooni gbinfini ni mali shɛba, 8o yi paŋdi niriba binyara ka bi niŋdi nyɔri bee m-bɔri nyɔri pam ti yaɣi, ka bi zaŋdi o nuu kpɛhiri tuumbiɛri tuma ni, ka doli yɛlimaŋli soli m-maani niriba bɛn zabi yɛtɔɣa, 9 o yi doli n zaligunima, ka niŋdi n ni zali shɛlikam viɛnyɛliŋga, ka ʒe yim, o nyɛla wuntizɔra, biɛhiŋ kani, o ni be.” Yawɛ ŋun nyɛ ti Duuma ŋɔ n-yɛli lala maa.
10O yi mali bidibiga ka o nyɛ biyariga, ka kuri niriba, 11ka nyɛ ŋun niŋdi binshɛŋa o ba ni daa bi niŋ, ka diri bɛ ni zaŋ binshɛŋa mali buɣa zoya zuɣu la, ka zaŋdi o kpee paɣa doona, 12ka nahindi nandaamba mini bɛn ka, ka fari niriba, ka bi labisiri bɛ ni zaŋ binshɛli pa talima o sani n-tiri bindaannima, ka jɛmdi buɣa, ka tumdi din chihira, 13ka nyɛ ŋun paŋdi niriba liɣiri ka niŋdi nyɔri bee m-bɔri nyɔri pam ti yaɣi, o ni be? O ku be, o ni tum binshɛŋa din chihiri ŋɔ zaa zuɣu, biɛhiŋ kani o ni kpi. Ka o kum maa taali ni ʒi omaŋmaŋ’ zuɣu.
14Amaa doo maa yi mali bidibiga ŋun nya o ba ni tum alahichi shɛŋa zaa, ka dabiɛm gbaag’ o, ka ŋun’ bi tum lala, 15ka bi di bɛ ni zaŋ binshɛŋa mali buɣa zoya zuɣu bee n-jɛm Izraɛlnim’ buɣa la, ka bi zaŋ o kpee paɣa dɔni, 16ka bi tum so taali, o bi deeri talima, o bi fari niriba, amaa ka naɣ’ zaŋd’ o bindirigu dihiri kum ni mali shɛba, ka sooni gbinfini ni mali shɛb’ la, 17ka bi zaŋd’ o nuu kpɛhiri tuumbiɛri tumbu ni, ka paŋdi niriba liɣiri ka bi niŋdi ba nyɔri bee m-bɔri nyɔri pam ti yaɣi, ka doli n zaligunima ka niŋdi n ni zali shɛlikam, o ku kpi o ba tuumbiɛri maa zuɣu. Biɛhiŋ kani, o ni be. 18O ba ŋun’ ni daa ŋariti niriba, ka fari o mabihi, ka tumdi din bi viɛla o niriba sani la zuɣu, o ni kpi o tuumbiɛri maa zuɣu.
19Amaa ka yi bɔhira, ‘Bɔzuɣu ka bidibiga ku di wahala o ba tuumbiɛri zuɣu?’ Bidibiga maa yi nyɛla ŋun niŋdi zaligu ni wuhi shɛm ni din tuhi, ka nyɛ ŋun doli n zaligunim’ zaa viɛnyɛliŋga, biɛhiŋ kani, o ni be. 20 Ninvuɣ’ so ŋun tum alahichi ŋuna n-yɛn kpi. Bia ku di wahala o ba daalahichi zuɣu. Ka bialan’ ku di wahala o bia daalahichi zuɣu. Wuntizɔra wuntia tuma yɛn nyɛla omaŋmaŋ’ ko dini, ka ninvuɣ’ biɛɣu mi ninvuɣ’ biɛtali tuma nyɛ omaŋmaŋ’ ko dini.
21Amaa ninvuɣ’ biɛri yi chɛ bɛ daalahichi zaa tumbu, ka doli n zaligunima zaa, ka niŋdi zaligu ni wuhi shɛm ni din tuhi, biɛhiŋ kani, bɛ ni be, bɛ ku kpi. 22N ku lan teei bɛ ni tum alahichi shɛŋa maa zaa yɛla. Dama bɛ ni tum wuntitali tuun’ shɛŋa zuɣu bɛ ni be.’ ” 23Yawɛ ŋun nyɛ ti Duuma ŋɔ yɛliya, “M bi yu ni ninvuɣ’ biɛri kpi, amaa n naɣi yumi ni bɛ zo n-yi bɛ tuumbiɛri ni ka be.
24Amaa wuntizɔriba yi chɛ bɛ wuntitali tuma ka tumdi tuumbiɛri mini din chihiri shɛŋa ninvuɣ’ biɛri ni tumda, bɛ ni be? N ku lan teei bɛ ni daa tum wuntitali tuun’ shɛŋa maa yɛla. Dama bɛ bilikɔnsi taali mini bɛ ni tum alahichi shɛŋa maa zuɣu bɛ ni kpi.
25Amaa ka yi yɛra, ‘Ti Duuma ni niŋdi shɛm bi tuhi.’ Pumpɔŋɔ yinim’ Izraɛlnima wummiya, n ni niŋdi shɛm m-bi tuhi? Pa yinima ni niŋdi shɛm n-lee bi tuhi? 26Wuntizɔriba yi chɛ bɛ wuntitali tuma ka tumdi tuumbiɛri, bɛ ni kpi di zuɣu, bɛ ni tum tuumbiɛ’ shɛŋa maa zuɣu bɛ ni kpi. 27Ka din lan pahi nyɛla, ninvuɣ’ biɛri yi zo n-yi bɛ ni tumdi tuumbiɛ’ shɛŋa ni, ka niŋdi zaligu ni wuhi shɛm ni din tuhi, bɛ ni tiligi bɛ nyɛviya. 28Dama bɛ tɛhi bɛ ni niŋ shɛm yɛla, ka zo n-yi bɛ ni tumdi tuumbiɛ’ shɛŋa zaa maa ni, biɛhiŋ kani, bɛ ni be, bɛ ku kpi. 29Amaa ka Izraɛlnim’ yɛra, ‘Ti Duuma ni niŋdi shɛm bi tuhi.’ Yinim’ Izraɛlnima, n ni niŋdi shɛm m-bi tuhi? Pa yi ni niŋdi shɛm n-lee bi tuhi?
30Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Yinim’ Izraɛlnima, n ni kari yi zaa yinoyino saria kaman yi tuma ni nyɛ shɛm. Niŋmiya tuuba, ka zo n-yi yi tuumbiɛri zaa tumbu ni, di yi pa lala tuumbiɛri tumbu maa ni chɛ ka yi bahi yoli. 31Zomiya yi yi ni tumdi tuumbiɛ’ shɛŋa zaa zaŋ chaŋ n sani la tumbu ni, ka chɛ ka yi suhuri mini yi shihi leei zaɣ’ pala. Izraɛlnima, bɔzuɣu ka yi yɛn kpi? 32Dama man’ bi yu ni yi so kpi. Dinzuɣu niŋmiya tuuba ka be. Yawɛ ŋun nyɛ ti Duuma ŋɔ n-yɛli lala maa.”",https://www.bible.com/bible/2264/EZK.18.DBWDB
ƐZƐKIƐL 19,"Suhugarigu yilli
1“Nyini, yilimi fabila yilli ŋɔ niŋ Izraɛl nanima 2n-yɛli,
‘Yi ma daa ŋmanila gbuɣinnyaŋ’ gahindili
gbuɣima sunsuuni.
O daa dola gbuɣim’ pola sunsuuni
n-wumisir’ o bihi.
3Ka o daa ti wumis’ o bi’ yino,
ka o niŋ yaa,
ka bɔhim binyara gbahibu,
ka daa ŋubiri ninsalinima.
4Ka tiŋ’ maa nim’ daa ŋme tɔbuchiriga bah’ o zuɣu
ka o daa lu bɛ ni gbi bɔɣ’ shɛli ni,
ka bɛ daa zaŋ zoligɔnim’ yih’ o na
n-vo o tahi Ijipti tiŋgbɔŋ ni.
5O ni daa baŋ ni tahima lan kani,
o kɔŋla o bia maa,
ka o daa lan piig’ o bi’ so
wums’ o ka o niŋ yaa.
6Ka o mini gbuɣima daa doli,
ka o niŋ yaa,
ka bɔhim binyara gbahibu
ka ŋubiri ninsalinima.
7O daa wurim bɛ ni zaani luɣ’ shɛŋa tuhiri tɔbu
ka wurim bɛ fɔntinsi.
O daa yi ŋum, dabiɛm gbaarila sokam zaa
bɛn be tiŋgbɔŋ maa ni.
8Ka tiŋgbɔŋ maa nim’ zaa daa lu o zuɣu,
ka bɛ daa yirigi zana pil’ o
n-gbaag’ o bɛ ni daa gbi bɔɣ’ shɛli sɔŋ ni.
9Ka bɛ daa lo o zoligɔnima n-zaŋ o niŋ gampiliga ni
n-zaŋ o tahi ti ti Babilɔn naa.
Ka bɛ daa zaŋ o niŋ duu
ni di chɛ ka bɛ ku lan wum o kukoli
Izraɛl zoya zuɣu yaha.
10Yi ma daa ŋmanila wain tia
m-be wain tihi puu ni,
ka bɛ daa zaŋ o sa m-baɣili kom.
Ka kom pam maa daa chɛ ka o teei wula
n-wali wala pam.
11Ka di mundili din mali yaa
daa leei nam jaaŋgbee,
ka daa zooi zuɣusaa tibɔŋ ni,
ka di daa niŋ wɔɣilim,
ka mali wula pam.
12Amaa ka bɛ daa vuɣi li ni suhuyiɣisili
n-daai li luhi tiŋa.
Ka wulimpuhili polo pɔhim daa ʒe li
ka di kuui.
Ka di wala zaa daa suui,
ka di mundili din mali yaa la daa kuui,
ka buɣim di li.
13Di nyaaŋa ka bɛ daa lan zaŋ li ti sa
tiŋgban’ nɛli ni,
luɣ’ shɛli kom ni kani,
ka di tiŋgbani kuui.
14Ka buɣim daa yi di mundili maa ni
n-di di wula mini di wala.
Ka di daa lan ka mundili din mali yaa
din ni niŋ nam jaaŋgbee, ka bɛ zaŋ li su nam.’
Dimbɔŋɔ nyɛla fabila yilli, ka di simdi ni bɛ yiini li fabila saha.”",https://www.bible.com/bible/2264/EZK.19.DBWDB
ƐZƐKIƐL 20,"Naawuni yubu mini ninsalinim’ ni zaɣis’ o shɛm
1Yuun’ shɛli din daa pahiri yuma ayopɔin puuni gol’ so ŋun pahir’ anu biɛɣu pia dali ka Izraɛl kpamba shɛba daa kana ti ʒini n tooni ni bɛ bɔhi Yawɛ baŋ binshɛli. 2Ka Yawɛ daa yɛli ma, 3“Daadam, tɔɣisim’ Izraɛl kpamba maa yɛtɔɣa yɛli ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Bɔzuɣu ka yi kana? Yi yɛn bɔhi ma mi baŋ binshɛli? Yawɛ ŋun nyɛ ti Duuma ŋɔ yɛliya, Hal ka mani ŋun be ŋɔ zuɣu, yi ku bɔhi ma baŋ binshɛli.’
4Daadam, a ni kari ba saria? A ni kari ba saria? Di nyaaŋa ka a chɛ ka bɛ baŋ bɛ yaannim’ ni daa tum din chihiri shɛŋa, 5ka yɛli ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni daa pii Izraɛlnim’ dahin’ shɛli la, n daa po pɔri bɛn’ Yaakubu zuliya maa sani, ka zaŋ mmaŋ’ wuhi ba Ijipti tiŋgbɔŋ ni. N daa po pɔri yɛli ba, “Man’ Yawɛ n-nyɛ yi Naawuni.” 6 Dindali maa ka n daa po pɔri ni n ni yihi ba Ijipti tiŋgbɔŋ ni n zaŋ ba tahi tiŋgbɔn’ shɛli n ni pun bo n-zali ba ka di nyɛ tiŋgban’ shɛli din mali bihim mini shiri pam ni, ka lan nyɛ tiŋgbɔn’ shɛli din mali jilima gari tiŋgbɔna zaa. 7N daa yɛli ba, “Yi zaa zaŋmiya yi ni yuri bimbiɛ’ shɛŋa la zaa labi, ka miriya ka yi zaŋ Ijipti buɣa la n-saɣim yimaŋa. Mani n-nyɛ Yawɛ ŋun nyɛ yi Naawuni.” 8Amaa ka bɛ daa taai duŋ niŋ ma, ka zaɣisi n yɛligu wumbu. Bɛ ninvuɣ’ yino gba daa bi zaŋ bɛ ni yu binshɛŋa ka Yawɛ je li maa bahi bee n-chɛ Ijiptinim’ buɣa la jɛmbu. Di saha ka n daa tɛhi ni n ni yiɣisi n suhu pam bahi bɛ zuɣu Ijipti tiŋgbɔŋ maa ni. 9Amaa n daa je ni n yuli saɣim bɛ mini zuliya shɛb’ bɛn be maa sani, dama bɛ zaa ninni ka n daa zaŋ mmaŋ’ wuhi ba, ka yihi ba Ijipti tiŋgbɔŋ maa ni.
10Dinzuɣu ka n daa yihi ba Ijipti tiŋgbɔŋ ni n-zaŋ ba chaŋ tiŋgban’ nɛli ni. 11N daa wuhi ba n zalikpana mini n zaligu shɛŋa din pahi. Ka ŋunkam dol’ li ni be di zuɣu. 12 Din pahi nyɛla n daa lan zaŋ n vuhim dabisa ti ba ka di leei shihirili m mini ba sunsuuni din ni chɛ ka bɛ baŋ ni man’ Yawɛ m-maani ba ka bɛ be kasi. 13 Amaa ka Izraɛlnim’ daa taai duŋ niŋ ma tiŋgban’ nɛli maa ni. Bɛ daa bi doli n zalikpana la, ka zaɣisi n zaligu shɛŋa din pahi la dolibu, din nyɛ nira ni yɛn doli shɛli ka mali nyɛvili la. Bɛ daa saɣim n vuhim dabisa maa pam. Ka n daa tɛhi ni n ni yiɣisi n suhu bahi bɛ zuɣu n-kpihim bɛ birili mɔɣu maa ni. 14Amaa n daa je ni n yuli saɣim n ni daa yihi ba zuliya shɛb’ ninni maa sani. 15 Din pahi nyɛla n daa po pɔri yɛli ba tiŋgban’ nɛli maa ni ni n ku lan zaŋ ba tahi n ni daa zaŋ tiŋgbɔn’ shɛli din mali bihim mini shiri pam, ka lan nyɛ tiŋgbɔn’ shɛli din mali jilima gari tiŋgbɔna zaa la ni, 16bɛ ni daa zaɣisi n zalikpana la mini n zaligu shɛŋa din pahi, ka saɣim n vuhim dabisa la zuɣu. Dama bɛ suhuri daa kul bela bɛ buɣa jɛmbu ni.
17Amaa n daa zo ba nambɔɣu, ka daa bi ku ba tiŋgban’ nɛli maa ni bee n-kpihim bɛ birili. 18N daa yɛli bɛ bihi tiŋgban’ nɛli maa ni, “Miriya ka yi doli yi banim’ zaligunim’ la bee n-gbibi bɛ kaya la bee n-zaŋ bɛ buɣa la jɛmbu saɣim yimaŋa. 19Man’ Yawɛ n-nyɛ yi Naawuni. Doliya n zalikpana la, ka gbibiya n zaligu shɛŋa din pahi la viɛnyɛliŋga, 20ka zaŋya n vuhim dabisa la leei dabisa kasi, ka di leei shihirili m mini ya sunsuuni, ka yi baŋ ni man’ Yawɛ n-nyɛ yi Naawuni.” 21Amaa ka bɛ bihi maa daa taai duŋ niŋ ma. Bɛ daa bi doli n zalikpana la bee n-gbibi n zaligu shɛŋa din pahi la viɛnyɛliŋga. Din nyɛ nira ni yɛn doli shɛŋa ka mali nyɛvili la. Bɛ daa saɣim n vuhim dabisa. Di saha ka n daa tɛhi ni n ni yiɣisi n suhu bahi bɛ zuɣu tiŋgban’ nɛli maa ni. 22Amaa n daa bi lan niŋ lala, dama n daa je ni n yuli saɣim lala zuliyanim’ maa sani. Dama bɛ ninni ka n da yihi ba na. 23 Din pahi nyɛla n daa lan po pɔri tiŋgban’ nɛli maa ni ni n ni wurim ba kpɛhi zuliya shɛb’ ni mini tiŋgbɔŋ shɛŋa ni, 24bɛ ni daa bi doli n zalikpana maa, amaa ka zaɣisi n zaligu shɛŋa din pahi la dolibu, ka saɣim n vuhim dabisa, ka chɛ ka bɛ nini kul moola bɛ yaannim’ buɣa jɛmbu zuɣu la.
25Ka din pahi nyɛla n daa zaŋ zalikpan’ shɛŋa din bi viɛla mini zaligu shɛŋa din ni chɛ ka bɛ ku be n-ti ba. 26Ka n daa ta ba daɣiri bɛmaŋmaŋ’ pina tibu ni din nyɛ bɛ bidib’ tuuli kam zaŋ mali sara puuni ni di chɛ ka bɛ suhuri saɣim din ni chɛ ka bɛ baŋ ni mani n-nyɛ Yawɛ.’
27Dinzuɣu daadam, tɔɣisim’ Izraɛlnim’ yɛtɔɣa yɛli, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Dimbɔŋɔ puuni yi yaannim’ daa lan mo ma bɛ ni daa bi ʒe ma yim la puuni. 28Dama n ni daa zaŋ ba tahi tiŋgbɔn’ shɛli n ni daa pɔ pɔri ni n ni zaŋ ti ba la ni, di saha bɛ daa yi kul nya daboli din du bee ti’ mahali kam, bɛ maanila maligunim’ nimaani n-chɛ ka n suhu yiɣisira bɛ maligunim’ maa zuɣu. Nimaani ka bɛ daa tuɣindi bɛ tulaale zim, ka maani binnyura maligunima. 29Ka n daa bɔhi ba, “Buɣ’ din’ ni ka yi lee chani maa?” Dinzuɣu ka bɛ booni nimaani yuli Bama hal ni zuŋɔ.’ 30Dinzuɣu yɛlim’ Izraɛlnima, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Yi yɛn saɣim la yimaŋa kaman yi yaannim’ ni daa saɣim bɛmaŋ’ shɛm maa, ka gba birigi jɛmdi n ni je bɛ binshɛŋa maa? 31Yi ni maani yi maligunima, ka zaŋdi yi bidibisi nyɔri buɣim la, yi tarila yimaŋ’ daɣiri n-tabili yi buɣa maa hal ni zuŋɔ. Izraɛlnima, yi bɔri ni yi bɔhi ma baŋ shɛli n sani?’ Yawɛ ŋun nyɛ ti Duuma ŋɔ yɛliya, ‘Hal ka mani ŋun be ŋɔ zuɣu, yi ku bɔhi ma baŋ shɛli. 32Yi ni lo shɛli yi suhuri ni maa ku niŋ. Yi ni tɛhi shɛm nyɛla, ‘chɛ ka ti gba be kaman zuliya shɛb’ ni be shɛm tiŋgbɔn’ shɛŋa ni, ka jɛmdi dari mini kuɣa.’
Naawuni darigiri niriba tibili ka lan chɛri niriba taali
33Yawɛ ŋun nyɛ ti Duuma ŋɔ yɛliya, ‘Hal ka mani ŋun be ŋɔ zuɣu, biɛhiŋ kani, n yɛn zaŋla nuu din mali kpiɔŋ mini bɔɣu din teei ni suhuyiɣisili pam ka di nyɛ yi naa sun ya. 34N ni zaŋ nuu din mali kpiɔŋ mini bɔɣu din teei ni suhuyiɣisili pam maa yihi ya yi ni wurim be zuliya shɛb’ sani tiŋgbɔn’ shɛŋa zaa ni na 35nti zaŋ ya chaŋ niriba maa tiŋgban’ nɛli ni, ka m mini ya gbɛri ti kpa taba, ka n kari ya saria. 36N ni daa kari yi yaannim’ saria Ijipti tiŋgbɔŋ ni tiŋgban’ nɛli ni shɛm la, lala ka n yɛn kari yi gba saria. Yawɛ ŋun nyɛ ti Duuma ŋɔ n-yɛli lala maa. 37N ni zaŋ n jaaŋgbee taɣi ya, ka lɔn ya alikauli. 38N ni ti yihi yi ni bɛn nyɛ duŋtaariba la mini bɛn birigi n sani la bahi. N ni ti yihi ba bɛ ni be tiŋgbɔn’ shɛli ni nyɛ saamba la na, amaa bɛ ti ku kpe Izraɛl tiŋgbɔŋ ni. Di saha ka yi ni ti baŋ ni mani n-nyɛ Yawɛ.’
39Yawɛ ŋun nyɛ ti Duuma ŋɔ ni yɛli shɛm m-bɔŋɔ: ‘Yinim’ Izraɛlnima, yi yi ku wum n yɛligu, sokam ŋun cham’ ti jɛm o buɣa pumpɔŋɔ zaŋ chana. Amaa miriya ka yi lan zaŋ yi buɣa mini yi pina ta n yuli din be kasi ŋɔ daɣiri.’ 40Yawɛ ŋun nyɛ ti Duuma ŋɔ yɛliya, ‘N zoli din be kasi ka nyɛ Izraɛl zoli din du pam la zuɣu ka Izraɛlnim’ zaa ni ti jɛm ma tiŋgbɔŋ maa ni. Nimaani ka n ni ti deei ba. Nimaani ka n ni ti bɔri ni yi zaŋdi tɔtɔnim’ mini yi pin’ gahinda ni bin suma zaa na ti tiri ma. 41N yi yihi ya yi ni wurim be tiŋgbɔn’ shɛŋa ni maa zaa na, n ni ti deei ya kaman sara shɛli din nyom viɛl’ la, ka chɛ ka n kasitali yi zahira yi sani yi ni be zuliya shɛb’ sani maa ninni. 42Ka n yi ti zaŋ ya tahi Izraɛl tiŋgbɔŋ ni, n ni daa po pɔri ni n ni zaŋ tiŋgbɔn’ shɛli ti yi yaannim’ la ni, yi ni baŋ ni mani n-nyɛ Yawɛ. 43Nimaani ka yi ni ti teei yi biɛhigu mini yi ni daa tum tuun’ shɛŋa zaa n-saɣim yimaŋ’ la yɛla, ka galim yimaŋa yi ni daa tum tuumbiɛ’ shɛŋa maa zuɣu. 44Yinim’ Izraɛlnima, n yi ti niŋ ya din viɛla n yuli zuɣu ka pa ni yi tuumbiɛri mini yi biɛri yoli ni simdi shɛm zuɣu, yi ni baŋ ni mani n-nyɛ Yawɛ.’ Yawɛ ŋun nyɛ ti Duuma ŋɔ n-yɛli lala maa.”
Buɣim be nudirigu polo
45Ka Yawɛ daa yɛli ma, 46“Daadam, zaŋm’ a nini kpa nudirigu polo n-yihi waazu jɛndi nudirigu polo maa, ka tɔɣisi anabitali yɛtɔɣa jɛndi Nɛgɛb nyɔŋ. 47Yɛlim’ Nɛgɛb nyɔŋ maa, ‘Wummi Yawɛ yɛligu. Yawɛ ŋun nyɛ ti Duuma ŋɔ yɛliya: N ni niŋ buɣim juug’ a ka di di ti’ mahili kam mini ti’ kuŋ kam din be a ni. Ka di buɣim zilima ti ku kpi, ka di ni ti wɔbi nudirigu polo mini nuzaa polo nim’ zaa nina ni. 48Ka sokam ti nya ka di nyɛla man’ Yawɛ n-juui buɣim maa, ka di ku kpi.’ ” 49Di saha ka n daa yɛli, “Oi, Yawɛ ŋun nyɛ ti Duuma ŋɔ! Bɛ kul yɛrila n yɛla yɛra, ‘Pa saliŋ lɔha ka o lɔhi maa?’ ”",https://www.bible.com/bible/2264/EZK.20.DBWDB
ƐZƐKIƐL 21,"Yawɛ takɔbi
1Ka Yawɛ daa yɛli ma, 2“Daadam, zaŋm’ a nini kpa Jɛrusalɛm polo n-yihi waazu jɛndi bɛ luɣ’ shɛŋa din be kasi. Tɔɣisim’ anabitali yɛtɔɣa jɛndi Izraɛl tiŋgbɔŋ, 3ka yɛli di tiŋgbɔŋ maa, ‘Yawɛ ni yɛli shɛm m-bɔŋɔ: N je a yɛlli, n ni ŋooi n takɔbi di tɔɣu ni n-ku wuntizɔriba mini ninvuɣ’ biɛri zaa bɛn be a ni. 4Ka n ni yɛn ku wuntizɔriba mini ninvuɣ’ biɛri zaa bɛn be a ni maa zuɣu, n takɔbi ni yi di tɔɣu ni n-ku sokam bɛn be nudirigu polo mini nuzaa polo zaa. 5Ka sokam ti baŋ ni man’ Yawɛ n-shiri ŋooi n takɔbi maa di tɔɣu ni ka ku lan labisi li su di tɔɣu maa ni yaha.’ 6Dinzuɣu daadam, ŋuhima; ŋuhimi ni suhusaɣiŋgu mini biɛrim pam bɛ ninni. 7Ka bɛ yi bɔh’ a, ‘Bɔzuɣu ka a ŋuhira?’ nyin’ yɛlim’ ba, ‘Lahibali shɛli din kana ŋɔ zuɣu.’ Sokam suhu ni saɣim, ka bɛ bɔɣiri chɔɣisi, ka bɛ tarigi, ka bɛ duna ni chɔɣisi. Nyama di nyɛla din kanna, ka ni niŋ pali. Yawɛ ŋun nyɛ ti Duuma ŋɔ n-yɛli lala maa.”
8Ka Yawɛ daa lan yɛli ma, 9“Daadam, tɔɣisim’ anabitali yɛtɔɣa yɛli,
Ti Duuma ni yɛli shɛm m-bɔŋɔ:
Bɛ sahi takɔbi, ka nyɛhi li ka di neei.
10Bɛ sahi li mi ni bɛ ku niriba,
ka so n-neei li ni di nyaɣisira
kaman saa nyaɣisibu la.
Yi lihi ʒiɛm fiɛbiga mini tibidarigibo kam zaa,
wula ka ti lee yɛn niŋ mali suhupiɛlli?
11Bɛ zaŋ takɔbi maa ti ni bɛ nyɛhi li ka di neei, ka bɛ zaŋ li gbibi nuu ni.
Bɛ sahi takɔbi maa, ka nyɛhi li ka di neei ni bɛ zaŋ li niŋ ninvuɣ’ so ŋun kuri niriba nuu ni.
12Daadam, kummi ka fabili,
dama di nyɛla din yɛn lu n niriba zuɣu,
di nyɛla din yɛn lu Izraɛl nanim’ zaa zuɣu.
Bɛ ni zaŋ takɔbi maa ku
bɛ mini n niriba.
Mbaye! Kpahimiya yi gbalipina.
13Dama zahimmiya: Bɔ n-lee kpalim?
Yi yi lihi ʒiɛm fiɛbiga,
lala ku niŋ?
Yawɛ ŋun nyɛ ti Duuma ŋɔ n-yɛli lala maa.
14“Dinzuɣu daadam, tɔɣisim’ anabitali yɛtɔɣa. Kpahim’ a nuhi, ka chɛ ka takɔbi din ni ku niriba lu buyi bee buta. Di nyɛla takɔbi din kura, ka nyɛ takɔbi din ni ku niriba pam. Di gili ba mi niŋ sunsuuni. 15Dinzuɣu niriba suhuri fuŋya, ka niriba pam tuura. N zaŋ takɔbi maa naŋgbancholi zali bɛ dunoya zaa ni. Bɛ mal’ li mi ka di nyaɣisira ka saa la. Ka nyahi neei li ni di ku niriba. 16Ŋmam’ nudirigu polo, ka ŋma nuzaa polo! Bɛ ni kul zaŋ a noli kpa luɣ’ shɛlikam polo. 17Man’ gba ni kpahi n nuhi, ka tum n suhuyiɣisili tuma. Man’ Yawɛ n-yɛli lala maa.”
Babilɔn Naa takɔbi
18Ka Yawɛ daa lan yɛli ma, 19“Daadam, malimi soya ayi ka di zaa yi tiŋgbɔn yin’ ni na, ka Babilɔn naa dol’ li kana. Sabimi pa dapaɣa zuɣu n-zaŋ li sa sochira zuɣu wuhi so’ shɛli din kpɛri tiŋ’ puuni. 20Malimi soli ti takɔbi maa ka di ka Raba din nyɛ Ammɔnnim’ tiŋ’ la ni na bee n-ka Juda mini Jɛrusalɛm din nyɛ bɛ ni me gooni gili tin’ shɛli la ni na. 21Dama Babilɔn naa maa ʒiɛla sochira zuɣu ni o vihi nya o ni yɛn doli so’ shɛli. O chaɣisi piɛma, ka niŋ buɣa saawara, ka vihi maligu biŋkɔbigu binsabili. 22Din yɛn ku Jɛrusalɛmnim’ maa yɛn yila nudirigu polo na, ka o ti me tɔbutuhiri’ bimbina din sirigi tiŋa. O ni ti moli ninvuɣ’ kubo molo, ka bu tɔbu zambu. O ni kɔri tɔbutuhiri’ bimbina duhiduhi dunɔdaya ni, ka me bimbina, ka me teei gili binwɔɣila. 23Amaa bɛn’ sani, di ni ti ŋmanila ʒiri baɣiri, bɛ pun po pɔri, amaa ŋun’ teeri ba la bɛ taali ni nyɛ shɛli ni di chɛ ka bɛ gbahi ba. 24Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ, ‘Yi ni chɛ ka bɛ teei yi tuumbiɛri yɛla, ka yi biriginsim yi palo, ka yi daalahichi yi palo yi tuuni kam puuni, ka di zuɣu chɛ ka bɛ teei yi yɛla la zuɣu, bɛ ni gbahi ya bɛ nuhi ni.
25Ka nyini Izraɛl na’ biɛɣu ŋun dabisa pali ŋɔ, a tibidarigibo din bahindi nyaaŋa saha paaya.
26Yawɛ ŋun nyɛ ti Duuma ŋɔ ni yɛli shɛm m-bɔŋɔ: Viligim’ a baŋtabiga, ka piligi a nam zuɣupiligu. Binyara bi la yɛn be kaman di ni daa be shɛm. Duhimiya tarimba, ka siɣisi bɛn duhiri bɛmaŋa.
27Wurimbu, wurimbu, n ni wurim li! Di tatabo na ʒi n-niŋ. Naɣila ŋun mali soli ni o su li maa ti kana, ka n zaŋ li ti o.’ ”
Ammɔnnim’ takɔbi
28Ka nyini daadam, tɔɣisim’ anabitali yɛtɔɣa yɛli, ‘Yawɛ ŋun nyɛ ti Duuma ŋɔ ni yɛli shɛm zaŋ chaŋ Ammɔnnim’ mini bɛ vi tuma polo m-bɔŋɔ: Yɛlima,
‘Takɔbi, bɛ ŋooi takɔbi ni bɛ ku niriba!
Bɛ nyɛhimi neei li ni di ku niriba,
ka di nyaɣisiri kaman saa la.
29Bɛ nyarila ʒiinim’ din nyɛ ʒiri tir’ a,
bɛ buɣirila ʒiri baɣiri tir’ a.
Bɛ zaŋ a mi pa ninvuɣ’ yoya
mini ninvuɣ’ biɛri nyiŋgoya zuɣu.
Ninvuɣ’ shɛb’ bɛn dabisili pali,
ka nyɛ tibidarigibo din bahindi nyaaŋa saha.
30Labisim’ li su di tɔɣu ni.
N yɛn kari ya la saria
n ni daa nam ya luɣ’ shɛl’ la,
tiŋgban’ shɛli din nyɛ yi piligu shee la ni
ka n yɛn kari ya saria.
31N ni ti yiɣisi n suhu pam bahi yi zuɣu,
ka pɔbisi n suhuyiɣisili buɣim bahi yi zuɣu,
ka zaŋ ya niŋ putɔɣunim’
bɛn mi niriba kubu looloochi nuu ni.
32 Bɛ ni ti zaŋ ya leei dari mali buɣim,
ka yi ʒim ti kpe tiŋgban’ ni,
ka so ku lan teei yi yɛla.’
Man’ Yawɛ n-yɛli lala maa.”",https://www.bible.com/bible/2264/EZK.21.DBWDB
ƐZƐKIƐL 22,"Jɛrusalɛm tuumbiɛri
1Ka Yawɛ daa bɔhi ma, 2“Nyin’ daadam, a ni kari saria, a ni kari tin’ shɛli nim’ bɛn kuri niriba ŋɔ saria? Di nyaaŋa ka a yɛli ba bɛ ni tum din chihiri shɛŋa zaa. 3A ni ti yɛli, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Tin’ shɛli puuni bɛ ni kuri niriba, ka maani buɣa n-ta bɛmaŋ’ daɣiri la saha paaya. 4Yi kpe taali ni yi ni ku ninvuɣ’ shɛb’ la zuɣu, ka ta yimaŋ’ daɣiri yi ni maani buɣa la zuɣu. Yi chɛ ka yi dabisili mirina. N ni daa zali ya yuun’ shɛl’ la paaya. Dinzuɣu n ni chɛ ka yi di vi zuliya kam sani, ka tiŋgbɔn’ shɛŋa nim’ mali ya ansarisi. 5Tin’ shɛŋa din be yoma mini tin’ shɛŋa din be katinsi zaa ni ti mali ya ansarisi, tin’ shɛli din yuli bi du ka gadama pali di ni ŋɔ. 6Izraɛl zuɣulaannim’ bɛn be a ni zaŋla bɛmaŋmaŋ’ yiko kuri niriba. 7 Bihi banim’ mini bihi manim’ nya filiŋ a ni. Ka bɛ fari saamba bɛn be bɛ sani nɛma, ka niŋdi kpibisi mini pakoya din bi tuhi. 8 Yi lihi ʒiɛm m binshɛŋa din be kasi la, ka bi tiri n vuhim dabisa jilima. 9Ninvuɣ’ shɛb’ be a ni ŋ-ŋmari ʒiri ka kuri niriba, ka shɛb’ be a ni n-diri bindira zoya zuɣu ka be biɛriyoli. 10Bɛ mali bɛ banim’ paɣiba doon’ a ni. Bɛ muɣisiri paɣ’ shɛb’ bɛn nya sɔrilim ka di na bi naai m-mali ba doon’ a ni. 11 Shɛb’ mali bɛ tab’ paɣiba doon’ a ni, ka shɛb’ mi tumdi daɣiri tuma, ka mali bɛ bihi paɣiba doon’ a ni, ka shɛb’ mi mali bɛ tizɔpaɣiba bɛn nyɛ bɛ manim’ nyintahi bipuɣinsi doon’ a ni. 12 Bɛ diri birapu ka kuri niriba a ni. Yi paŋdi niriba binyara ka niŋdi ba nyɔri, ka pahiri yi nɛma daa n-fari yi taba nyari buni ka tam n yɛla. Yawɛ ŋun nyɛ ti Duuma ŋɔ n-yɛli lala maa.
13Nyama, n kpahi n nuhi bah’ a zuɣu a ni zaŋ zalinsi soya nya bun’ shɛŋa maa min’ a ni ku ninvuɣ’ shɛb’ a ni la zuɣu. 14N yi ti yɛn darig’ a tibili dahin’ shɛli, a ni tooi mali suhukpeeni bee a nuhi ni tooi mali yaa? Man’ Yawɛ n-yɛli lala maa, ka mi ni niŋ li. 15N ni wurim ya kpɛhi zuliya shɛb’ ni, ka kari ya kpɛhi tiŋgbɔn’ shɛŋa ni, ka lala maa chɛ ka m paɣi yi ni daɣiri maa bahi. 16Ka bɛ ti tan ya daɣiri zuliyanim’ maa ninni, ka yi baŋ ni mani n-nyɛ Yawɛ.’ ”
Naawuni saviɣu din doori binyɛra
17Ka Yawɛ daa yɛli ma, 18“Daadam, Izraɛlnim’ leela saɣiri n sani. Bɛ zaa bɛn nyɛ anzinfa mini daanya ni samafuu ni kurugu ni dalima ŋɔ, bɛ nyɛligibu shee ka bɛ daa leei saɣiri. 19Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: Yi zaa ni leei saɣiri maa zuɣu, n ni laɣim ya sɔŋ Jɛrusalɛm tiŋ’ sunsuuni. 20Kaman niriba ni kul zaŋdi anzinfa mini daanya ni kuriti ni samafuu ni dalima n-niŋdi binshɛli din nyɛligiri binyara ni, ka vibiri buɣim niŋdi li ni di nyɛligi shɛm la, lala ka n ti yɛn zaŋ ya niŋ n sujee mini n suhuyiɣisili puuni n-nyɛligi ya. 21N ni ti zaŋ ya niŋ ka vibi n suhuyiɣisili buɣim niŋ ya, ka yi ti nyɛligi di puuni. 22Kaman anzinfa ni nyɛligiri binshɛli din nyɛligiri binyara puuni shɛm la, lala ka yi ni ti nyɛligi di puuni, ka yi ti baŋ ni man’ Yawɛ n-yiɣisi n suhu bahi yi zuɣu maa.”
Izraɛl toondaannim’ daalahichi
23Ka Yawɛ daa yɛli ma, 24“Daadam, yɛlim’ di tiŋgbani maa ni di nyɛla tiŋgban’ shɛli din bi yi daɣiri ni bee saa ni bi mi n-niŋ tiŋgban’ shɛli ni suhuyiɣisili dabisili dali. 25Anabinim’ bɛn be di puuni naala noli n-lo nia biɛri. Bɛ ŋmanila gbuɣima n-dariti tɔhiri bɛ ni gbahi binshɛŋa ka ŋumda. Bɛ di ninsalinim’ nyɛviya, ka fa azichi mini binviɛla, ka chɛ ka pakoya galisi. 26 Di maligumaaniba birigi n zaligunima, ka ta m binshɛŋa din be kasi daɣiri. Bɛ bi woligiri binshɛŋa din be kasi mini binshɛŋa din bi be kasi. Bɛ mi bi wuhiri niriba binshɛŋa din be kasi mini binshɛŋa din bi be kasi kɔŋkɔba ni nyɛ shɛm. Ka bɛ baɣa ka n vuhim dabisa ni; ka lala zuɣu chɛ ka bɛ ta ma daɣiri bɛ sani. 27Kpambaliba bɛn be di ni ŋmanila kunduna n-dariti tɔhiri bɛ ni gbahi binshɛŋa, ka kuri niriba ni bɛ doli bibiɛlim soya nya buni. 28Di daanabinim’ zanila bɛ zaani n-zaŋ piɛnta piɛlli paligi bɛmaŋa, ka nyari ʒii shɛŋa din nyɛ ʒiri, ka buɣiri ba ʒiri baɣiri yɛra, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ.’ Amaa ka Yawɛ bi yɛli shɛli. 29Tiŋgbɔŋ maa nim’ nyɛla bɛn fari niriba mini ŋmɛnditoya. Bɛ muɣisiri faranim’ mini nandaamba, ka fari saamba nɛma, ka bi labisiri li tiri ba. 30Ka n daa lihi bɔri bɛ ni ninvuɣ’ so ŋun ni mali me gooni maa zali, ka zani tiŋgbɔŋ maa nim’ zaani gooni maa voli ni n tooni din ni chɛ ka n ku wurim li, amaa ka bi nya so. 31Dinzuɣu ka n daa yiɣisi n suhu bahi bɛ zuɣu, ka chɛ ka n suhuyiɣisili buɣim di ba, ka n labisi bɛ tuumbiɛri maa ʒili ba. Yawɛ ŋun nyɛ ti Duuma ŋɔ n-yɛli lala maa.”",https://www.bible.com/bible/2264/EZK.22.DBWDB
ƐZƐKIƐL 23,"Paɣ’ min’ o tizo bɛn nyɛ alahichinima
1Ka Yawɛ daa yɛli ma, 2“Daadam, paɣiba ayi n-daa beni, bɛ daa nyɛla paɣ’ yino bihi. 3Ka bɛ daa be Ijipti n-tumdi pagɔrisigu tuma. Bɛ bilim ni ka bɛ daa kul tumdi pagɔrisigu tuma maa. Nimaani ka bɛ daa tabisi bɛ biha, ka zaŋ ba saɣim. 4Kpɛm’ sani yuli n-daa booni Ohola, ka o tizo maa mi yuli booni Oholiba. Ka n daa kpuɣi ba leei m paɣiba, ka bɛ dɔɣi bidibisi mini bipuɣinsi. Bɛ yuya maa ni wuhi shɛm m-bɔŋɔ: Ohola nyɛla Samaria, ka Oholiba mi nyɛ Jɛrusalɛm. 5Ohola ni daa kul nyɛ m paɣa maa zaa yoli, o daa na kul tumdila pagɔrisigu tuma. O kɔre daa kul bela o mamanim’ bɛn nyɛ Asirianim’ 6bɛn daa nyɛ tɔbbihi bɛn ye binyɛr’ sabilifaa la ni. Bɛ shɛb’ daa nyɛla Gomnanima, ka shɛb’ nyɛ sapashinnima. Bɛ zaa daa nyɛla nachimbihi viɛla bɛn nyɛ wɔribariba. 7O daa niŋ Asiria ninvuɣ’ gahinda zaa nirilim, ka saɣim omaŋa o ni niŋ ninvuɣ’ shɛb’ kɔre maa buɣa jɛmbu ni. 8O daa bi chɛ o ni daa tumdi pagɔrisigu tuun’ shɛli Ijipti tiŋgbɔŋ ni maa. Dama o bilim ni ka dɔbba daa pun niŋ o kɔre n-zaŋ o saɣim. 9Dinzuɣu ka n daa zaŋ o niŋ o mamanim’ bɛn nyɛ Asirianim’ shɛb’ o ni daa niŋ kɔre maa nuu ni. 10Ka bɛ daa pirig’ o o zaɣim, ka fa o bidibisi mini bipuɣinsi, ka zaŋ takɔbi ku o. Bɛ daa kar’ o saria, ka o leei paɣiba ni maani so ansarisi.
11O tizo Oholiba daa nya dimbɔŋɔ, amaa ka o pagɔrisigu tumbu min’ o kɔre daa bie n-gar’ o biɛli maa dini. 12O daa niŋ Asiria Gomnanim’ mini sapashinnim’ ni tɔbbihi bɛn zaŋ tɔbutuhiri’ nɛma niŋ bɛmaŋa ni bɛn nyɛ wɔribariba kɔre. Bɛ zaa daa nyɛla nachimbihi viɛla. 13Ka n daa nya ka o saɣim pam. Bɛ niriba ayi maa zaa daa dolila so’ yini.
14Amaa ka o daa zaŋ o pagɔrisigu tuma maa chaŋ katiŋa. O daa nya bɛ ni mali dɔbba kɔtomsi pa dukpini zuɣu. Di daa nyɛla Babilɔnnim’ anfooni ka bɛ mali pa dukpina zuɣu, ka bɛ ye neen ʒiɛfaa, 15ka zaŋ gbana lo bɛ shɛhi ni, ka vili baŋtab’ viɛla, bɛ zaa daa ŋmanila sapashinnima. Bɛ daa nyɛla Babilɔnnima bɛn daa nyɛ Kalidia tiŋbihi la. 16O ni daa kul nya ba, ka o kɔre kpe bɛ ni, ka o tim tuumba bɛ sani Kalidia tiŋgbɔŋ ni. 17Ka Babilɔnnim’ maa daa kana ka o mini ba ti dɔni, ka bɛ daa zaŋ bɛ kɔre maa saɣim o, o ni daa saɣim omaŋ’ maa nyaaŋa, ka o daa yi bɛ sani chaŋ ni suhuyiɣisili. 18O ni daa yi zahira tumd’ o pagɔrisigu tuma, ka yihir’ omaŋ’ fini shɛm maa daa chɛ ka n ŋmalig’ o sani ni suhuyiɣisili kaman n ni daa ŋmaligi ka chɛ o biɛli shɛm la. 19Amaa ka o pagɔrisigu tuma maa daa lan pahi, ka o lan teeg’ o bilim saha o ni daa tumdi pagɔrisigu tuun’ shɛŋa Ijipti tiŋgbɔŋ ni la yɛla. 20Ka o kɔre daa kul be o mamanim’ bɛn yoya be kaman bunsi yoya, ka bɛ bɔri paɣiba kaman yuri la ni. 21Lala ka a daa yu pagɔrisigu tuma a bilim ni, ka Ijiptinim’ daa tabisi a paɣisari’ biha ka zaŋ a saɣim la.
Naawuni saria karibu jɛndi tizɔbila
22Dinzuɣu Oholiba, Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni chɛ ka a ni ŋmalig’ a mamanim’ shɛb’ sani chaŋ ni suhuyiɣisili la suhuri yiɣisi bahi a zuɣu, ka n chɛ ka bɛ yi luɣilikam na ti lir’ a. 23Bɛna n-daa nyɛ Babilɔnnim’ mini Kalidianim’ zaa ni Pɛkɔdnima ni Shɔanima ni Kɔanima ni Asirianim’ zaa. Bɛ zaa nyɛla nachimbihi viɛla, ka gomnanim’ mini sapashin’ kpamba ni sapashinnim’ ni tɔbbihi ni ti be bɛ ni. Bɛ zaa ni ti nyɛla wɔribariba. 24Bɛ ni ti zaŋ niriba mini chɛchɛbunsi ni tɔrokɔnim’ yi nuzaa polo na ti lir’ a. Bɛ ni ti zaŋ nyɔtaɣiribihi mini zaɣ’ kara ni kuriti zuɣupila yi luɣilikam na ti lir’ a. Ka n ti zaŋ saria karibu niŋ bɛ nuu ni, ka bɛ ti kar’ a saria kaman bɛ zaligunim’ ni wuhi shɛm. 25N ni ti je suli niŋ a, ka chɛ ka bɛ zaŋ suhuyiɣisili pam lu a zuɣu. Bɛ ni ti ŋmah’ a nyee min’ a tiba, ka zaŋ takɔbi ku a bi’ shɛb’ bɛn kpalim. Bɛ ni ti gbah’ a bidibisi min’ a bipuɣinsi nti zaŋ ba zaɣ’ nɛma nyo buɣim. 26Bɛ ni ti pirig’ a situra, ka yeeg’ a yɛ’ viɛla zaa. 27Lala ka n yɛn niŋ n-chɛ ka a kɔre min’ a pagɔrisigu tuun’ shɛli a ni daa ʒi n-yi Ijipti na la zani tariga. Ka a kɔre ku lan kpe bɛ ni bee n-lan teei bɛ yɛla.
28Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni zaŋ a niŋ a ni je ninvuɣ’ shɛba ka ŋmaligi ni suhuyiɣisili ka chɛ ba la nuu ni. 29Bɛ ni ti zaŋ jɛlinsi lu a zuɣu n-fa a ni tum tuma nya binshɛŋa la zaa, ka chɛ a zaɣ’ nɛli. Ka a pagɔrisigu tuma la yi palo. A kɔre min’ a pagɔrisigu tuma maa 30n-chɛ ka dimbɔŋɔ paag’ a maa. A ni tum pagɔrisigu tuma ni zuliya shɛba, ka jɛm bɛ buɣa saɣim amaŋa la zuɣu. 31A dolila a biɛli naba, dinzuɣu n ni zaŋ o pipia maa gbibil’ a.”
32Yawɛ ŋun nyɛ ti Duuma ŋɔ yɛliya,
“A ni nyu a biɛli pipi’ shɛli din yɛlima
ka zilim la ni binnyurigu.
Bɛ ni ti la a, ka mal’ a ansarisi,
dama di puuni bini galisiya pam.
33A ni ti nyu m-buɣi, ka nya suhugarigu.
A biɛli Samaria pipia maa nyɛla
bahiyoli mini dabiɛm pipia.
34A ni ti nyu li zaa n-lɛlilɛli di puuni,
ka dim cheei li ka zaŋ di ŋmama maa ŋme m-bɔɣ’ a biha.
Man’ Yawɛ ŋun nyɛ yi Duuma ŋɔ n-yɛli lala maa.”
35Dinzuɣu Yawɛ ŋun nyɛ ti Duuma ŋɔ yɛliya, “ A ni tam n yɛla, ka zaŋ ma niŋ a baɣaka zuɣu, dim’ a pagɔrisigu min’ a kɔre tuma maa nyɔri.”
Naawuni kari mabihi ayi saria
36Yawɛ daa yɛli ma, “Daadam, a ni kari Ohola mini Oholiba saria, ka yɛli ba bɛ ni tum din chihiri shɛŋa? 37Dama bɛ niŋ zina, ka ku niriba. Bɛ niŋ zina bɛ buɣa sani, ka zaŋ bɛ ni daa dɔɣi m bi’ shɛb’ la ku n-ti ba ni bɛ ŋubi. 38Ka dim pahi nyɛla: Bɛ daa lan ta n jɛmbu duu la daɣiri dindali maa, ka saɣim n vuhim dabisa. 39Dama bɛ ni daa zaŋ bɛ bihi maa mali bɛ buɣa dahin’ shɛli maa, dindali maa ka bɛ daa kpe n jɛmbu duu ti ta li daɣiri. Lala ka bɛ daa niŋ n duu maa ni.
40Hal bɛ daa timla tuumba katinsi ni bɛ ti boli dɔbba ti ba, ka bɛ daa shiri kana. Bɛ zuɣu ka a su kom, ka bali chilo, ka zaŋ yɛ’ viɛla ye. 41A ʒinila gar’ shɛli din mali jilima zuɣu, ka zaŋ teebuli zali di tooni n-zaŋ n tulaale zim mini n kpam tam di zuɣu. 42Ka zama bɛn yɔri vuri yiriŋ gil’ a. Ka duŋtaariba pam daa zaŋ dɔbba bɛn nyɛ danyuriba n-yi tiŋgban’ nɛli ni na. Ka bɛ ti zaŋ bansi piri paɣiba maa nuhi ni, ka zaŋ nam zuɣupili’ viɛla pili ba. 43Di saha ka n daa yɛli, “O tum zina hal ti gbarigi, amaa ka dɔbba na kul bɔr’ o. 44Dama bɛ kul bɔr’ o mi kaman dɔbba ni bɔri pagɔrili shɛm la. Lala ka bɛ daa bɔri Ohola mini Oholiba bɛn daa nyɛ paɣ’ shɛb’ bɛn bɔri dɔbba pam maa. 45Amaa wuntizɔriba ni ti kari ba saria ka yɛli ni bɛ nyɛla sariakaritiba bɛn nyɛ bɛn niŋ zina ka ku niriba. Dama bɛ nyɛla zinaniŋdiba ni ninvuɣ’ kuriba.”
46Dama Yawɛ ŋun nyɛ ti Duuma ŋɔ yɛliya, “Chɛliya ka niriba pam ka bɛ sanna nti kpɛhi ba dabiɛm ka ʒe bɛ nɛma. 47Ka niriba maa ti labi ba kuɣa, ka zaŋ takɔbiri ku ba. Bɛ ni ti ku bɛ bidibisi mini bɛ bipuɣinsi, ka nyo bɛ yiya buɣim. 48Lala ka n yɛn niŋ n-chɛ ka pagɔrisigu tuma naai tiŋgbɔŋ maa ni, ka di leei saɣisigu ti paɣiba zaa, ka bɛ ku lan tum pagɔrisigu tuma kaman yi ni daa tum shɛm maa. 49Bɛ ni yo a a pagɔrisigu tuma maa samli, ka a nya yi buɣijɛmbo alahichi tibidarigibo, ka baŋ ni mani n-nyɛ a Duuma Yawɛ.”",https://www.bible.com/bible/2264/EZK.23.DBWDB
ƐZƐKIƐL 24,"Duɣu shɛli din yaɣiyaɣi
1Yuun’ shɛli din pahiri yuma awɛi ni gol’ so ŋun pahiri pia la biɛɣu pia dali ka Yawɛ daa yɛli ma, 2 “Daadam, sabimi zuŋɔ dabisili ŋɔ yuli sɔŋ zuŋɔ dabisili ŋɔ. Babilɔn naa teei gilila Jɛrusalɛm zuŋɔ dabisili ŋɔ. 3Yɛlim’ bɛn nyɛ duŋtaariba maa yɛtɔɣ’ ŋahili ŋɔ. Yɛlim’ ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ:
Zaŋmiya duɣu tam, zaŋmiya li tam,
ka niŋ kom niŋ di ni.
4Zaŋmiya nim’ viɛla zaa niŋ di ni,
dina n-nyɛ: gbalipuɣa mini gaba,
ka zaŋya boligo kɔba gba niŋ di ni.
5Gbaamiya piɛ’ viɛlli biŋkɔbbaligu maa ni.
Niŋmiya dari kuli daaŋa ni;
duɣimiya nimdi maa;
duɣimiya o kɔba gba.”
6Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ:
“Mbusim be tin’ shɛli nim’ bɛn kuri niriba zuɣu.
Duɣu shɛli din zahim,
ka di zahimbu maa bi yi.
Yaami nimdi maa di puuni yiniyini,
ka miri ka a gahinda.
7Dama o ni ku ninvuɣ’ shɛb’ maa ʒim na bela o ni.
O daa kpaai li pala tampiŋ zuɣu.
O daa bi kpaai li bahi tiŋa
ni o niŋ taŋkpaɣu pi li.
8Di ni chɛ ka n suhu yiɣisi, ka m bɔhi biɛri.
N chɛ o ni ku ninvuɣ’ shɛb’ maa ʒim pa tampiŋ maa zuɣu
din ni chɛ ka bɛ ku niŋ taŋkpaɣu pi li.”
9Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ:
“Mbusim be tin’ shɛli nim’ bɛn kuri niriba zuɣu.
Hal mmaŋmaŋ’ ni laɣisi dari pam duhi.
10Laɣimmiya dakuɣiri duhi,
ka niŋ buɣim niŋ li
n-niŋ binnyoma niŋ nimdi maa ni duɣi li,
ka chɛ ka di kɔba di buɣim.
11Zaŋmiya di zaɣ’ kuŋ tam sala buɣim zuɣu
ka di bii, ka di tahiʒiɛɣu mooi,
ka di daɣiri zaa nyɛligi niŋ di puuni,
ka din zahimzahim la zaa di buɣim.
12Di daa kul wum ma la yoli,
buɣim maa ni daa bi yihi
di ni din zahimzahim maa shɛm,
13lala ka a gba bi yi a pagɔrisigu tuma daɣiri ni.
A ku lan yi a daɣiri maa ni
hal ka n ti tum a n suhuyiɣisili tuma.
14Man’ Yawɛ n-yɛli lala maa. Saha kanna, n ni niŋ li. N ku chɛ li niŋbu, n ku tilig’ a, n suhu ku maai. N ni kar’ a saria kaman a tuma min’ a biɛhigu ni nyɛ shɛm. Yawɛ ŋun nyɛ ti Duuma ŋɔ n-yɛli lala maa.”
Anabi paɣa kpiya
15Ka Yawɛ daa yɛli ma, 16“Daadam, n yɛn zaŋla a ni yuri ninvuɣ’ so pam yim ka chɛ a. Amaa miri ka a ti fabili bee n-kum bee n-chɛ ka nintam yi a ninni. 17Siɣisima, amaa ka pampam. Miri ka a ti kum o kuli. Vilim’ a baŋtabiga ka piri a namda. Miri ka a ti zaŋ bini pɔbi a zuɣusaa naŋgbampibili bee n-di kuli kumbu bindirigu.”
18Ka n daa tɔɣisi niriba maa yɛtɔɣa asiba, zaŋ chani zaawuni ka m paɣa kpi. Dindali maa yi biɛɣu asiba ka n daa niŋ kaman bɛ ni zali ma shɛm maa. 19Di saha ka niriba daa bɔhi ma, “A ku yɛli ti a ni niŋ shɛm maa gbinni ni nyɛ shɛm?”
20Di saha ka n daa yɛli ba, “Yawɛ n-daa yɛli ma, 21‘Yɛlim’ Izraɛlnima, Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni saɣim n luɣ’ kasi shee din nyɛ yi ni mali shɛli nyuri bara, ka yi nini tiɣi li, ka yi suhuri yu li la, ka bɛ ti zaŋ takɔbiri ku yi bidibisi mini yi bipuɣin’ shɛba yi ni chɛ yiŋ’ la. 22Ka yi ti niŋ kaman n ni niŋ shɛm maa. Miriya ka yi ti zaŋ bini pɔbi yi zuɣusaa naŋgbampiba, yi mi di ti di kuli kumbu bindirigu. 23Yi ni ti vili yi baŋtabisi, ka piri yi namda. Di ti fabiliya bee n-kum, amaa yi tuumbiɛri ni ti ʒin ya chaŋ, ka yi ti ŋuhira niŋdi taba. 24Di saha Ɛzɛkiɛl ni ti leei shihirili yi sani. Yi ni ti niŋ kaman o ni kul niŋ shɛm ŋɔ. Di yi ti niŋ lala, yi ni baŋ ni man’ Yawɛ n-nyɛ yi Duuma.’
25Ka nyini daadam, dahin’ shɛli n ni ti yɛn deei bɛ kpiɔŋ ni be luɣ’ shɛli din nyɛ bɛ suhupiɛlli mini bɛ jilima, ka bɛ nini tiɣi li, ka bɛ suhuri yu li pam m-pahi bɛ bidibisi mini bɛ bipuɣinsi la, 26dindali maa ninvuɣ’ so ŋun ti zo n-tiligi ni ti zo n-ka a sanna nti ti a di lahibali. 27Dindali maa a ni ti yaag’ a noli tɔɣisi ŋun zo n-tiligi maa yɛtɔɣa, ka ku lan shini yaha. Dimbɔŋɔ puuni ka a ni leei shihirili bɛ sani, ka bɛ baŋ ni mani n-nyɛ Yawɛ.”",https://www.bible.com/bible/2264/EZK.24.DBWDB
ƐZƐKIƐL 25,"Anabitali yɛtɔɣa din jɛndi Ammɔnnima
1Yawɛ daa yɛli ma, 2“Daadam, zaŋm’ a nini kpa Ammɔnnim’ polo tɔɣisi anabitali yɛtɔɣa jɛndi ba. 3Yɛlim’ Ammɔnnim’ maa, ‘Wummiya ti Duuma Yawɛ ni yɛli shɛm, Yawɛ ŋun nyɛ ti Duuma ŋɔ yɛliya: N jɛmbu duu ni daa saɣim ka yi mali suhupiɛlli la mini Izraɛl tiŋgbɔŋ ni kpalim dabari ni bɛ ni daa gbahi Judanim’ chaŋ ka yi mali suhupiɛlli la zuɣu, 4n yɛn zaŋ ya mi ti wulimpuhili polo nima ka bɛ sun ya. Ka bɛ ti ti bɛ suɣa yi sani n-ʒini yi sunsuuni. Bɛ ni ti di yi tiwala, ka nyu yi bihim. 5N ni zaŋ Raba leei laakuma mɔri ŋubbu shee, ka zaŋ Ammɔnnim’ fɔntinsi leei biŋkɔbbaligu gariche. Di saha ka yi baŋ ni mani n-nyɛ Yawɛ.
6Dama Yawɛ ŋun nyɛ ti Duuma ŋɔ ni yɛli shɛm m-bɔŋɔ: Yi ni daa kpahiri yi nuhi, ka mali yi naba tɔri tiŋa, ka yi suhuri paligi yi ni lo zaɣ’ biɛ’ shɛli zaŋ chaŋ Izraɛl tiŋgbɔŋ polo la zuɣu, 7 n teei n nuu jɛndi ya, ka zaŋ ya ti zuliya shɛba kaman bɛ ni ŋme tɔbu di ninvuɣ’ shɛba, ka n ti kun ya niriba maa sani n-kpihim yi birili tiŋgbɔŋ maa ni. N ni ti kun ya, di saha ka yi baŋ ni mani n-nyɛ Yawɛ.”
Anabitali yɛtɔɣa din jɛndi Mɔabnima
8Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Mɔabnim’ yɛliya,‘ Judanim’ kul bemi kaman zuliya shɛb’ ni be shɛm,’ 9dinzuɣu n ni chɛ ka soya niŋ Mɔab luɣili zuɣu tintariga tinsi din nyɛ Bɛtijɛshimɔt mini Baalimiɔn ni Kiriataim din nyɛ bɛ tiŋgbɔŋ maa jilima tinsi la ni. 10N ni zaŋ di mini Ammɔnnim’ niŋ wulimpuhili polo nim’ nuu ni, ka bɛ su ba, ka zuliya shɛb’ ku lan teei Ammɔnnim’ yɛla. 11 Ka n ti darigi Mɔabnim’ tibili, ka bɛ baŋ ni mani n-nyɛ Yawɛ.”
Anabitali yɛtɔɣa din jɛndi Ɛdom
12Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Ɛdomnim’ daa bɔhi Judanim’ biɛri ka dinzuɣu chɛ ka bɛ kpe taali ni bɛ ni bɔhi ba biɛri maa zuɣu. 13Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni yiɣisi n suhu bahi Ɛdomnim’ zuɣu n-ku ninsalinim’ mini biŋkɔbiri zaa, ka chɛ ka di kpalim zani dabari, bɛ ni zaŋ takɔbiri ku ba Tɛman hal ni Dɛdan. 14 N ni chɛ ka n niriba Izraɛlnim’ bɔhi Ɛdomnim’ biɛri ti ma. Bɛ ni ti niŋ Ɛdomnim’ maa kaman n sujee mini n suhuyiɣisili ni nyɛ shɛm, ka bɛ baŋ m biɛri bɔhibu ni nyɛ shɛm. Yawɛ ŋun nyɛ ti Duuma ŋɔ n-yɛli lala maa.”
Anabitali yɛtɔɣa din jɛndi Filistia
15Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Filistianim’ ni doli dimdi din bi naara mini nia biɛri din be bɛ suhuri ni n-ku niriba la zuɣu, 16Dinzuɣu Yawɛ ŋun nyɛ ti Duuma ŋɔ yɛliya, ‘N ni yiɣisi n suhu bahi Filistianim’ zuɣu. N ni ku Chɛrɛtinima, ka ku bɛ ninvuɣ’ shɛb’ bɛn kpalim be teeku dul’ la. 17 N ni bɔhi ba biɛri pam, ka darigi bɛ tibili ni suhuyiɣisili fiɛbiga. N yi bɔhi ba biɛri, di saha bɛ ni baŋ ni mani n-nyɛ Yawɛ.’ ”",https://www.bible.com/bible/2264/EZK.25.DBWDB
ƐZƐKIƐL 26,"Anabitali yɛtɔɣa din jɛndi Taai
1 Yuun’ shɛli din pahiri yuma ayopɔin goli dahin yini dali ka Yawɛ daa yɛli ma, 2“Daadam, Taainim’ ni yɛli shɛm zaŋ chaŋ Jɛrusalɛm polo m-bɔŋɔ:
Niriba maa dunɔdaya kabisiya
n-yooi yali ti ti pumpɔŋɔ.
Mbo! di ni wurim doya ŋɔ zuɣu,
ti ni tɔŋ.
3Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ:
Nyin’ Taai, nyama, m bi ʒe a nyaaŋa.
N ni chɛ ka tinsi pam kana ti lir’ a
kaman teeku ni chɛ ka kɔgbana yiɣiri luri shɛm la.
4Bɛ ni ti daai Taai goma luhi,
ka wurim di binwɔɣila,
ka n ti yihi di taŋkpaɣu
ka chɛ ka di kpalim tampin nɛli doya.
5Di ni ti leei teeku sunsuuni
luɣ’ shɛli bɛ ni deeni lansi.
Yawɛ ŋun nyɛ ti Duuma ŋɔ n-yɛli lala maa.
Di ni leei niriba ni yɛn ŋmɛri diri nɛma luɣ’ shɛli.
6Bɛ ni ti zaŋ takɔbiri ku o ninvuɣ’ shɛb’
bɛn be o tiŋgbɔŋ maa fɔntinsi ni.
Di saha ka bɛ ni baŋ ni mani n-nyɛ Yawɛ.”
7Dama Yawɛ ŋun nyɛ ti Duuma ŋɔ ni yɛli shɛm m-bɔŋɔ: “N ni chɛ ka Nɛbukadnɛza ŋun nyɛ Babilɔn naa, ka lan nyɛ nanim’ zaa nazuɣu ŋɔ zaŋ yuri mini chɛchɛbunsi ni wɔribariba ni tɔbbihi pam bɛn mali yaa n-yi nuzaa polo na ti liri Taainima.
8Bɛ ni ti zaŋ takɔbiri ku ninvuɣ’ shɛb’
bɛn be a tiŋgbɔŋ maa fɔntinsi ni.
Bɛ ni ti me gooni gili ya niŋ,
ka me bimbina taɣi li,
ka zaŋ bɛ nyɔtaɣirisi taɣi bɛmaŋa.
9Bɛ ni ti me o tɔbutuhiri’ bimbina tabili yi goma,
ka zaŋ kpandi wurim yi binwɔɣila.
10Bɛ yuri maa ni ti galisi
hal ka bɛ taŋkpagbiligu ti lim ya,
ka wɔribariba mini bɛ tɔrokɔnim’ ni bɛ chɛchɛbunsi vuri
ti chɛ ka yi dikiya sɔhigi,
bɛ ni kpe yi tiŋgbɔŋ maa ni
kaman nira ni kpɛri tin’ shɛli din wurim ni shɛm la.
11Bɛ yuri takarifiɛma
ni ti no n-gili yi solɔri zaa,
ka bɛ zaŋ takɔbi ku yi niriba,
ka daai yi daantali’ kara la luhi tiŋa.
12Bɛ ni ti di yi buni,
ka ʒe yi daguya.
Bɛ ni ti daai yi goma luhi,
ka wurim yi yil’ viɛla la.
Bɛ ni ti va yi kuɣa mini yi taabɔdari
ni yi taŋkpazim ti bahi kom ni.
13 N ni ti chɛ ka yi yila yilibu zani tariga,
ka so ku lan wum yi mɔɣilɔnim’ kumsi.
14N ni ti chɛ ka yi leei tampiŋ nɛli doya,
ka bɛ zaŋdi ziŋgbahiri lansi yɛrigiri deeni yi zuɣu.
Ka so ti ku lan me yi dabari maa.
Man’ Yawɛ n-yɛli maa.
Man’ Yawɛ ŋun nyɛ yi Duuma ŋɔ n-yɛli lala maa.”
15Yawɛ ŋun nyɛ ti Duuma ŋɔ ni yɛli shɛm zaŋ chaŋ Taai polo m-bɔŋɔ: “Bɛ yi ti kuri niriba a puuni, ka bɛn dɛhi dansi la ŋuhira, ka bɛ ti daag’ a luhi, a lubu damli ni ti sɔhigi tin’ shɛŋa din ʒe teeku duli. 16Di saha teeku ni nanim’ zaa ni ti yiɣisi bɛ nam ʒiishɛhi n-yeei bɛ nam kpariti mini bɛ ni wuɣi situr’ shɛŋa sɔŋ ni dabiɛm. Bɛ niŋgbuna ni ti sɔhira, ka bɛ teei ʒini tiŋa, ka a yɛla niŋ ba alahiziba, ka bɛ ni’ sɔhira sahakam. 17Bɛ ni ti fabili a zuɣu, ka yɛl’ a:
‘Nyin’ tin’ shɛli din yuli daa du ŋɔ,
bɔ n-lee chɛ ka a lan ka teeku ni?
Tin’ shɛli din min’ a niriba
daa mali yaa teeku ni ŋɔ,
nyini ŋun daa zal’ a kpiɔŋ
a tiŋgbɔŋ maa nim’ zaa sani ŋɔ!
18 Tiŋgban’ shɛŋa din be teeku puuni
daa sɔhigimi a ni daa lu dahin’ shɛli maa,
ka di gari ba a ni daa naai shɛm maa zuɣu.”
19Dama Yawɛ ŋun nyɛ ti Duuma ŋɔ ni yɛli shɛm m-bɔŋɔ: “N yi chɛ ka a kpalim zani dabari kaman niriba ni na ʒi n-ʒini tin’ shɛŋa ni, n yi zaŋ a niŋ kɔbulli ni, ka ko’ titali lim a, 20dindina n ni zaŋ a laɣim kpiimba ni, ka zaŋ a pahi kurimbuni ha niriba la zuɣu, ka chɛ ka a be tiŋgbani puuni dabari din nyɛ saha din ka bahigu dabari la ni, ka a mini bɛn pun faai siɣi la ti be nimaani din ni chɛ ka so ku lan be a ni yaha bee ka a ti lan mali biɛhigu shee nyɛviyanim’ tiŋgbɔŋ ni. 21 N ni ti chɛ ka a biɛhigu mali dabiɛm pam, ka a ti ku lan beni. Hal bɛ yi ti bo a shee, bɛ ku lan nya a yaha. Yawɛ ŋun nyɛ ti Duuma ŋɔ n-yɛli lala maa.”",https://www.bible.com/bible/2264/EZK.26.DBWDB
ƐZƐKIƐL 27,"Kuyila din nyɛ Taainim’ dini
1Yawɛ daa yɛli ma, 2“Pumpɔŋɔ nyin’ daadam, yilimi kuyilli bahi Taai zuɣu, 3ka yɛli Taai din be teeku noli, ka bɛ mini tin’ shɛŋa din be teeku duli nim’ niŋdi daabiligu la, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ:
Nyin’ Taai, a yɛliya,
‘N viɛl’ zaa.’
4A tintarisi bela teeku puuni.
Bɛn daa me a, daa me a ka a viɛl’ zaa.
5Bɛ daa zaŋla gɔhi tihi din yi Sɛnir na
m-mali a dapaɣa zaa.
Bɛ daa ŋmahila Lɛbanɔn sida tihi
daantalisi na ti sa a ni.
6Bɛ daa zaŋla Bashan oki tihi
m-mali a ŋariŋ duhirisi.
Bɛ zaŋla Saipurus teeku duli
wolifahi dari mali a puuni
ka niŋ wɔbinyina pa di zuɣu.
7Bɛ zaŋla Ijipti tiŋgbɔŋ ni bɛ ni wuɣi tampiɛl’ viɛl’
shɛli niŋ a ŋariŋ tani,
ka di nyɛ a tuuta.
Ka a zuɣusaa bimparigu din nyɛ zaɣ’ sabinli mini zaɣ’ ʒee la
yi Ɛlisha teeku duli na.
8Sidɔnnim’ mini Arivadnim’ n-daa
nyɛ a kpatoonsi.
Ka Zɛmɛr yɛnnim’ nyɛ
a ŋariŋ duhiriba.
9Gɛbal kpamba mini di yɛnnim’ daa
bela a sani m-maani a shee kpatuɣa zaana.
Teeku puuni ŋarima zaa mini di kpatoonsi zaa
daa nyɛla bɛn be a ni dar’ a nɛma.
10Pɛriʒia mini Lidia ni Libia tɔbbihi daa nyɛla bɛn be a tɔbbihi bɛn nyɛ a tɔbutuhiri’ biinsi la ni. Bɛ daa zaŋ bɛ nyɔtaɣirisi mini bɛ kuriti zuɣupila sɔŋ a ni. Bɛ daa tir’ a jilima. 11Arivadnim’ mini Hɛlɛchinim’ daa nyɛla bɛn ʒi a goma zuɣu ti gili, ka Gamadinim’ mi daa ʒe a binchunchuna gbini. Bɛ daa zaŋdila bɛ lɔɣubuya yiini a dukpina zuɣu ti tuui. Bɛna n-daa chɛ ka a viɛl’ zaa.
12A mini Speen daa gɔrila kɔhigu tab’ tiŋgbɔna ni, yi ni daa mali azichi pam zuɣu. Bɛ daa zaŋ di anzinfa mini kuriti ni dalima ni nuɣiso n-taɣiri yi nɛma. 13Ka yi mini Giriisinim’ ni Tubalnim’ ni Mɛshɛkinim’ daa lan niŋdi daabiligu tab’ tiŋgbɔna ni. Ka bɛ daa zaŋdi ninsalinim’ mini daanya nɛma na ti taɣiri yi daguya. 14Ka Bɛtitɔgarimanim’ daa zaŋdi yuri mini tɔbutuhiri’ yuri ni buntaansi na ti taɣiri yi nɛma. 15Ka a mini Rɔdinim’ daa laɣindi niŋdi daabiligu, teeku duli tinsi pam daa nyɛla a da’ gahinda, ka bɛ zaŋdi wɔbinyina mini lanjiŋ dari yɔr’ a nɛma zuɣu. 16A mini Ɛdomnim’ daa niŋdi daabiligu tab’ tiŋgbɔna ni a nɛma din galisi pam zuɣu, ka bɛ zaŋdi tɛkɔisi mini binʒiɛhi ni bɛ ni wuɣi situr’ shɛŋa ni tampiɛl’ viɛla ni kɔral ni rubinim’ na ti taɣiri yi nɛma maa. 17A mini Judanim’ ni Izraɛlnim’ daa niŋdila daabiligu. Ka bɛ daa zaŋdi alikama din yi Minnɛt na mini za ni shiri ni kpam ni ti’ shɛli din niŋdi niŋgbuŋ ka di bi poori la na ti taɣiri yi daguya. 18A mini Damaskusnim’ daa niŋdi daabiligu a nɛma pam min’ a daazichi ni daa galisi la zuɣu, dina n-nyɛ: Hɛlibɔn wain mini gumdi. 19A mini Vɛdannim’ ni Javannim’ bɛn yi Uzal na daa niŋdila a nɛma daabiligu. Bɛ daa lan zaŋdila kuriti mini kasia ni tulaale na ti taɣiri a daguya. 20A mini Dɛdannim’ daa niŋdila wɔrinyaampara daabiligu. 21Areebianim’ mini Kɛdar nabihi zaa daa nyɛla a daabi’ yurisi bɛn niŋdi piɛnyama mini piɛlahi ni buhi daabiligu. Binyara ŋɔ ni ka a mini ba daa niŋdi daabiligu. 22Ka yi mini Shiiba daabihi ni Raama daabihi daa niŋdi daabiligu ni taba. Ka bɛ daa zaŋdi tulaale viɛla balibu kam mini kuɣ’ viɛla ni salima na ti taɣiri yi nɛma. 23A mini Harannima ni Kannɛnima ni Idɛnnima ni Ashurinima ni Kilimadnim’ daa niŋdila daabiligu. 24Bɛmbɔŋɔnim’ daa niŋdila binyari viɛla mini situr’ sabilifaa shɛŋa bɛ ni wuɣi ni duu puuni tiŋgban’ ni kuntu shɛŋa bɛ ni liɣisiliɣisi, ka zaŋ mihi wuɣi ka di mali yaa daabiligu. Binyara ŋɔ ni ka a mini ba daa niŋdi daabiligu. 25Speen ŋarima n-daa ʒiri a daguya chana. Dinzuɣu a nɛma daa palila teeku bulli zaa.
26A ŋariŋduhiriba
n-zaŋ a chaŋ teeku bulli ni.
Wulimpuhili polo pɔhim ʒe
n-saɣim’ a teeku bulli maa ni.
27Ka a daazichi min’ a nɛma ni a daguya
ni a kpatoonsi ni a ŋariŋduhiriba
ni a ŋariŋmaaniba ni a dagudariba
ni a tɔbbihi bɛn zaa be a ni
ni a min’ a niriba zaa bɛn be a sani
shim teeku bulli ni a wurimbu dali.
28Ka a ŋariŋduhiriba kuhigu vuri daa chɛ
ka teeku duli sɔhigi.
29Ka ninvuɣ’ shɛb’ bɛn daa gbibi ŋariŋtuurisi
daa yi bɛ ŋarima ni na.
Ka kpatoonsi mini ŋariŋduhiriba zaa
bɛn be teeku ni du nti ʒe duli,
30ka duhi bɛ yee kum pam a zuɣu.
Bɛ ni ti kɔri taŋkpaɣu puɣi bɛ zuɣuri
ka dɔni tampiligim ni bilim.
31Bɛ ni ti pini zuɣukpina,
ka so buri a zuɣu.
Bɛ ni ti kum a zuɣu ni suhusaɣiŋgu
mini fabila pam.
32Bɛ kuhigu maa ni, bɛ ni ti yili kuyilli a zuɣu.
Tin’ dini n-na mi n-wurim teeku sunsuuni
kaman Taai ni wurim shɛm ŋɔ?
33A nɛma daa yi kul yi teeku ni na,
niriba pam nyari li mi.
A daa zaŋ a daazichi min’ a daguya sɔŋ
dunia ŋɔ nanima ka bɛ nya azichi.
34Pumpɔŋɔ a saɣimya teeku puuni,
kɔbulli ni.
Ka a min’ a daguya ni a tumtumdiba
zaa laɣim shim.
35A yɛla gari ninvuɣ’ shɛb’ bɛn be
teeku duli maa tinsi ni zaa,
ka dabiɛm pam gbahi bɛ nanima a zuɣu,
ka bɛ nina ni maligi.
36 Kɔhigɔriba bɛn be niriba maa ni
ni mal’ a ansarisi.
A bahigu maa nyɛla din bie,
ka a ku lan beni yaha.”",https://www.bible.com/bible/2264/EZK.27.DBWDB
ƐZƐKIƐL 28,"Anabitali yɛtɔɣa din jɛndi Taai naa
1Ka Yawɛ daa yɛli ma, 2“Daadam, yɛlim’ Taai naa, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ:
A ni mali karimbaani a suhu ni zuɣu ka a yɛli,
‘N nyɛla wuni,
ka ʒi wuni nam ʒiishee teeku bulli ni maa.’
Amaa a kul nyɛla ninsala, ka pa wuni;
hal a ni zaŋ a tɛha ŋmahindi
wuni tɛha la zaa yoli.
3A tɛhiya ni a mali yɛm gari Daniɛl,
ka ashili shɛli kani ka a bi mi li.
4A yɛm min’ a baŋsim maa
ka a zaŋ bo buni ti amaŋa,
ka laɣisi salima min’ anzinfa
niŋ a daazichi duri ni.
5A ni mali yɛm pam zaŋ chaŋ
daabiligu polo maa zuɣu ka a chɛ
ka a buni nabi pahi,
ka a mali karimbaani a buni maa zuɣu.
6Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ:
A ni tɛhi ni a mali yɛm
kaman wuni maa zuɣu,
7nyama, n ni chɛ ka tinzunnim’ kana ti lir’ a.
Bɛ nyɛla ninvuɣ’ biɛri gari zuliya kam.
Bɛ ni ti ŋɔhi bɛ takɔbiri lu
a yɛm din viɛl’ ŋɔ zuɣu,
ka saɣim’ a jilima la.
8Bɛ ni ti daag’ a niŋ gballi ni,
ka a kpi gadama niŋbu kum
teeku bulli maa ni.
9A ni ti tooi yɛli ni a nyɛla wuni
ninvuɣ’ shɛb’ bɛn ku a maa tooni?
Dama ninvuɣ’ shɛb’ bɛn ti a daŋ’ maa sani,
a nyɛla ninsala, ka pa wuni.
10A ni kpi ŋun bi guni kum
tinzunnim’ nuu ni.
Dama Yawɛ ŋun nyɛ yi Duuma ŋɔ n-yɛli lala.’ ”
Taai naa lubu
11Ka Yawɛ daa lan yɛli ma pahi, 12“Daadam, fabilim Taai naa zuɣu ka yɛl’ o, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ:
Nyini n-daa nyɛ shihirili din wuhiri din ka galimi
ka mali baŋsim pam,
ka viɛl’ zaa.
13A daa bela Idɛn din daa nyɛ Naawuni puu la ni,
ka kuɣ’ viɛla kam daa nyɛla a ni mali shɛli niŋdi amaŋa.
Dina n-nyɛ kanɛlian mini kirisolait ni daimɔnd
ni bɛril ni oniɣisi ni jasipa
ni safaya ni tɛkɔisi ni ɛmɛrald.
Salima ka bɛ zaŋ mali di ni taɣili binshɛŋa zuɣu.
Bɛ ni daa nam a dahin’ shɛli
ka bɛ daa mal’ li.
14N daa pii chɛrubi zali ka o gul’ a,
ka a be Naawuni zoli din be kasi zuɣu.
A daa bela buɣim kuɣa ni chana.
15A daa nyɛla ŋun ka galimi a biɛhigu ni
a nambu dali
hal ka bɛ ti nya alahichi a ni.
16A daabiligu maa ni daa ti yɛligi,
a daa zaŋla gadama kpɛh’ a kɔbili ni, ka tum alahichi,
dinzuɣu ka n kar’ a Naawuni zoli maa zuɣu bahi
kaman daɣiri bini maa,
ka chɛrubi ŋun daa gul’ a maa mi kar’ a yihi buɣim kuɣa maa ni.
17A jilima zuɣu daa chɛ ka karimbaani kpe a suhu ni.
A jilima zuɣu daa chɛ ka a saɣim a yɛm.
N daa daag’ a luhi tiŋa,
n daa yih’ a palɔni nanim’ tooni
ni bɛ lih’ a viɛnyɛliŋga.
18A ni daa bi doli wuntia soli n-niŋ daabiligu,
ka tum alahichi pam zuɣu
daa chɛ ka a saɣim a jɛmbu duri.
Dinzuɣu ka buɣim yi a ni na
n-di a zaa;
ka n daa chɛ ka a leei tampiligim do tiŋa
bɛn zaa daa nya a ninni.
19 Ka di daa gari bɛnkam daa yi mi a.
A bahigu maa nyɛla din bie pam,
ka a ku lan beni yaha.’ ”
Anabitali yɛtɔɣa din jɛndi Sidɔn
20Ka Yawɛ daa yɛli ma, 21“Daadam, zaŋm’ a nini kpa Sidɔn polo n-tɔɣisi anabitali yɛtɔɣa jɛndi li, 22ka yɛli, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ:
Sidɔn, m bi ʒe a nyaaŋa.
N ni nya jilima a ni.
N yi kar’ a saria a ni,
ka chɛ ka n kasitali yi zahira a ni,
bɛ ni baŋ ni mani n-nyɛ Yawɛ.
23Dama n ni chɛ ka alɔbo lu a ni,
n ni chɛ ka bɛ ku niriba a ni solɔri zuɣu.
Bɛ ni ti zaŋ takɔbi din jɛnd’ a maa ku niriba luɣilikam,
ka kpiimba ti do a ni,
ka bɛ baŋ ni mani n-nyɛ Yawɛ.’ ”
Izraɛlnim’ ni nya alibarika
24“Izraɛlnim’ ti ku lan nya suligunyinyaɣu bee goo bɛ ʒiʒiinitab’ bɛn daa maani ba ansarisi la zaa so sani, ka bɛ ti baŋ ni man’ Yawɛ n-nyɛ bɛ Duuma.”
25Yawɛ ŋun nyɛ ti Duuma ŋɔ ni yɛli shɛm m-bɔŋɔ: “N yi ti yihi Izraɛlnim’ bɛ ni wurim be zuliya shɛb’ zaa ni n-zaŋ ba laɣim luɣ’ yini, ka chɛ ka m biɛrikasitali yi zahira bɛ sani zuliyanim’ maa ninni, di saha bɛ ni ti ʒini bɛmaŋmaŋ’ tiŋgbɔn’ shɛli n ni daa zaŋ ti n dabili Yaakubu la ni. 26 Bɛ ni ti be ni ni alaafee, ka me yiya, ka ko wain tihi puri. N yi ti kari bɛ ʒiʒiinitaba bɛn zaa lihi ʒiɛm ba la saria, bɛ ni baŋ ni man’ Yawɛ n-nyɛ bɛ Naawuni.”",https://www.bible.com/bible/2264/EZK.28.DBWDB
ƐZƐKIƐL 29,"Anabitali yɛtɔɣa din jɛndi Ijipti
1 Yuun’ shɛli din pahiri yuun’ pia puuni gol’ so ŋun pahiri pia biɛɣu pinaayi dali ka Yawɛ daa yɛli ma, 2“Daadam, zaŋm’ a nini kpa Firawuna ŋun nyɛ Ijipti naa ŋɔ polo, ka tɔɣisi anabitali yɛtɔɣa jɛnd’ o mini Ijiptinim’ zaa. 3Yɛlim’ o, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ:
Nyin’ Firawuna ŋun nyɛ Ijipti naa ŋɔ,
m bi ʒe a nyaaŋa.
Nyin’ nyɛbiga ŋun bahibahi amaŋ’
be ko’ sunsuuni ka yɛra,
‘Nail nyɛla n ni su shɛli.
Mani n-daa gbi li.’
4N yɛn zaŋla ziŋgoo kuhi a yɛno,
ka chɛ ka a kɔsoya ni zahim kpe
n-shɛbis’ a salichɛhi ni,
ka n voog’ a yih’ a kɔsoya maa ni na
n-tabil’ a kɔsoya maa ni zahim shɛb’ zaa
bɛn be a salichɛhi maa ni zaa du duli.
5N ni zaŋ a min’ a kɔsoya ni zahim maa
labi tiŋgban’ nɛli ni,
ka a ti lu palɔni,
ka bɛ ti ku nya a sɔɣi.
N ni ti zaŋ a ti mɔɣu ni biŋkɔbiri
mini juri ka bɛ di.
6 Di saha ka Ijiptinim’ zaa ti baŋ ni
mani n-nyɛ Yawɛ.
A ni daa leei kariŋmaaŋa jaaŋgbee
Izraɛlnim’ sani maa zuɣu.
7Bɛ daa yi zaŋ bɛ nuhi gbaag’ a,
a bɔɣirimi ŋ-ŋmahi bɛ bɔɣusapima.
Bɛ daa yi zaŋ bɛmaŋ’ jɛm’ a,
a kabigirimi ka chɛ ka bɛ naba kɔŋ zanibu.
8Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni chɛ ka bɛ zaŋ takɔbiri lu a zuɣu n-ku ninsalinim’ mini biŋkɔbiri bɛn be a ni. 9Ka Ijipti tiŋgbɔŋ zani dabari, ka lan ka buchi shɛli. Di saha ka bɛ ti baŋ ni mani n-nyɛ Yawɛ. Dama a yɛliya, ‘Nail nyɛla n ni su shɛli, mani n-daa gbi li.’ 10Dinzuɣu m bi ʒe a nyaaŋa, ka bi ʒe a kɔsoya maa nyaaŋa, n ni chɛ ka Ijipti tiŋgbɔŋ zaa bahi yoli n-leei dabari, zaŋ Migidol hal ni Sine n-zaŋ hal ti paai Itiɔpia tintariga. 11Daadam napɔŋ ti ku lan no di ni, ka biŋkɔbiri gba napɔna ti ku lan no di ni. Binvuhirigu ti ku lan be di ni hal ni yuun’ pihinahi. 12N ni ti chɛ ka Ijipti leei dabari dɔni tiŋgbɔn’ shɛŋa din pun nyɛ dabari sunsuuni, ka di fɔntinsi ti leei dabari n-dɔni yuun’ pihinahi m-pahi fɔntin’ shɛŋa din pun bahi yoli zuɣu. N ni ti wurim Ijiptinim’ kpɛhi zuliya shɛb’ ni, ka wurim ba kpɛhi tiŋgbɔn’ shɛŋa ni.’ ”
13Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Yuun’ pihinahi maa yi ti naai n ni yihi Ijiptinim’ maa bɛ ni daa wurim be ninvuɣ’ shɛb’ zaa ni na, 14n ni ti lan labisi Ijipti zali di zaashee, ka zaŋ ba labisi Patrɔs din nyɛ bɛ virili shee la. Ka bɛ nam ti ku mali yaa nimaani. 15Bɛ nam maa ni ti gbarigi gari nam kam, ka bɛ ti ku lan duhi bɛmaŋ’ gari zuliya shɛba, ka n ti chɛ ka bɛ kpalim biɛla din ni chɛ ka bɛ ku lan su zuliya shɛba yaha. 16Ka Izraɛlnim’ ku lan lihiri Ijiptinim’ ninni bɔri sɔŋsim. Bɛ yi ti teei din daa niŋ Ijiptinim’ maa yɛla, di saha bɛ ni baŋ bɛ ni daa bɔri sɔŋsim bɛ sani maa galimi ni nyɛ shɛli. Di saha ka bɛ ni baŋ ni man’ Yawɛ n-nyɛ bɛ Duuma.”
Naa Nɛbukadnɛza nyaŋ Ijiptinima
17Yuun’ pisinaayopɔin puuni gol’ so ŋun daŋ tooni dahin yini dali ka Yawɛ daa yɛli ma, 18“Daadam, Babilɔn naa Nɛbukadnɛza chɛmi ka o tɔbbihi mooi bɛ nini bahi Taai zuɣu. Bɛ ʒi ʒiya ka bɛ zuɣuri viɛhi, ka buɣi binyara ka bɛ bɔɣusapima liilii. Amaa omaŋmaŋ’ bee o niriba maa so bi nya binshɛli Taai din ni yo bɛ ni tum tuun’ shɛli di ni maa samli. 19Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni zaŋ Ijipti tiŋgbɔŋ ti Babilɔn naa Nɛbukadnɛza ka o ti ŋme n-di di nɛma, ka ʒe di nɛma n-zaŋ di daazichi chaŋ, ka di ti leeg’ o tɔbbihi yɔri. 20N zaŋ Ijipti tiŋgbɔŋ ti o ka di leeg’ o tuma yɔri, dama n tuma ka bɛ daa tum ti ma maa. Yawɛ ŋun nyɛ ti Duuma ŋɔ n-yɛli lala maa.
21Dindali maa n ni ti chɛ ka yilli bili Izraɛl, ka n chɛ ka a tɔɣisiri yɛtɔɣa bɛ sani. Di saha ka bɛ ni ti baŋ ni mani n-nyɛ Yawɛ.”",https://www.bible.com/bible/2264/EZK.29.DBWDB
ƐZƐKIƐL 30,"Yawɛ ni darigi Ijiptinim’ tibili
1Yawɛ daa yɛli ma, 2“Daadam, tɔɣisim’ anabitali yɛtɔɣa yɛli, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ:
Kummiya ka fabili dabisili maa zuɣu.
3Dama dabisili maa miriya.
Yawɛ dabisili maa miriya;
di ni ti nyɛla sagbana dabisili.
Di ni ti nyɛla mbusim dabisili
zuliya kam sani.
4Bɛ ni ti zaŋ takɔbi lu Ijiptinim’ zuɣu.
Bɛ ni ti ku niriba Ijipti
ka va bɛ daazichi chaŋ,
ka daai di tanzahi luhi.
Biɛrim pam ni ti be Itiɔpia.
5Bɛ ni ti zaŋ takɔbi maa ku bɛ mini Itiɔpianima ni Putinima ni Ludinima ni Areebianim’ zaa ni Libianima ni tiŋgbɔn’ shɛŋa din niriba zaŋ bɛ noli ti naai ba.”
6Yawɛ ni yɛli shɛm m-bɔŋɔ:
“Bɛnkam ʒe Ijipti nyaaŋa ni ti lu,
ka di ni mali yaa shɛli nyuri bara la naai.
Bɛ ni ti zaŋ takɔbi ku ba,
zaŋ Migidol hal ni Sine.
Yawɛ ŋun nyɛ ti Duuma ŋɔ n-yɛli lala maa.
7Di ni ti leei dabari m-be tiŋgbɔn’ shɛŋa din pun leei dabari sunsuuni,
ka di fɔntinsi ni ti pahi fɔntin’ shɛŋa din pun lu n-dahim ni.
8N yi ti niŋ buɣim dabi Ijipti,
ka bɛnkam sɔŋdi ba maa lu,
di saha bɛ ni baŋ ni mani n-nyɛ Yawɛ.
9Dindali n ni ti tim tuumba ka bɛ yi n sani kpe ŋarima chaŋ ti kpɛhi Itiɔpianim’ bɛn bi mi bɛ yɛla ŋɔ dabiɛm pam. Biɛrim ni ti paai ba Ijiptinim’ mbusim dabisili maa dali, dama di kanna.”
10Yawɛ ŋun nyɛ ti Duuma ŋɔ ni yɛli shɛm m-bɔŋɔ:
“N ni chɛ ka Babilɔn naa Nɛbukadnɛza
naai Ijipti daazichi zaa.
11O min’ o niriba bɛn be o sani nyɛla ninvuɣ’ biɛri gari zuliya kam.
O ni ti zaŋ ba na ka bɛ ti saɣim tiŋgbɔŋ maa.
Bɛ ni ti ŋɔhi takɔbiri lu Ijiptinim’ zuɣu
n-ku niriba yɛrigi tiŋgbɔŋ maa ni.
12N ni chɛ ka Nail Mɔɣili kom nyuui,
ka n zaŋ tiŋgbɔŋ maa niŋ ninvuɣ’ biɛri nuu ni.
N ni ti chɛ ka tinzunnim’ saɣim tiŋgbɔŋ maa
n-tabili binshɛɣukam din be di ni.
Man’ Yawɛ n-yɛli lala maa.”
13Yawɛ ŋun nyɛ ti Duuma ŋɔ ni yɛli shɛm m-bɔŋɔ:
“N ni wurim buɣa,
ka saɣim Mɛmfisi binnana la naai.
Naa ti ku lan be Ijipti tiŋgbɔŋ ni,
dinzuɣu n ni ti zaŋ dabiɛm niŋ Ijipti tiŋgbɔŋ maa ni.
14N ni chɛ ka Patrɔs zani dabari.
N ni ti niŋ buɣim nyo Zɔan,
ka ti kari Tɛbisinim’ saria.
15N ni ti yiɣisi n suhu bahi Pɛlusium
din nyɛ Ijiptinim’ tɔbu tuhibu yaa shee la zuɣu,
ka saɣim Tɛbisinim’ daazichi.
16N ni ti niŋ buɣim nyo Ijipti,
ka Pɛlusiumnim’ ti nya suhusaɣiŋgu pam.
Ka sanʒiɛɣu ti ʒe Tɛbis n-da di goma luhi,
ka Mɛmfisinim’ dimnim’ ti liri ba wuntaŋ’ ni.
17Bɛ ni ti zaŋ takɔbiri ku Hɛliɔpolis
mini Bubastis nachimba,
ka gbahi tinsi maa nim’ ti leei daba.
18N yi ti saɣim Ijiptinim’ nam sulinsi,
ka bɛ bara nyubu yiko naai,
wuntaŋ’ ni ni ti zibigi Tɛhafinɛhɛs,
ka sagbana ti lim tiŋ’ maa.
Ka bɛ ti gbahi bɛ tiŋkpansi niriba chaŋ ti leei daba.
19N ni ti yɛn darigi Ijiptinim’ tibili shɛm m-bala.
Di saha ka bɛ ti baŋ ni mani n-nyɛ Yawɛ.”
Ijipti naa yiko naaya
20Yuun’ piniyini puuni gol’ so ŋun daŋ tooni daba ayopɔin dali ka Yawɛ daa yɛli ma, 21“Daadam, n kabi Firawuna ŋun nyɛ Ijipti naa ŋɔ bɔɣu, ka bɛ bi tar’ li moya bee n-lo li tani din ni chɛ ka di niŋ yaa, ka o zaŋ li gbaai takɔbi yaha.
22Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: M bi ʒe Firawuna ŋun nyɛ Ijipti naa ŋɔ nyaaŋa, n ni kabis’ o bɔɣiri din mali yaa mini din pun kabi la, ka chɛ ka takɔbi yi o nuu ni lu. 23N ni wurim Ijiptinim’ kpɛhi zuliya shɛb’ ni, ka kari ba kpɛhi tiŋgbɔna zaa ni. 24N ni ti chɛ ka Babilɔn naa bɔɣiri niŋ kpiɔŋ, ka n zaŋ n takɔbi niŋ o nuu ni. Amaa n ni kabisi Firawuna bɔɣiri, ka o ti be o tooni ŋuhira kaman ŋun nya daŋa din yɛn ku o la. 25N ni ti chɛ ka Babilɔn naa bɔɣiri niŋ kpiɔŋ, amaa n ni ti chɛ ka Firawuna bɔɣiri niŋ bɔɣ’ zalima, ka bɛ baŋ ni mani n-nyɛ Yawɛ. N ni ti zaŋ n takɔbi niŋ Babilɔn naa nuu ni, ka o ti zaŋ li lu Ijiptinim’ zuɣu. 26Ka n ti wurim Ijiptinim’ kpɛhi zuliya shɛb’ ni, ka kari ba kpɛhi tiŋgbɔna zaa ni. Di saha ka bɛ ti baŋ ni mani n-nyɛ Yawɛ.”",https://www.bible.com/bible/2264/EZK.30.DBWDB
ƐZƐKIƐL 31,"Bɛ zaŋ Ijipti ŋmahindi sida tia
1Yuun’ piniyini puuni gol’ so ŋun pahir’ ata dahin yini dali ka Yawɛ daa yɛli ma, 2“Daadam, yɛlim’ Ijipti naa Firawuna min’ o niriba zaa:
‘A galisim lee ŋmanila ŋuni?
3Zahimmi Asiria din nyɛ Lɛbanɔn sida tia,
din mali wul’ viɛla, ka nyɛ tibɔŋ ni mahim,
ka nyɛ din wɔɣa pam,
ka di wulikpani chaŋ ti tɔri sagbana la.
4Kom daa beni n-sɔŋ li.
Ka tiŋgbani ziliŋ daa chɛ ka di zooi niŋ wɔɣilim,
ka chɛ ka di mɔɣa kom daa zo n-tiɛli
bɛ ni daa sa li luɣ’ shɛli maa,
ka di kɔsoya kom zo n-tiɛli
tiŋgbɔŋ maa ni tihi zaa.
5Dinzuɣu n-chɛ ka di wɔɣ’ zuɣusaa
gari mɔɣu ni tihi zaa.
Di wulikpani daa bara,
ka di wula wɔɣa,
di ni daa nyari kom pam zoori la zuɣu.
6Noombihi zaa daa tɛrila bɛ tɛri
di wula zuɣu;
ka mɔɣu ni biŋkɔbiri daa dɔɣiri
bɛ bihi di mahim,
ka zuliya pam ʒiini di mahim.
7Di galisim mini di wula wɔɣilim zuɣu
daa chɛ ka di viɛla,
dama di nyaɣa daa chaŋmi ti kpe kom pam ni.
8 Sida tihi din daa be Naawuni tihi puu la ni
daa bi paai li.
Gɔhi tihi bi paai di wulikpana.
Nira ku tooi zaŋ ti’ shɛŋa din be polipoli
buɣisi di wula.
Tia daa ka Naawuni tihi puu la ni
din viɛl’ paai li.
9Mani n-daa nam li ka di viɛla,
ka mali wula pam.
Ka Idɛn tihi zaa din daa be
Naawuni tihi puu la ni daa
zabiri li nyuli.
10Dinzuɣu, Yawɛ ŋun nyɛ ti Duuma ŋɔ ni yɛli shɛm m-bɔŋɔ: Di ni ti wɔɣa, ka di nyoli chaŋ ti be sagbana ni, ka di ni mali karimbaani maa zuɣu, 11n ni ti zaŋ li niŋ zuliya shɛb’ naa nuu ni, ka o ti niŋ li kaman di tuumbiɛri ni simdi shɛm. N ni ti yihi li bahi. 12Tinzunnim’ bɛn nyɛ ninvuɣ’ biɛri gari zuliya kam ni ti ŋmaai li luhi ka chɛ li sɔŋ; ka di wula ti lu zoya zuɣu mini vinvama ni. Ka di wulikpani kabisi ti lu kom ni be luɣ’ shɛŋa ni tiŋgbɔŋ maa ni. Ka dunia ŋɔ ninsalinim’ zaa ti zo n-yi di mahim maa ni ka chɛ li.
13Di ni ti lu n-doya
ka noonsi ti tamdi di mundili maa zuɣu,
ka mɔɣu ni biŋkɔbiri zaa
ti be di wulikpana maa ni.
14Dimbɔŋɔ zaa ni ti niŋmi ni di chɛ ka tihi dinkam ʒe m-baɣi kom ti ku lan zooi wɔɣa bee n-chɛ ka di wulikpana chaŋ ti be sagbana ni. Ka tia kam din nyuri kom ti ku lan zooi paai di wɔɣilim maa.
Dama di zaa ni ti nyɛla din yɛn kpi
n-kpe tiŋgban’ ni
kaman binshɛɣukam ni kpiri shɛm la
n-chaŋ ti pahi bɛnkam
pun faai siɣi kpiimba biɛhigu shee la zuɣu.”
15Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Di ni ti yɛn siɣi kpiimba biɛhigu shee dahin’ shɛli maa n ni ti chɛ ka kɔbulli ni kom lim li, ka m pi li. N ni ti mɔŋ di kulibɔna kom, ka taɣi di kopalisi zali. N ni ti chɛ ka Lɛbanɔn niŋ liɣa di zuɣu, ka mɔɣu ni tihi zaa vari suui di zuɣu. 16N ni daai li luhi kpiimba biɛhigu shee maa m-pahi bɛn pun be kpiimba biɛhigu shee maa zuɣu. Tiŋgbana ni ti sɔhigi di lubu vuri zuɣu, ka Idɛn tihi zaa din nyɛ Lɛbanɔn ti’ gahinda ka nyari kom viɛnyɛliŋga la suhuri ni ti maai kpiimba biɛhigu shee maa. 17Bɛ gba ni ti dol’ li chaŋ kpiimba biɛhigu shee maa nti pahi bɛ ni zaŋ takɔbiri ku zuliya shɛba mini bɛ zɔnim’ la ni zuliya shɛb’ bɛn daa ʒi di mahim la zuɣu.
18Idɛn ti’ dini n-daa lee mali jilima, ka galisi ŋman’ a? Pumpɔŋɔ n ni daag’ a mini Idɛn tihi niŋ tiŋgbani puuni. A mini bɛn bi guni la ni ti laɣim dɔni luɣ’ yini m-pahi bɛ ni daa zaŋ takɔbi ku ninvuɣ’ shɛb’ la zuɣu. Dimbɔŋɔ nyɛla Firawuna min’ o tɔbbihi zaa. Yawɛ ŋun nyɛ ti Duuma ŋɔ n-yɛli lala maa.”",https://www.bible.com/bible/2264/EZK.31.DBWDB
ƐZƐKIƐL 32,"Bɛ zaŋ Ijipti naa ŋmahindi nyɛbiga
1Yuun’ shɛli din pahiri pinaayi puuni gol’ so ŋun pahiri pinaayi dahin yini dali ka Yawɛ daa yɛli ma, 2“Daadam, fabilim’ Firawuna ŋun nyɛ Ijipti naa ŋɔ zuɣu, ka yɛl’ o,
‘A tɛhiya ni a nyɛla gbuɣinli zuliya kam sani,
amaa a ŋmanila nyɛbiga m-be mɔɣili ni.
A luri a kulibɔna kom ni,
ka zaŋ a naba siɣiri kom maa ni
n-saɣim a kulibɔna maa puuni kom.
3Yawɛ ŋun nyɛ ti Duuma ŋɔ ni yɛli shɛm m-bɔŋɔ:
Niriba pam tooni
ka n yɛn zaŋ laŋa n-labi pir’ a
n-vo a n laŋ’ maa ni du na.
4N ni ti zaŋ a labi tiŋgban’ ni;
palɔni ka n ti yɛn zaŋ a bahi,
ka chɛ ka noonsi zaa kana ti lu a zuɣu,
ka dunia zaa mɔɣu ni biŋkɔbiri dari tɔh’ a ŋubi.
5N ni ti zaŋ a nimdi bahi zoya zuɣu,
ka zaŋ a niŋgbuŋ maa pali vinvama ni.
6N ni ti chɛ ka a ʒim zo n-tiɛli tiŋgbani
hal ti taɣi zoya,
ka a ti pali kulibɔna.
7 N yi ti kpihim a birili,
n ni chɛ ka zuɣusaa zibigi,
ka saŋmarisi ku lan ne.
N ni ti chɛ ka sagbana limsi wuntaŋa,
ka goli ti ku lan paligi.
8N ni ti chɛ ka neesim shɛŋa din be zuɣusaa
zaa niŋ liɣa a zuɣusaa,
ka chɛ ka tiŋgbɔŋ zibigi.
Yawɛ ŋun nyɛ ti Duuma ŋɔ n-yɛli lala maa.
9N ni ti gbaag’ a pahi zuliya shɛb’ ni
n-zaŋ a chaŋ a ni bi mi tiŋgbɔn’ shɛŋa ni,
ka chɛ ka di muɣisi niriba pam.
10N ni ti chɛ ka a yɛla gari niriba.
Ka a yɛla ti gbaai bɛ nanim’ dabiɛm pam,
ka bɛ niŋgbuna sɔhira.
N yi ti ŋooi n takɔbi bɛ tooni,
bɛ ninvuɣ’ yino kam niŋgbuna kul yɛn sɔhirimi sahakam
bɛ nyɛviya zuɣu a lubu maa dali.’ ”
11Yawɛ ŋun nyɛ ti Duuma ŋɔ ni yɛli shɛm m-bɔŋɔ:
“Babilɔn naa ni ti zaŋ o takɔbi na ti lu a zuɣu.
12N ni ti chɛ ka kpiɔŋnim’ zaŋ takɔbiri na ti ku a tɔbbihi.
Bɛ zaa ni ti nyɛla zuliya kam ni ninvuɣ’ biɛri.
Bɛ ni ti saɣim Ijiptinim’ ni mali binshɛŋa nyuri bara la,
ka ku bɛ tɔbbihi zaa.
13N ni ti ku bɛ biŋkɔbiri bɛn be kulisi ni,
ka ninsalinim’ naba ku lan siɣi di ni yaha,
ka niɣi takarifiɛma gba ku lan siɣi di ni yaha.
14Di saha n ni ti chɛ ka di koma niŋ viɛlim,
ka chɛ ka di kulibɔna kom zɔri kaman kpam la.
Yawɛ ŋun nyɛ ti Duuma ŋɔ n-yɛli lala maa.
15N yi ti chɛ ka Ijipti zani dabari,
ka chɛ ka binshɛŋa zaa din daa be di ni vuui,
n yi ti ku binshɛɣukam din be di ni,
di saha ka bɛ ti baŋ ni mani n-nyɛ Yawɛ.
16Fabila maa m-bala.
Zaŋmiya li yili yila.
Zuliya kam paɣiba ni zaŋ li yili yila.
Bɛ ni zaŋ li yili yila Ijipti mini di tɔbbihi zuɣu.
Yawɛ ŋun nyɛ ti Duuma ŋɔ n-yɛli lala maa.”
Kpiimba biɛhigu shee
17Yuun’ shɛli din pahiri pinaayi puuni, gol’ so ŋun daŋ tooni biɛɣu pinaanu dali ka Yawɛ daa yɛli ma,
18“Daadam, kummi Ijipti tɔbbihi zuɣu,
ka zaŋ bɛ mini zuliya shɛb’ bɛn mali yaa niŋ tiŋgban’ ni
m-pahi ninvuɣ’ shɛb’
bɛn pun be kpiimba biɛhigu shee la zuɣu.
19Ŋuni ka a lee viɛli gari?
Siɣimiya tiŋgban’ ni ti dɔni
pahi ninvuɣ’ shɛb’ bɛn bi guni zuɣu.
20Bɛ ni ti kpi m-pahi bɛ ni zaŋ takɔbi ku ninvuɣ’ shɛb’ zuɣu. Bɛ zaŋ Ijiptinim’ tila takɔbi ni bɛ gbahi bɛ mini bɛ tɔbbihi n-zaŋ ba chaŋ. 21Na’ shɛb’ bɛn mali kpiɔŋ ni ti yɛli bɛ mini bɛn sɔŋdi ba yɛla kpiimba biɛhigu shee maa. Bɛ ni ti siɣi tiŋgban’ ni nti fo n-doya, bɛn bi guni ka nyɛ bɛ ni zaŋ takɔbi ku shɛba. 22Asiria beni, ka di tɔbbihi zaa gbala gil’ li, takɔbiri ka bɛ daa zaŋ ku bɛ zaa. 23Bɛ gbala maa bela kpiimba biɛhigu shee maa puuni ha. Di tɔbbihi zaa laɣimmi gili di gballi. Takɔbi ka bɛ daa zaŋ ku bɛ zaa. Bɛna n-daa zaŋ dabiɛm kpɛhi nyɛviyanim’ tiŋgbɔŋ ni.
24Ɛlam beni, ka di tɔbbihi zaa gili di gballi. Takɔbi ka bɛ daa zaŋ ku bɛ zaa, bɛ nyɛla bɛn bi guni ka kpe tiŋgban’ ni. Bɛ nyɛla bɛn daa zaŋ dabiɛm kpɛhi nyɛviyanim’ tiŋgbɔŋ ni. Bɛ di vi chaŋ ti pahi ninvuɣ’ shɛb’ bɛn be kpiimba biɛhigu shee zuɣu. 25Bɛ zaŋ Ɛlam leei bɛ ni ku ninvuɣ’ shɛb’ la mini di tɔbbihi bindoo. Bɛ gbala yɛrigila di ni. Bɛ zaa daa nyɛla bɛn bi guni. Takɔbi ka bɛ zaŋ ku ba. Dama bɛ daa nyɛla bɛn zaŋ dabiɛm kpɛhi nyɛviyanim’ tiŋgbɔŋ ni. Bɛ daa di vi pahi bɛn siɣi kpiimba biɛhigu shee zuɣu.
26Mɛshɛk mini Tubal beni, ka di tɔbbihi gbala yɛrigi di ni zaa. Bɛ zaa nyɛla bɛn bi guni. Takɔbi ka bɛ zaŋ ku ba, bɛ nyɛla bɛn daa zaŋ dabiɛm kpɛhi nyɛviyanim’ tiŋgbɔŋ ni. 27Bɛ bi dɔni pahi tɔbutuhiriba bɛn daa lu tɔb’ ni kurimbuni ha ka zaŋ bɛ bidibbina mali chaŋ kpiimba biɛhigu shee la zuɣu, bɛn takɔbiri daa kuɣi bɛ zuɣuri, ka nyɔtaɣirisi pa bɛ kɔba zuɣu la. Dama tɔbutuhiriba dabiɛm daa be nyɛviyanim’ tiŋgbɔŋ ni.
28Lala ka bɛ yɛn ku yi gba m-pahi bɛ ni daa zaŋ takɔbi ku ninvuɣ’ shɛb’ bɛn bi guni la zuɣu.
29Ɛdom beni, di nanim’ mini di kpamba kpiɔŋ maa zaa, bɛna n-doya m-pahi bɛ ni daa zaŋ takɔbi ku ninvuɣ’ shɛb’ la zuɣu maa. Bɛ mini ninvuɣ’ shɛb’ bɛn bi guni n-laɣim doya pahi ninvuɣ’ shɛb’ bɛn pun be kpiimba biɛhigu shee la zuɣu maa.
30Nuzaa polo nanim’ beni, bɛ zaa mini Sidɔnnim’ zaa ni di vi pahi bɛ ni ku shɛb’ la zuɣu, bɛ ni zaŋ bɛ kpiɔŋ kpɛhi niriba dabiɛm la zuɣu. Bɛ nyɛla bɛn bi guni, ka doya pahi bɛ ni zaŋ takɔbi ku ninvuɣ’ shɛb’ zuɣu, ka di vi pahi ninvuɣ’ shɛb’ bɛn be kpiimba biɛhigu shee maa zuɣu.
31Firawuna yi ti nya ba, o suhu ni maai zaŋ chaŋ o tɔbbihi zaa polo. Bɛ daa zaŋ takɔbi ku Firawuna min’ o tɔbbihi zaa. Yawɛ ŋun nyɛ ti Duuma ŋɔ n-yɛli lala maa. 32 Dama o daa zaŋ dabiɛm kpɛhi nyɛviyanim’ tiŋgbɔŋ ni. Dinzuɣu bɛ ni zaŋ o sɔŋ pahi ninvuɣ’ shɛb’ bɛn bi guni zuɣu, bɛ ni daa zaŋ takɔbi ku ninvuɣ’ shɛb’ la. Firawuna min’ o tɔbbihi zaa. Yawɛ ŋun nyɛ ti Duuma ŋɔ n-yɛli lala maa.”",https://www.bible.com/bible/2264/EZK.32.DBWDB
ƐZƐKIƐL 33,"Naawuni zaŋ Ɛzɛkiɛl leei Izraɛlnim’ gula
(Ɛzɛkiɛl 3.16-21)
1Yawɛ daa yɛli ma, 2“Daadam, yɛlim’ niriba maa, ‘N yi chɛ ka tɔbu lu tiŋgbɔŋ ni, ka tiŋ’ maa nim’ pii bɛ ni ninvuɣ’ yino leei bɛ gula, 3ka bɛ gula maa yi ti nya ka tɔbu kani tiŋgbɔŋ maa ni na, ka o piɛbi kikaa yɛli niriba maa di yɛla. 4Di saha bɛ yi ti wum kikaa maa kumsi ka zaŋ li niŋ bɛ baɣaka, ka tɔbu maa kana ti di ba, bɛ kum maa taali ni ʒila bɛmaŋmaŋ’ zuɣu. 5Bɛ ni wum kikaa maa kumsi, ka zaŋ li niŋ bɛ baɣaka zuɣu, bɛ kum zambu ni ʒila bɛmaŋmaŋ’ zuɣu. Amaa bɛ yi di deei saɣisigu maa, bɛ naan tiligi bɛ nyɛviya. 6Amaa bɛ gul’ maa yi nya ka tɔbu kanna, ka o bi piɛbi kikaa maa, ka niriba maa bi baŋ ka tɔbu maa di ba, bɛ daalahichi zuɣu ka tɔbu maa di ba maa, amaa n ni zaŋ bɛ kum maa taali ʒilila bɛ gula maa.’
7Dinzuɣu, nyini daadam, n zaŋ a leela Izraɛlnim’ gula. A yi kul wum yɛtɔɣ’ shɛli n noli ni saha shɛlikam, nyin’ zaŋmi li kpahi bɛ zuɣu ni ti ma. 8N yi yɛli ninvuɣ’ biɛri, ‘Yinima ninvuɣ’ biɛri ŋɔ, biɛhiŋ kani, yi ni kpi,’ ka a bi saɣisi ninvuɣ’ biɛri maa ka bɛ niŋ tuuba, ninvuɣ’ biɛri maa ni kpi bɛ tuumbiɛri zuɣu, amaa bɛ kum maa taali ni ʒila a zuɣu. 9Amaa a yi saɣisi ninvuɣ’ biɛri ni bɛ zo n-yi bɛ ninvuɣ’ biɛtali maa ni, ka ninvuɣ’ biɛri maa bi chɛ bɛ tuumbiɛri maa, bɛ ni kpi bɛ tuumbiɛri maa ni, amaa ka nyini lee tiligi a nyɛvili.”
Sokam ni o talahi tuma
10“Nyin’ daadam, yɛlim’ Izraɛlnima, ‘Yi ni yɛri shɛm m-bɔŋɔ: Ti biriginsim mini ti daalahichi tibisim marigi ti mi ka ti tarigi. Wula ka ti lee yɛn niŋ be?’ 11Yɛlim’ ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Mani ŋun be ŋɔ zuɣu, m bi yu ni ninvuɣ’ biɛri kpi. Amaa m bɔri ni ninvuɣ’ biɛri niŋla tuuba ka be, dama yinim’ Izraɛlnima, bɔzuɣu ka yi lee yɛn kpi?’
12Nyin’ daadam, yɛlim’ a niriba maa, ‘Wuntizɔriba yi birigi, bɛ wuntitali ku tooi tiligi ba. Ka ninvuɣ’ biɛri yi zo n-yi bɛ ninvuɣ’ biɛtali ni, bɛ ninvuɣ’ biɛtali maa ku luhi ba. Ka wuntizɔriba yi kpe alahichi tumbu ni, bɛ ku tiligi, 13hal n ni kul yɛli ni biɛhiŋ kani wuntizɔriba ni be maa zaa yoli, bɛ yi niŋ bɛ wuntitali maa naani ka tum alahichi, n ku lan teei bɛ wuntitali tuun’ shɛli yɛla. Amaa bɛ ni kpi bɛ ni tum alahichi shɛŋa maa puuni. 14Din pahi nyɛla, hal n ni kul yɛli ninvuɣ’ biɛri ni biɛhiŋ kani, bɛ ni kpi maa zaa yoli, bɛ yi zo n-yi bɛ daalahichi ni, ka tum din doli zaligu mini din tuhi, 15bɛ yi zaŋ bɛ ni deei binshɛŋa talima labisi ti bindana, ka labisi bɛ ni zaŋ kpiɔŋ fa binshɛŋa ti dilana, ka doli zaligu shɛŋa din tiri nyɛvili, ka bi lan tumdi alahichi, biɛhiŋ kani bɛ ni be, bɛ ku kpi. 16Ka n ku lan teei bɛ ni tum alahichi shɛŋa maa shɛli yɛla. Bɛ tum din doli zaligu mini din tuhi, biɛhiŋ kani, bɛ ni be.’
17Amaa ka a niriba maa yɛra, ‘Ti Duuma ni niŋdi shɛm bi tuhi.’ Ka di mi nyɛla bɛ ni tumdi shɛm n-lee bi doli zaligu soli. 18Wuntizɔriba yi chɛ bɛ wuntitali tuma ka tumdi alahichi, bɛ ni kpi di zuɣu. 19Ka ninvuɣ’ biɛri yi chɛ bɛ ninvuɣ’ biɛtali ka tumdi din doli zaligu soli mini din tuhi, bɛ ni be di zuɣu. 20Amaa yi yɛra, ‘Ti Duuma ni niŋdi shɛm bi tuhi.’ Yinim’ Izraɛlnima, n ni kari yi zaa saria n-doli yi tuma ni nyɛ shɛm.”
Jɛrusalɛm lubu lahibali
21 Bɛ ni daa gbahi ti chaŋ maa yuun’ shɛli din pahiri yuun’ pinaayi puuni gol’ so ŋun pahiri pia daba anu dali ka ninvuɣ’ so ŋun yi Jɛrusalɛm zo n-tiligi daa kana ti yɛli ma, ‘Tiŋ’ maa luya.’ 22Ŋun zo n-tiligi maa kandina dazɔhigu dali zaawuni, Yawɛ nuu daa pala n zuɣu. Amaa ŋun zo n-tiligi maa ni daa paai n sanna asiba saha shɛli maa, ka Yawɛ daa chɛ ka n zilinli lɛbigi, ka n noli yaai, ka n-tɔɣisi yɛtɔɣa.
Niriba daalahichi
23Yawɛ daa yɛli ma, 24“Daadam, ninvuɣ’ shɛb’ bɛn na be Izraɛl tiŋgban’ shɛŋa din bahi yoli la puuni na kul yɛrimi, ‘Ibrahimma daa nyɛla ninvuɣ’ yino, amaa ka bɛ daa zaŋ tiŋgbɔŋ maa ti o ni o su. Amaa tinim’ galisiya, biɛhiŋ kani, bɛ zaŋla tiŋgbɔŋ maa ti ti ni ti su li.’ 25Dinzuɣu yɛlim’ ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Yi ŋubirila binkpima, ka jɛmdi buɣa, ka kuri niriba, yi ni tooi su tiŋgbɔŋ maa? 26Yi niŋla yi takɔbiri naani, ka tumdi din chihira, ka yi zaa yinoyino bɔri yi tab’ paɣiba, yi ni tooi su tiŋgbɔŋ maa?’
27Yɛlim’ ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Mani ŋun be ŋɔ zuɣu, biɛhiŋ kani, ninvuɣ’ shɛb’ bɛn be luɣ’ shɛŋa din bahi yoli la ni, bɛ ni zaŋ takɔbiri ku ba, ka bɛnkam be mɔɣu ni, biŋkɔbiri ni gbahi ba ŋubi. Ka ninvuɣ’ shɛb’ bɛn be nir’ ni ni zani luɣ’ shɛŋa tuhi tɔbu mini bɛn be vokaba ni, alɔbo ni di ba. 28N ni chɛ ka tiŋgbɔŋ maa zani dabari n-dahim doya, ka bɛ ni daa mali yiko shɛli nyuri bara maa zani tariga; ka Izraɛl zoya zaa ti kpalim zaɣ’ nɛya hal ka so ku lan gari di gbini. 29N yi chɛ ka bɛ tiŋgbɔŋ maa zani dabari m-bahi yoli bɛ ni tum din chihiri shɛŋa la zaa zuɣu, bɛ ni baŋ ni mani n-nyɛ Yawɛ.’ ”
Din doli anabi yɛtɔɣa nyaaŋa
30“Ka di yi nyɛla nyin’ daadam, a niriba bɛn ʒe goma gbini mini bɛn ʒe dunoya ni yɛri taba, ka sokam yɛri o ʒiʒiinikpee, ‘Kamiyana ti wum yɛtɔɣ’ shɛŋa din yi Yawɛ sanna ni nyɛ shɛli.’ 31Bɛ kala a sanna kaman niriba ni kanna shɛm, ka ʒini a tooni kaman n niriba n-nyɛ ba la, ka wum a yɛligu, amaa bɛ ku deei li. Bɛ nyɛla naŋgbammalisimnima, amaa ka bɛ suhuri lee bela bɛ bomma ni. 32Bɛ sani, a ŋmanila yiliyiina ŋun yiini yurilim yila, ŋun kukoli viɛla, ka o mi biŋkumda ŋmɛbu viɛnyɛliŋga. Bɛ wumd’ a ni yɛri shɛm, amaa bɛ ku niŋ a ni yɛli shɛm maa. 33Dimbɔŋɔ yi ti niŋ pali, di mi nyɛla din ni niŋ pali, di saha bɛ ni baŋ ni anabi daa be bɛ ni.”",https://www.bible.com/bible/2264/EZK.33.DBWDB
ƐZƐKIƐL 34,"Izraɛl piɛguliba
1Yawɛ daa yɛli ma, 2“Daadam tɔɣisim’ anabitali yɛtɔɣa jɛndi Izraɛl piɛguliba. Tɔɣisim’ anabitali yɛtɔɣa yɛli ba, ‘Piɛguliba, Yawɛ ŋun nyɛ ti Duuma ŋɔ ni yɛli shɛm m-bɔŋɔ: Yinim’ Izraɛl piɛguliba bɛn kul dihirila bɛmaŋ’ ŋɔ, pa piɛguliba n-dihiri piɛri? 3Yi nyuri piɛri maa bihim, ka yɛri bɛ ni zaŋ piɛri kɔbiri wuɣi situr’ shɛŋa, ka kɔriti biŋkɔb’ pola bɛn mali kpam. Amaa yi bi dihiri piɛri. 4Yi bi kpaŋsiri bɛn ka yaa la, yi bi tibiri bɛn biɛri la, yi bi niŋdi tana lɔri bɛn nya dansi la, yi bi taɣiri bɛn yirigi la na, yi mi bi bo bɛn bɔrigi la shee. Amaa yi zaŋla kiŋkansi mini ninkuunsi su ba. 5 Dinzuɣu ka bɛ wurim kpe yɔɣu maa, bɛ leela mɔɣu ni biŋkɔbiri zaa bindirigu. 6M piɛri maa daa wurim kpe yɔɣu nti be zoya zaa mini daboli kam zuɣu dari ginda. M piɛri maa daa wurim kpe yɔɣu m-be dunia ŋɔ luɣilikam ni, ka so kani ŋun ni lihi bo bɛ shee.
7Dinzuɣu yinim’ piɛguliba, wummiya Yawɛ ni yɛli shɛm: 8Yawɛ ŋun nyɛ ti Duuma ŋɔ yɛliya: Mani ŋun be ŋɔ zuɣu, m piɛri leela biŋgbahira ni gbahiri shɛba, ka leei mɔɣu ni biŋkɔbiri bindirigu, piɛgul’ ni kani zuɣu. M piɛguliba maa bi bo m piɛri maa shee, amaa ka lee dihirila bɛmaŋa ka bi dihiri m piɛri maa. 9Dinzuɣu piɛguliba, wummiya Yawɛ ni yɛli shɛm: 10Yawɛ ŋun nyɛ ti Duuma ŋɔ ni yɛli shɛm m-bɔŋɔ: M bi lan ʒe piɛguliba maa nyaaŋa. N ni deei m piɛri bɛ sani, ka bɛ ku lan dihi piɛri maa, ka piɛguliba maa ku lan dihi bɛmaŋa yaha. N ni fa m piɛri bɛ noya ni, ka bɛ ku lan nyɛ bɛ bindirigu.’ ”
Piɛgula suŋ
11Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Mmaŋmaŋ’ ni vihi bo m piɛri, n shiri ni bo bɛ shee. 12Kaman piɛguliba ni vihiri bɔri bɛ piɛri shee shɛm saha shɛli bɛ yi ti wurim kpe yɔɣu la, lala ka n yɛn bo m piɛri maa shee. Sagbani mini zibisim titali dali, n ni lihi bo ba bɛ ni daa wurim kpe yɔɣu m-be luɣ’ shɛlikam zaa n-tiligi ba. 13N ni yihi ba zuliya shɛb’ ni na, ka yihi ba tiŋgbɔn’ shɛŋa ni laɣim taba n-zaŋ ba tahi bɛmaŋmaŋ’ tiŋgbɔŋ ni. N ni ti dihiri ba Izraɛl zoya zuɣu mini kom ni be luɣ’ shɛŋa ni ni niriba ni be luɣ’ shɛŋa zaa ni tiŋgbɔŋ maa ni. 14N ni ti zaŋ bindiri’ viɛla dihiri ba. Izraɛl zoya zuɣu nti yɛn nyɛ bɛ mɔri ŋubbu shee. Nimaani ka bɛ ni ti do momah’ viɛla tiŋgban’ ni, ka bɛ ti ŋubiri mo’ viɛla Izraɛl zoya zuɣu. 15Mani, mmaŋmaŋ’ ni ti guli m piɛri maa, ka n ni ti chɛ ka bɛ dɔni. Yawɛ ŋun nyɛ ti Duuma ŋɔ n-yɛli lala maa.
16N ni bo bɛn bɔrigi la shee, ka taɣi bɛn yirigi la labisina, ka zaŋ tana lo bɛn nya dansi la, ka kpaŋsi bɛn gbarigi la. Amaa bɛn bara, ka mali yaa la, n ni ku ba. N ni zaŋ din tuhi dihi ba.
17Amaa yinim’ bɛn nyɛ m piɛri ŋɔ, Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni ti kari saria wuhi din be piɛɣu min’ o kpee sunsuuni, ka wuhi din be piɛlahi mini buhi sunsuuni. 18Yi ni ŋubiri mo’ viɛla ŋɔ di bi saɣi? Ka wula ka yi lan nɔri mo’ shɛŋa din kpalim ŋɔ sɔŋdi tiŋa? Yi yi nyu ko’ viɛlli, di lan kpami ni yi zaŋ yi naba saɣim ko’ shɛli din kpalim? 19Ka daɣila m piɛri maa yɛn ŋubila yi ni no mo’ shɛŋa sɔŋ maa, ka nyu yi ni zaŋ yi naba saɣim ko’ shɛli maa?
20Dinzuɣu Yawɛ ŋun nyɛ ti Duuma ŋɔ ni yɛli ba shɛm m-bɔŋɔ: Mmaŋmaŋ’ ni kari saria wuhi din be piɛ’ titali mini piɛ’ kɔɣu sunsuuni. 21Dama yi zaŋ yi nyɔri mini yi bɔɣusapima ni yi yila daai biŋkɔb’ shɛb’ bɛn ka yaa la zaa hal ti wurim ba kpɛhi yɔɣu katiŋa. 22N ni tiligi m biŋkɔbiri maa, ka so ku lan nahim ba. Ka n ti woligi binshɛli din be piɛɣu min’ o kpee sunsuuni. 23 N ni ti chɛ ka piɛgula yino ŋun nyɛ n dabili Dauda guli ba ka dihiri ba. O ni ti dihiri ba ka nyɛ bɛ piɛgula. 24 Man’ Yawɛ ni ti nyɛ bɛ Naawuni, ka n dabili Dauda ti nyɛ bɛ naa be bɛ sunsuuni. Man’ Yawɛ n-yɛli lala maa. 25N ni ti lo ba suhudoo alikauli, ka kari mɔɣu ni biŋkɔb’ biɛri zaa tiŋgbɔŋ maa ni din ni chɛ ka bɛ ti be mɔɣu maa ni, ka gbɛri nimaani ka barina shɛli kani.
26N ni niŋ alibarika niŋ bɛ mini yaɣ’ shɛli din gili n zoli ŋɔ ni, ka chɛ ka saa miri ba saa mibu saha. Di ni ti nyɛla alibarika saa. 27Bɛ puri ni tihi ni ti wali wala, ka tiŋgbani ni bindira niŋ. Bɛ ni ti be bɛ tiŋgbɔŋ maa ni ni alaafee. N yi kabisi dapuhi din pa bɛ nyiŋgoya zuɣu la, ka fa ba ninvuɣ’ shɛb’ bɛn zaŋ ba leei daba nuu ni bahi, bɛ ni baŋ ni mani n-nyɛ Yawɛ. 28Zuliya shɛb’ ku lan kana ti ŋme ba tɔbu ka di bɛ nɛma, ka tiŋgbɔŋ maa ni biŋkɔbiri ku lan gbahi ba. Bɛ ni ti beni ni alaafee ka so ku lan kpɛhi ba dabiɛm. 29N ni ti ti ba tiŋgban’ shɛli din mali atam viɛnyɛliŋga, ka bɛ ku lan kpi kum tiŋgbɔŋ maa ni yaha. Ka zuliya shɛb’ ku lan tu ba yaha. 30Bɛ ni ti baŋ ni man’ Yawɛ ŋun nyɛ bɛ Naawuni ŋɔ be bɛ sani. Ka bɛn’ Izraɛlnim’ nyɛ n niriba, Yawɛ ŋun nyɛ ti Duuma ŋɔ n-yɛli lala maa.”
31Yawɛ ŋun nyɛ ti Duuma ŋɔ yɛliya, “Yi nyɛla n ni dihiri m piɛ’ shɛba, ka n nyɛ yi Naawuni.”",https://www.bible.com/bible/2264/EZK.34.DBWDB
ƐZƐKIƐL 35,"Naawuni darigi Ɛdomnim’ tibili
1Yawɛ daa yɛli ma, 2“Daadam, zaŋm’ a nini kpa Ɛdom zoli polo, n-tɔɣisi anabitali yɛtɔɣa jɛndi li, 3ka yɛli li, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ:
M bi ʒe a nyaaŋa,
nyini Seir Zoli.
N teela n nuu jɛnd’ a
ni n chɛ ka a zani dabari bahi yoli.
4N ni chɛ ka a fɔntinsi wurim,
ka a tiŋgbɔŋ zani dabari,
ka a baŋ ni mani n-nyɛ Yawɛ.
5A ni daa gbibi duŋ kurugu, ka chɛ ka bɛ zaŋ takɔbiri ku Izraɛlnima saha shɛli bɛ ni daa nya yɛlibiɛɣu bɛ tibidarigibo din bahindi nyaaŋa ni la zuɣu. 6Yawɛ ŋun nyɛ ti Duuma ŋɔ ni yɛli shɛm m-bɔŋɔ: Mani ŋun be ŋɔ zuɣu, kum n-nyɛ a sanyoo, ka a mi ku tooi yi di ni. Ninvuɣ’ kubo taali ʒi a zuɣu, ka ninvuɣ’ kubo maa ni dol’ a. 7N ni chɛ ka Ɛdom zoli zani dabari bahi yoli. Ka n chɛ ka bɛn zaa daa yi kanna ka chana ku lan kana. 8N ni ti zaŋ bɛ ni ku ninvuɣ’ shɛb’ la pali zoya zuɣu, ka chɛ ka bɛ ni zaŋ takɔbiri ku ninvuɣ’ shɛb’ la ti lu a daboya zuɣu min’ a vinvama ni ni a kɔsoya ni. 9N ni chɛ ka a kul nyɛ dabari sahakam, ka so ku lan ʒini a fɔntinsi ni yaha. Di saha ka a baŋ ni mani n-nyɛ Yawɛ.
10Dama yi yɛliya, ‘Tiŋgbana ayi ŋɔ mini di fɔntinsi ayi ŋɔ nyɛla ti dini, ka ti ni deei li su, hal Yawɛ ni kul be di ni maa zaa yoli.’ 11Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: Hal ka mani ŋun be ŋɔ zuɣu, n ni darigi a tibili ka di dol’ a suhuyiɣisili min’ a nyuli zabbu ni a ni je ba shɛm la soli. N yi kar’ a saria, n ni chɛ ka a baŋ n ni nyɛ so. 12A ni ti baŋ ni n wum a turi yɛtɔɣa shɛŋa a ni tɔɣisiri turi Izraɛl zoya yɛra, ‘Di kpalimla dabari doya. Bɛ zaŋ li ti ti ni ti va li.’ 13Ka a zaŋ a noli yɛtɔɣa duhiri amaŋa n-niŋdi ma, ka tɔɣisiri yɛtɔɣa pam jɛndiri ma, n wum li.”
14Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Dunia zaa ni yɛn mali suhupiɛlli saha shɛli ka n yɛn chɛ ka yi tiŋgbɔŋ zani dabari. 15 Izraɛl tiŋgbɔŋ ni zani dabari ka yi suhuri paligi shɛm, lala ka n yɛn niŋ yi gba; nyini Siɛr Zoli mini Ɛdom zaa ni zani dabari. Di saha ka bɛ ti baŋ ni mani n-nyɛ Yawɛ.”",https://www.bible.com/bible/2264/EZK.35.DBWDB
ƐZƐKIƐL 36,"Naawuni niŋ alibarika niŋ Izraɛlnim’ ni
1“Nyin’ daadam, tɔɣisim’ Izraɛl zoya anabitali yɛtɔɣa yɛli, ‘Yinim’ Izraɛl zoya, wummiya Yawɛ yɛligu. 2Yawɛ ŋun nyɛ ti Duuma ŋɔ ni yɛli shɛm m-bɔŋɔ: Yi dimnim’ maani ya ansarisi yɛra, ‘To, pumpɔŋɔ zo’ kura la leela ti dini.’
3Dinzuɣu, tɔɣisim’ anabitali yɛtɔɣa yɛli, “Yawɛ ŋun nyɛ ti Duuma ŋɔ ni yɛli shɛm m-bɔŋɔ: Bɛ ni daa chɛ ka yi tiŋgbɔŋ zani dabari ni yɛlimaŋli, ka bɛ nahindi ya luɣilikam zaa, ka chɛ ka yi leei zuliya kam ni su shɛba ni niriba ni zuri shɛb’ nyaaŋa ka maani ya ansarisi la zuɣu, 4dinzuɣu yinim’ Izraɛl zoya, wummiya Yawɛ ŋun nyɛ ti Duuma ŋɔ yɛligu: Yawɛ ŋun nyɛ ti Duuma ŋɔ ni yɛli zoya mini daboya ni kɔsoya ni vinvama ni dabari din bahi yoli ni bɛ ni zo ka chɛ fɔntiŋ’ shɛŋa, ka zuliya shɛb’ bɛn kpalim, ka nyɛ bɛn gil’ li zaa maani li ansarisi la shɛm m-bɔŋɔ.”
5Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: “N nyuli zabbu pam puuni ka n tɔɣisiri yɛtɔɣa jɛndiri zuliya shɛb’ bɛn kpalim mini Ɛdomnim’ zaa, bɛ ni daa mali suhupiɛlli zaa ka tɔɣisi ma ninʒeentali yɛtɔɣa, ka zaŋ n tiŋgbɔŋ mini di biŋkɔbiri mɔri ŋubbu shee leei bɛ dini n-ʒe li la zuɣu.
6Dinzuɣu tɔɣisim’ anabitali yɛtɔɣa zaŋ chaŋ Izraɛl tiŋgbɔŋ polo n-yɛli di zoya mini daboya ni kɔsoya ni vinvama, Yawɛ ŋun nyɛ ti Duuma ŋɔ ni yɛli shɛm m-bɔŋɔ: N tɔɣisirila yɛtɔɣa n nyuli zabbu suhuyiɣisili pam puuni, yi ni di wahala zuliya shɛb’ turi zuɣu la. 7Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: M poya, zuliya shɛb’ bɛn gili ya ŋɔ zaa gba ni ti nya turi. 8Amaa yinim’ Izraɛl zoya, yi ni teei wula n-wali yi wala ti n niriba Izraɛlnima. Dama di ku yuui, bɛ ni kuna pumpɔŋɔ. 9Pumpɔŋɔ nyama, m bela yi polo, ka ni ŋmaligi kpa yi polo na, ka yi ko m-biri. 10Ka n chɛ ka Izraɛlnim’ zaa daadambiɛligu nabi, ka niriba ʒini yi fɔntinsi ni, ka yi lab’ me luɣ’ shɛŋa din daa bahi yol’ la. 11N ni ti chɛ ka yi daadambiɛligu mini yi biŋkɔbiri nabi. Bɛ ni galisi ka dɔɣi bihi pam. Ka n ti chɛ ka yi lan be tiŋgbɔŋ maa ni kaman yi ni daa pun be di ni shɛm kurimbuni ha la, ka n niŋdi ya din viɛla n-gari n ni daa pun niŋdi ya shɛm la. Di saha ka yi ti baŋ ni mani n-nyɛ Yawɛ. 12Yinima n niriba Izraɛlnima, n ni lan zaŋ ya labisi yi tiŋgbɔŋ ni na ka yi ti be di ni n-su li yaha. Ka yi bihi ku lan kpi di ni.
13Yawɛ ŋun nyɛ ti Duuma ŋɔ ni yɛli shɛm m-bɔŋɔ: Dama bɛ yɛri ya, ‘Yi ŋubirila niriba, ka chɛ ka yi zuliya kɔŋ bihi.’ 14Dinzuɣu yi ku lan ŋubi niriba, yi mi ku lan chɛ ka yi zuliya kɔŋ bihi. Yawɛ ŋun nyɛ ti Duuma ŋɔ n-yɛli lala maa. 15N ku lan chɛ ka yi wum zuliya shɛb’ turi, yi mi ku lan nya filiŋ zuliya shɛb’ sani, ka yi mi ku lan chɛ ka yi zuliya maa lu. Yawɛ ŋun nyɛ ti Duuma ŋɔ n-yɛli lala maa.”
Izraɛl nyɛvili palli
16Yawɛ daa yɛli ma, 17“Daadam, Izraɛlnim’ ni daa be bɛmaŋmaŋ’ tiŋgbɔŋ maa ni, bɛ daa tala bɛ biɛhigu mini bɛ tuma daɣiri. Bɛ ni daa be shɛm n sani daa ŋmanila paɣa ni nya sɔrilim ka bi lan be nyam shɛm la. 18Lala zuɣu ka n daa yiɣisi n suhu bahi bɛ zuɣu bɛ ni daa ku niriba tiŋgbɔŋ maa ni mini bɛ buɣ’ shɛŋa bɛ ni daa zaŋ ta li daɣiri la zuɣu. 19N daa wurim ba kpɛhi zuliya shɛli ni, ka bɛ ti wurim kpe tiŋgbɔn’ shɛŋa ni, ka n daa kari ba saria kaman bɛ tuma mini bɛ biɛhigu ni nyɛ shɛm. 20Amaa bɛ ni daa be zuliya shɛb’ sani maa, luɣ’ shɛlikam zaa bɛ ni daa be, bɛ daa saɣim n yuli din be kasi ŋɔ, dina n-daa chɛ ka bɛ yɛri ba, ‘Yawɛ niriba m-bɔŋɔ, amaa ka bɛ yi o tiŋgbɔŋ ni.’ 21Amaa n zaŋsim daa be n yuli din be kasi ka nyɛ Izraɛlnim’ ni daa saɣim shɛli bɛ ni daa be zuliya shɛb’ ni la.
22Dinzuɣu yɛlim’ Izraɛlnima, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Izraɛlnima, di pala yi zuɣu ka n yɛn tum tuuni ŋɔ; amaa n yuli din be kasi ka nyɛ yi ni daa saɣim shɛli zuliya shɛb’ sani yi ni daa be la zuɣu. 23N ni mali n yuli din galisi maa ka di niŋ kasi, n yu’ shɛli zuliya shɛb’ ni daa saɣim ka yi gba daa saɣim li bɛ sani la. Ka n yi kahigi n kasitali yi sani bɛ ninni, bɛ ni baŋ ni mani n-nyɛ Yawɛ. 24N ni yihi ya zuliyanim’ maa ni mini tiŋgbɔna maa zaa ni n-zaŋ ya labisi yimaŋmaŋ’ tiŋgbɔŋ ni na. 25N ni zaŋ ko’ viɛlli mihi ya ka yi yi yi daɣiri zaa ni mini yi buɣ’ jɛmbo zaa ni. 26N ni zaŋ suhu palli tin ya, ka zaŋ shi’ palli niŋ yi ni. N ni yihi yi suhu din be ka kuɣili ŋɔ yi ni, ka zaŋ suhu balli niŋ yi ni. 27N ni zaŋ n shia niŋ yi ni, ka chɛ ka yi doli n zalikpana mini n zaligu shɛŋa din pahi la viɛnyɛliŋga. 28 Di nyaaŋa yi ni ti be n ni daa zaŋ tiŋgbɔn’ shɛli ti yi yaannim’ la ni, ka ti leei n niriba, ka n gba nyɛ yi Naawuni. 29N ni ti yihi ya yi daɣiri zaa ni, ka chɛ ka yi bindira niŋ pam ka kum ku lan lu yi zuɣu. 30N ni chɛ ka yi tihi wali, ka yi puri ni bindira niŋ pam din ni chɛ ka kum ku lan lu yi zuɣu ka yi di vi zuliya shɛb’ sani. 31Di saha yi ni ti teei yi tuumbiɛri mini yi biɛhigu din daa bi viɛl’ la yɛla, ka ku lan bɔri yi ni daa tum alahichi shɛŋa mini din chihiri shɛŋa la. 32Di pala yi zuɣu ka n yɛn tum tuuni ŋɔ. Yawɛ ŋun nyɛ ti Duuma ŋɔ n-yɛli lala maa. Di simdi ni yi baŋ lala. Yinim’ Izraɛlnima, chɛliya ka vi gbahi ya, ka yi kɔba ni chɔɣisi yi tuma maa zuɣu.
33Yawɛ ŋun nyɛ ti Duuma ŋɔ ni yɛli shɛm m-bɔŋɔ: Dahin shɛli n yi ti lan kpihim yi daalahichi, n ni ti lan chɛ ka niriba be yi fɔntinsi ni, ka bɛ ti lab’ me luɣ’ shɛŋa din daa bahi yol’ la. 34Bɛ ni ko tiŋgban’ shɛli din daa nyɛ zaɣ’ nɛli la, ka di ku lan nyɛ zaɣ’ nɛli ninvuɣ’ shɛb’ bɛn gariti nimaani sani. 35Ka bɛ ti yɛra, ‘Tiŋgban’ shɛli din daa nyɛ tiŋgban’ nɛl’ la kpalim ŋmanila Idɛn puu. Ka niriba lan pali fɔntin’ shɛŋa din daa wurim leei dabari la zaa ni, ka bɛ me gooni gil’ li.’ 36Di saha ka zuliya bɛn kpalim ka nyɛ bɛn gili ya la zaa ti baŋ ni man’ Yawɛ m-mali luɣ’ shɛŋa din daa wurim maa me, ka labi biri luɣ’ shɛŋa din daa leei tiŋgban’ nɛl’ la. Man’ Yawɛ n-yɛli lala maa, ka ni niŋ li.
37Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni lan chɛ ka Izraɛlnim’ suhi ma ka n niŋ dimbɔŋɔ ti ba, dina n-nyɛ n chɛ ka bɛ daadambiɛligu nabi kaman biŋkɔbbaligu la. 38Kaman sara maligu biŋkɔbbaligu ni galisi shɛm ni kaman Jɛrusalɛm churi puhibu ni biŋkɔbbaligu ni beni shɛm la, lala ka bɛ ni daa wurim fɔntin’ shɛŋa maa ni ti pali daadambiɛligu. Di saha ka bɛ ti baŋ ni mani n-nyɛ Yawɛ.’ ”",https://www.bible.com/bible/2264/EZK.36.DBWDB
ƐZƐKIƐL 37,"Kɔba ni niŋ nyɛvili shɛm ʒii nyabu
1Ka Yawɛ nuu daa pa n zuɣu, ka Yawɛ shia daa zaŋ ma ti zali vinvamli sunsuuni. Kɔba n-daa pali di ni. 2Ka o daa zaŋ ma gili di zaa, di daa galisiya pam be vinvamli maa ni, di daa nyɛla din kuui zaa. 3Ka o bɔhi ma, “Daadam, kɔba ŋɔ ni tooi lan niŋ nyɛvili?”
Ka n garigi yɛli, “Yawɛ ŋun nyɛ ti Duuma ŋɔ, nyini m-mi.”
4Di saha ka o yɛli ma, “Tɔɣisim’ anabitali yɛtɔɣa yɛli kɔba maa, ‘Yinim’ kɔb’ kuma ŋɔ, wummiya Yawɛ yɛligu. 5Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni chɛ ka vuhim kpe yi ni ka yi niŋ nyɛviyanima. 6N ni niŋ jila niŋ ya, ka niŋ niŋgbuna niŋ ya, ka zaŋ gbaŋ pɔbi ya, ka niŋ vuhim niŋ ya ka yi niŋ nyɛvili; ka yi baŋ ni mani n-nyɛ Yawɛ.’ ”
7Ka n daa tɔɣisi anabitali yɛtɔɣa yɛli kaman o ni daa yɛli ma shɛm maa. N ni daa tɔɣisiri anabitali yɛtɔɣa maa, yim ka vuri ti mɔni karikari, ka kɔba maa daa tuɣi taba, ka kɔbili kam daa chaŋ ti tuɣi di kpee. 8Ka n daa lihi nya ka jila be di ni, ka niŋgbuŋ be di ni, ka gbaŋ pɔbi bɛ zaa. Amaa ka vuhim daa ka bɛ ni.
9Di saha ka o daa yɛli ma, “Daadam, tɔɣisim’ anabitali yɛtɔɣa yɛli vuhim, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Nyin’ vuhim, yim’ luɣa anahi zuɣu n-kana ti kpe bɛ ni daa ku ninvuɣ’ shɛb’ ŋɔ ni, ka bɛ leei nyɛviyanima.’ ”
10 Ka n daa tɔɣisi anabitali yɛtɔɣa kaman o ni daa zali ma shɛm maa, ka vuhim daa kana ti kpe bɛ ni, ka bɛ leei nyɛviyanima n-yiɣisi zani bɛ naba zuɣu. Bɛ daa galisiya pam.
11Di saha ka o daa yɛli ma, “Daadam, kɔba ŋɔ ŋmanila Izraɛlnim’ zaa. Bɛ yɛra, ‘Ti kɔba kuuya zaa, ka ti lan ka tahima; ti yɛla naaya zaa.’ 12Dinzuɣu, tɔɣisim’ anabitali yɛtɔɣa yɛli ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: N yɛn yɔhila yi gbala, ka yihi ya yi gbala maa ni na, yinim’ bɛn nyɛ n niriba ŋɔ n-zaŋ ya labisi Izraɛl tiŋgbɔŋ ni. 13Yinim’ bɛn nyɛ n niriba ŋɔ, n yi yɔhi yi gbala, ka yihi ya yi gbala maa ni na, yi ni baŋ ni mani n-nyɛ Yawɛ. 14N ni ti zaŋ n shia niŋ yi ni, ka yi leei nyɛviyanima, ka n zaŋ ya niŋ yimaŋmaŋ’ tiŋgbɔŋ ni. Di saha ka yi ti baŋ ni man’ Yawɛ n-daa yɛli lala, ka mi shiri ni niŋ li. Yawɛ n-yɛli lala maa.’ ”
Judanim’ mini Izraɛlnim’ leei nam yini niriba
15Yawɛ daa yɛli ma, 16“Daadam, piimi dapaɣili sabi, ‘Juda dini ni Izraɛlnim’ dini m-pa di zuɣu. Di nyaaŋa ka a lan pii dapaɣili shɛli sabi ‘Yisifu dini (Ifriim zuliya) ni Izraɛlnim’ dini m-pa di zuɣu. 17Ka a zaŋ di zaa tuɣi taba ka di leei da’ yini n-nyɛ zaɣ’ yini a nuu ni. 18Ka a niriba maa yi ti yɛl’ a, ‘A ku wuhi ti a ni niŋ shɛm maa gbinni?’ 19Nyin’ yɛlim’ ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: N yɛn zaŋla Yisifu jaaŋgbee din be Ifriim nuu ni ŋɔ mini Izraɛl zuliya zaa bɛn nyɛ bɛ talahi niriba ŋɔ, ka zaŋ Juda jaaŋgbee pahi di zuɣu n-zaŋ li leei jaaŋgbe’ yini, ka bɛ zaa leei zaɣ’ yini m-be n nuu ni.’
20A ni sabi jaaŋgbe’ shɛŋa zuɣu maa yi ti be a nuu ni ka bɛ nya li, 21di saha nyin’ yɛlim’ ba, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: N ni yihi Izraɛlnim’ zuliya shɛb’ zaa sani bɛ ni be na, ka yihi ba luɣ’ shɛlikam zaa n-zaŋ ba labisi bɛmaŋmaŋ’ tiŋgbɔŋ ni na. 22N ni ti zaŋ ba leei zuliya yini tiŋgbɔŋ maa ni Izraɛl zoli zuɣu, ka na’ yino ti nyɛ bɛ zaa naa. Bɛ ti ku lan nyɛ zuliya diba ayi, bɛ mi ti ku lan pirigi n-nyɛ nam buyi. 23Bɛ ku lan jɛm buɣa, bɛ mi ku lan tum tuun’ galima n-saɣim bɛmaŋa bee n-kpe bɛ biriginsim ni. N ni tiligi ba bɛ ni tum tuumbiɛ’ shɛŋa zaa ni, ka yihi ba daɣiri ni. Di saha ka bɛ ti nyɛ n niriba, ka n gba nyɛ bɛ Naawuni. 24 N dabili Dauda ni ti nyɛ bɛ naa. Ka bɛ zaa ti mali piɛgul’ yino. Bɛ ni ti doli n zaligunim’ viɛnyɛliŋga. 25Bɛ ni ti be n ni daa zaŋ tiŋgbɔn’ shɛli ti n dabili Yaakubu la ni; yi yaannim’ ni daa be shɛl’ ni la. Bɛ mini bɛ bihi ni bɛ yaansi ni ti be nimaani sahakam. Ka n dabili Dauda ti nyɛ bɛ naa sahakam. 26N ni ti lo ba suhudoo alikauli, di ni ti nyɛla alikauli din ku naai bɛ sani. N ni ti niŋ alibarika niŋ bɛ ni, ka chɛ ka bɛ zuliya nabi, ka n ti zaŋ n jɛmbu duu zali bɛ sani sahakam. 27 M biɛhigu shee ni ti be bɛ sani ka n nyɛ bɛ Naawuni, ka bɛ gba nyɛ n niriba. 28N jɛmbu duu yi ti be bɛ sani saha shɛlikam, di saha zuliya kam ni ti baŋ ni man’ Yawɛ m-mali Izraɛlnim’ ka bɛ be kasi.’ ”",https://www.bible.com/bible/2264/EZK.37.DBWDB
ƐZƐKIƐL 38,"Naawuni yiɣisi o suhu bahi Gɔg zuɣu
1Yawɛ daa yɛli ma, 2 “Daadam, zaŋm’ a nini kpa Gɔg ŋun be Magɔg tiŋgbɔŋ ni, ka nyɛ Mɛshɛk mini Tubal nazuɣu ŋɔ polo tɔɣis’ anabitali yɛtɔɣa jɛnd’ o 3yɛl’ o, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Nyin’ Gɔg ŋun nyɛ Mɛshɛk mini Tubal nazuɣu ŋɔ, m bi ʒe a nyaaŋa. 4N ni ŋmalig’ a gili n-zaŋ ziŋgɔhi ga a yɛno n-vo a min’ a tɔbbihi zaa ni a yuri ni a wɔribariba bɛn zaa ye gbaɣinɔnima, ka nyɛ bɛn galisi pam ka gbibi nyɔtaɣiri’ kara mini nyɔtaɣiri’ bihi ni takɔbiri ŋɔ zaa yina. 5Pɛriʒianim’ mini Itiɔpianim’ ni Putinim’ be bɛ sani. Bɛ zaa gbibila nyɔtaɣiri bihi, ka pili kuriti zuɣupila. 6Goma tiŋgbɔŋ ni tɔbbihi zaa mini Bɛtitɔgarima din be nuzaa polo la tɔbbihi zaa be a sani, bɛ galisiya pam.
7A mini ninvuɣ’ shɛb’ bɛn laɣim gil’ a maa zaa niŋmiya shili gu ka a leei bɛ zuɣulana. 8Di yi niŋ daba ayi, yi ni lo tɔbu, zaŋ chaŋ yuma din kanna puuni ka yi kana ti liri bɛ ni daa ŋme tiŋgbɔn’ shɛli tɔbu, ka bɛ lan labi me li la. Tiŋgbɔn shɛli din niriba yi zuliya pam ni Izraɛl zoya zuɣu na, din zani dabari n-dɔni yuui la. Bɛ daa zaŋ di niriba yila zuliya shɛb’ ni na, ka bɛ zaa ti be ni pumpɔŋɔ ni alaafee. 9Yi mini yi tɔbbihi ni yi niriba pam bɛn be yi sani ni ti kana kaman sanʒiɛɣu, ka be kaman sagbani din limsi tiŋgban’ la.’
10Yawɛ ŋun nyɛ ti Duuma ŋɔ ni yɛli shɛm m-bɔŋɔ: Dindali maa, tɛha ni ti kpe a suhu ni, ka a bo zaɣ’ biɛɣu niŋbu soya. 11A ni ti yɛli, ‘N ni chaŋ ti liri tiŋgbɔn’ shɛli nim’ bɛn bi me goma gili bɛ tiŋkpansi ŋɔ. N ni chaŋ ti liri ninvuɣ’ shɛb’ bɛn be baalim ni suhudoo, ka bɛ zaa so bi me goma gili bɛ tinsi, ka mi ka dunokparita bee dunoyɔriti ŋɔ. 12N ni di bɛ nɛma ʒi li chaŋ, ka liri luɣ’ shɛŋa din daa bahi yoli, ka niriba be di ni pumpɔŋɔ, ka nyɛ ninvuɣ’ shɛb’ bɛn yi zuliya shɛb’ ni na, ka mali niɣi mini nɛma, ka nyɛ bɛn be tiŋgbani maa ni ŋɔ. 13Shiibanima mini Dɛdannima ni Speen kɔhigɔriba ni di tɔbbi’ pola zaa ni ti yɛl’ a, ‘A kamina ni a ti di nɛma? A laɣimla a tɔbbihi na ni yi ti ŋme n-di nɛma, ka va anzinfa mini salima, ka zaŋ niɣi mini nɛma pam chaŋ?’
14Dinzuɣu, daadam, tɔɣisim’ anabitali yɛtɔɣa yɛli Gɔg, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Dindali maa n niriba Izraɛlnim’ yi ti be ni alaafee, amaŋmaŋ’ ni ti yiɣisi 15n-yi a biɛhigu shee nuzaa polo katiŋ’ kana. A mini niriba bɛn be a sani zaa nyɛla wɔribariba, ka nyɛ tɔbbihi bɛn mali yaa ka galisi pam. 16A ni ti kana ti liri n niriba Izraɛlnima kaman sagbani din limsi tiŋgban’ la. N ni ti zaŋ a na ka a ti liri n tiŋgbɔŋ ŋɔ nima dabisa shɛŋa din kanna ŋɔ puuni. N yi ti chɛ ka n kasitali yi polo nyin’ Naa Gɔg sani ka zuliya shɛb’ nya li, di ni chɛ ka bɛ baŋ ma. 17Yawɛ ŋun nyɛ ti Duuma ŋɔ ni yɛli shɛm m-bɔŋɔ: A yɛla ka n daa chɛ ka n daba bɛn nyɛ Izraɛl anabinim’ yɛli kurimbuni ha la, bɛn daa tɔɣisi anabitali yɛtɔɣa di dabisa maa ni yuma pam puuni n-yɛli ni o ni ti chɛ ka a kana ti liri ba la.’ ”
Naawuni darigi Gɔg tibili
18Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Dindali maa Gɔg yi ti kana ti liri Izraɛl tiŋgbɔŋ, n suhu ni yiɣisi pam. 19N nyuli zabbu mini n suhuyiɣisili pam puuni ka n yɛri ŋɔ: Dindali maa Izraɛl tiŋgbɔŋ ni ti dam pam. 20Teeku puuni zahim mini noonsi bɛn be zuɣusaa ŋɔ ni biŋkɔbiri bɛn be mɔɣu ni ŋɔ ni biŋgbamda ni ninsalinim’ zaa bɛn be dunia ni niŋgbuna ni ti sɔhigi n tooni, ka zoya ti wurim ka tampima luna, ka gooni kam lu. 21N ni chɛ ka n zoya ŋɔ nim’ zaa zaŋ takɔbiri ti lu Gɔg zuɣu. O tɔbbihi ni ti zaŋ bɛ takɔbiri ŋmaligi lu tab’ zuɣu. 22N ni ti zaŋ alɔbo mini ninvuɣ’ kubo darigi bɛ tibili ka chɛ ka sa’ kura mini sakuɣa lu bɛ zuɣu. N ni ti lan chɛ ka buɣim mini chilibi lu o min’ o tɔbbihi ni ninvuɣ’ gbaliŋ shɛb’ bɛn be o sani zuɣu. 23Ka di zuɣu chɛ ka n wuhi n kpiɔŋ mini n kasitali ka zuliya pam nya li, ka baŋ ma. Di saha ka bɛ ti baŋ ni mani n-nyɛ Yawɛ.”",https://www.bible.com/bible/2264/EZK.38.DBWDB
ƐZƐKIƐL 39,"Bɛ nyaŋ Gɔg
1“Nyin’ daadam, tɔɣisim’ anabitali yɛtɔɣa n-jɛndi Gɔg yɛli, ‘Yawɛ ŋun nyɛ ti Duuma ŋɔ ni yɛli shɛm m-bɔŋɔ: Nyini Gɔg ŋun nyɛ Mɛshɛk mini Tubal nazuɣu ŋɔ, m bi ʒe a nyaaŋa. 2N ni ŋmalig’ a gili n-voog’ a yihi nuzaa polo maa katiŋ’ na n-kar’ a tahi Izraɛl zoya ni. 3N ni ti ŋme a tɔbu a nuzaa ni bahi, ka a piɛma yi a nudirigu ni lu. 4A min’ a tɔbbihi ni ninvuɣ’ shɛb’ bɛn be a sani zaa ni ti lu Izraɛl zoya maa ni. Ka n ti zaŋ ya ti juri balibu kam mini mɔɣu ni biŋkɔbiri ka bɛ di. 5A ni ti lula palɔni, dama man’ Yawɛ ŋun nyɛ yi Duuma ŋɔ n-yɛli lala maa. 6N ni ti chɛ ka buɣim di Magɔg mini ninvuɣ’ shɛb’ bɛn ʒi teeku noli ni alaafee la, ka bɛ baŋ ni mani n-nyɛ Yawɛ. 7N ni ti chɛ ka n niriba Izraɛlnim’ baŋ n yuli din be kasi ŋɔ, ka n ku lan chɛ ka bɛ saɣim n yuli din be kasi maa yaha. Ka zuliya kam ti baŋ ni mani n-nyɛ Yawɛ, Izraɛlnim’ Naawuni ŋun be kasi.’ ”
8Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Di kana, di niŋya. Dabisili ŋɔ yɛla ka n daa yɛl’ la. 9Di saha ka ninvuɣ’ shɛb’ bɛn be Izraɛl fɔntinsi ni ni ti yina m-mali buɣim nyo bidibbina. Bɛ ni ti va nyɔtaɣiri bihi mini zaɣ’ kara ni tɔbiri ni piɛma ni kpana n-zaŋ li nyo buɣim yuma ayopɔin. 10Bɛ ti ku lan chaŋ mɔɣu ni ni bɛ ti kabi dari bee n-chaŋ yɔɣu ni ni bɛ ti ŋmahi tihi, dama bɛ ni ti malila bidibbina maa maani buɣim. Ninvuɣ’ shɛb’ bɛn ŋme ba tɔbu ka di bɛ nɛma, bɛ gba ni ti ŋme ba tɔbu ka di bɛ nɛma. Ka ninvuɣ’ shɛb’ bɛn fa bɛ nɛma, bɛ gba ni ti fa bɛ nɛma. Yawɛ ŋun nyɛ ti Duuma ŋɔ n-yɛli lala maa.”
Gɔg sɔɣibu
11Dindali maa n ni ti Gɔg luɣ’ shɛli bɛ ni yɛn sɔɣ’ o Izraɛl tiŋgbɔŋ ni. Dina n-nyɛ Sochandiba Vinvamli din be teeku wulimpuhili polo la, di ni ti ŋari sochandiba soli, dama nimaani ka bɛ ni ti sɔɣi Gɔg min’ o tɔbbihi zaa. Bɛ ni ti booni nimaani la Hamɔngɔg. 12Izraɛlnim’ ni ti zaŋla chira ayopɔin sɔɣi ba din ni chɛ ka bɛ tiŋgbɔŋ maa mali. 13Tiŋgbɔŋ maa ni ti sɔɣi ba din ni chɛ ka bɛ nya jilima dahin’ shɛli n ni ti yɛn wuhi ba n jilima ni nyɛ shɛm maa. Yawɛ ŋun nyɛ ti Duuma ŋɔ n-yɛli lala maa. 14Bɛ ni ti pii dɔbba zali ka bɛ gindi bɛ tiŋgbɔŋ maa ni sahakam n-sɔɣiri bɛn daa kana ti liri ba maa kpiimba bɛn kpalim be tiŋgbɔŋ maa ni, ka di zuɣu chɛ ka bɛ mali bɛ tiŋgbɔŋ maa. Bɛ ni ti zaŋla chira ayopɔin vihi. 15Vihiriba maa yi ti gindi tiŋgbɔŋ maa ni, ka so ti nya ninsal’ kɔba luɣ’ shɛli, ŋun’ bom’ bini dalim nimaani hal ka kasiɣiriba ti kana ti zaŋ li sɔɣi Hamɔngɔg. 16(Tɔbbihi maa gba tiŋ’ beni.) Bɛ ni ti yɛn niŋ shɛm mali tiŋgbɔŋ maa m-bala.
17Nyin’ daadam, Yawɛ ŋun nyɛ yi Duuma ŋɔ ni yɛli shɛm m-bɔŋɔ: Yɛlim’ noonsi balibu kam mini mɔɣu ni biŋkɔbiri zaa. Laɣimmiya tab’ kana, yimiya luɣilikam n-laɣim ka sara maligu chu’ shɛli shili n ni maani ni n tin ya ŋɔ ni na. Di nyɛla sara maligu chu’ titali Izraɛl zoya zuɣu, yi ni ti ŋubi nimdi, ka nyu ʒim. 18Yi ni ŋubi wɔɣira nimdi, ka nyu dunia ŋɔ nanim’ ʒim mini piɛlahi ʒim ni piɛnyama ʒim ni buhi ʒim ni naɣilahi ʒim, bɛ zaa nyɛla Bashan biŋkɔb’ kpaba. 19Yi ni ti di biŋkpam hal ti tiɣi, ka nyu ʒim hal ti buɣi sara maligu chu’ shɛli shili n ni maani tiri ya maa ni. 20 Yi ni ti ŋubi yuri mini chɛchɛbumbariba ni tɔbutuhiriba ni tɔbbihi balibu kam n yiŋa. Yawɛ ŋun nyɛ yi Duuma ŋɔ n-yɛli lala maa.
Izraɛl labi di biɛhigu ni
21N ni ti yihi n jilima palo ni zuliya kam sani, ka zuliya kam ti nya n ni kari saria shɛli ŋɔ mini n ni darigi bɛ tibili shɛm maa. 22Dindali zaŋ chana Izraɛlnim’ ni ti baŋ ni man’ Yawɛ n-nyɛ bɛ Naawuni. 23Ka zuliya kam nim’ maa ti baŋ ni Izraɛlnim’ tuumbiɛri zuɣu ka bɛ gbahi ba leei daba chaŋ maa, dama bɛ daa nyɛla bɛn bi ʒe yim n sani, dinzuɣu ka n daa ŋmaligi n nini bahi kpaŋa, ka zaŋ ba niŋ bɛ dimnim’ nuu ni ka bɛ daa zaŋ takɔbiri ku bɛ zaa. 24N daa darigi bɛ tibili ka di dolila bɛ daɣiri mini bɛ biriginsim ni nyɛ shɛm, ka daa ŋmaligi n nini bahi kpaŋa ka chɛ ba.
25Dinzuɣu Yawɛ ŋun nyɛ ti Duuma ŋɔ ni yɛli shɛm m-bɔŋɔ: Pumpɔŋɔ n ni labisi Yaakubu zuliya daazichi ti ba, ka zo Izraɛlnim’ zaa nambɔɣu. Ka n ni ti zabi nyuli n yuli din be kasi ŋɔ zuɣu. 26Bɛ ni ti be tiŋgbani maa ni ni alaafee, ka so lan kani ŋun ni kpɛhi ba dabiɛm, bɛ ni tam bɛ vi mini bɛ ni daa bi ʒe ma yim la yɛla. 27N ni daa yihi ba zuliya shɛb’ ni, ka yihi ba bɛ dimnim’ tiŋgbana ni na nti chɛ ka n kasitali yi palo bɛ zuɣu ka zuliya kam nya li la. 28Di saha bɛ ni ti baŋ ni man’ Yawɛ n-nyɛ bɛ Naawuni, n ni daa chɛ ka bɛ gbahi ba chaŋ, ka n lan zaŋ ba labisi bɛmaŋmaŋ’ tiŋgbɔŋ ni na la zuɣu. N ku chɛ bɛ ni so bahi. 29N ni ti chɛ ka n shia siɣi Izraɛlnim’ zuɣu na, ka n ku lan ŋmaligi n nini bahi kpaŋa ka chɛ ba. Yawɛ ŋun nyɛ yi Duuma ŋɔ n-yɛli lala maa.”",https://www.bible.com/bible/2264/EZK.39.DBWDB
ƐZƐKIƐL 40,"NAAWUNI LƐMBU DUU NI TI YƐN BE SHƐM ƷII NYABU
(40.1—48.35)
Bɛ zaŋ Ɛzɛkiɛl chaŋ Jɛrusalɛm
1Bɛ ni daa gbahi ti chaŋ ka di ti paai yuun’ pisinaanu piligu ni goli biɛɣu pia dali. Bɛ ni daa wurim tiŋ’ maa ka di ti paai yuun’ pinaanahi saha shɛli, ka Yawɛ nuu daa pa n zuɣu, ka o daa zaŋ ma chaŋ Izraɛl tiŋgbɔŋ ni. 2 Naawuni ʒiinim’ maa puuni ka o daa zaŋ ma chaŋ nimaani nti tam zoli din du pam zuɣu, ka binshɛli daa ʒe zoli maa zuɣu nudirigu polo m-be kaman fɔntiŋ’ la. 3 O ni daa zaŋ ma paai nimaani, do’ so daa be nimaani ka o niŋgbuŋ daa nyɛlisira kaman daanya la. O daa gbibila mi piɛlli mini bɛ ni zaŋdi binshɛli buɣisiri binyara la o nuu ni. O daa ʒiɛla dunɔdali gbini.
4Ka doo maa daa yɛli ma, “Daadam, lihimi viɛnyɛliŋga, ka gbilisi tibili viɛnyɛliŋga, ka zaŋ a zaɣa niŋ n ni yɛn wuh’ a binshɛŋa ŋɔ zaa ni. Dama n zaŋ a mi ka kpe na ni n ti wuh’ a li. Yɛlim’ Izraɛlnim’ a ni nya shɛli maa zaa.”
Wulimpuhili polo dunɔdali
5 Bɛ daa mɛla gooni gili Naawuni jɛmbu duu maa zaa. Doo maa ni daa gbibi bimbuɣisirigu shɛli o nuu ni maa wɔɣilim daa nyɛla mita ata. Ka o daa zaŋ li buɣisi gooni maa barilim mini di dubu. Di dubu daa nyɛla mita ata, ka di barilim gba nyɛ mita ata. 6Di nyaaŋa ka o daa chaŋ dunɔdal’ shɛli din daa kpa wulimpuhili polo la nti du dunɔdura maa m-buɣisi li di dunɔbia zaŋ kpe puuni, ka di nyɛ mita ata. 7Du’ bihi shɛŋa daa be di ni, ka du’ bil’ yini kam yɛliŋ daa nyɛ mita ata, ka di wɔɣilim gba nyɛ mita ata. Ka goma din daa be du’ bihi maa sunsuuni barilim daa nyɛ mita ayi ni pirigili. Ka zɔŋ duno’ shɛli bɛ ni daa doli kpɛri puuni ha dunɔbia nyɛ mita ata. 8Di nyaaŋa ka o daa buɣisi dunɔdali shee zɔntua, ka di nyɛ mita anahi. 9Di nyaaŋa ka o daa buɣisi zɔŋ din daa be dunɔdali shee, ka di daa nyɛ mita anahi. Ka di daantalisi nyɛ mita yiniyini, ka zɔntua maa daa be puuni ha tariga. 10Du’ bihi atata n-daa be wulimpuhili polo dunɔdali maa yaɣa ayi zaa. Du’ bihi atata maa zaa galisim daa nyɛla yim, ka di daantalisi din be di luɣa zuɣu zaa barilim nyɛ yim.
11Di nyaaŋa ka o daa buɣisi dunɔdali maa yɛliŋ, ka di nyɛ mita anu. Ka o daa buɣisi foliŋga din kpe dunɔdali maa ni, ka di yɛliŋ nyɛ mita ayɔbu ni pirigili. 12Ka bɛ daa me goon’ ŋmaa zali du’ bila kam tooni, ka di dubu nyɛ sɛntimita pihinu, ka di barilim nyɛ sɛntimita pihinu di yaɣa zaa, ka dubihi buɣisibu nyɛ mita atata di yaɣa zaa. 13Di nyaaŋa ka o daa zani dubil’ yini nyaaŋa m-buɣisi dunɔdali zaŋ ti paai dubil’ din’ la nyaaŋa, ka di yɛliŋ nyɛ mita pinaayi ni pirigili zaŋ goon’ yini hal ti paai goon’ dini la. 14O daa lan buɣisi zɔŋ la mini dunɔdali din daa baɣi daantalisi la ni dundɔŋ ni luɣilikam, ka di yɛliŋ nyɛ mita pia. 15Dunɔdali maa tooni zaŋ hal ti paai zɔntua puuni dunoli maa ni, di yɛliŋ daa nyɛla mita pisinaanu. 16Dubihi maa mini di pilanim’ daa malila takɔriti, ka dunoyɔriti daa kul be dubihi maa tooni mini di nyaaŋa, ka di daa be dunɔdali maa puuni ti gili. Ka zɔntuhi maa gba puuni zaa daa malila takɔriti gili. Ka bɛ daa ŋmɛnŋme abie tihi pa di dukpina maa zuɣu.
Samban’ ni
17Di nyaaŋa ka o daa zaŋ ma yi dundɔŋ ni, duri daa be nimaani ka bɛ zaŋ kuɣa ŋme m-malimali gili di dundɔŋ maa zaa. Duri pihita n-daa be bɛ ni zaŋ kuɣa ŋme m-malimali luɣ’ shɛli maa tooni. 18Bɛ daa kul sɔŋ la kuɣa maa dolisi dundɔŋ maa n-zaŋ hal ti paai dunɔdaya maa wɔɣilim tariga. Dimbɔŋɔ daa nyɛla bɛ ni sɔŋ kuɣ’ shɛŋa tiŋli.
19Di saha ka o buɣisi dundɔŋ ni dunɔdali puuni tooni din be tiŋli polo la tooni zaŋ hal ni sambani dunɔdali gbini, ka di wɔɣilim nyɛ mita pihinu.
Nuzaa polo dunɔdali
20Dimbɔŋɔ nyaaŋa ka o daa buɣisi dunɔdali din be dundɔn titali ni zaŋ labi nuzaa polo la ziliŋ mini di yɛliŋ. 21Di dubihi atata din be di yaɣa ayi la mini di pilanima ni di zɔntua zaa galisim daa nyɛla yim, ka di ziliŋ daa nyɛ mita pisinaanu, ka di yɛliŋ nyɛ mita pinaayi ni pirigili. 22Di takɔriti mini di zɔntua ni di abie tihi kɔtomsi daa bemi kaman dunɔdali din be wulimpuhili polo la dina ni daa be shɛm. Di daa malila dunɔdura ayopɔin zaŋ chaŋ dunɔdali maa gbini, ka di zɔŋ be di puuni. 23Nuzaa polo dunɔdali maa tooni, dunoli daa beni kpɛri dundɔŋ ni kaman di ni daa be shɛm wulimpuhili polo la. Ka o daa buɣisi dunoli zaŋ ti kpa dunoli, ka di wɔɣilim nyɛ mita pihinu.
Nudirigu polo dunɔdali
24Dimbɔŋɔ nyaaŋa ka o daa zaŋ ma kpa nudirigu polo, ka dunɔdali daa be nudirigu polo maa, ka o daa buɣisi di pilanima’ mini di zɔntua, ka di mini dunɔda’ dina la zaa nyɛ yim. 25Di daa kul malila takɔriti di puuni zaa gili ni di zɔntua ni kaman dimbalanim’ takɔriti ni daa be shɛm la. Di ziliŋ daa nyɛla mita pisinaanu, ka di yɛliŋ nyɛ mita pinaayi ni pirigili. 26Di daa malila dunɔdura ayopɔin, ka di zɔntua be di puuni. Bɛ daa ŋmɛla abie tihi pa di pilanim’ maa zaa zuɣu. Yaɣili kam daa malila zaɣ’ yiniyini. 27Dunɔdali daa be dundombil’ ni nudirigu polo. Ka o daa buɣisi dunɔdali zaŋ ti kpa dunɔdali din be nudirigu polo, ka di nyɛ mita pihinu.
Dundombil’ mini nudirigu polo dunɔdali
28Di nyaaŋa ka o daa zaŋ ma doli nudirigu polo dunɔdali n-kpe dundombil’ ni nti buɣisi nudirigu polo dunɔdali maa, ka di mini dunɔda’ dina la zaa kul nyɛ yim. 29Di dubihi mini di pilanim’ ni di zɔntua mini dina la daa nyɛla yim, ka takɔriti be di ni zaa gili ni di zɔntua maa ni. Di wɔɣilim daa nyɛla mita pisinaanu, ka di yɛliŋ nyɛ mita pinaayi ni pirigili. 30Zɔntuhi daa kul gilila di luɣilikam, ka di wɔɣilim nyɛ mita pinaayi ni pirigili, ka di yɛliŋ nyɛ mita ayi ni pirigili. 31Di zɔntua maa daa kpala dundɔntitali polo, ka bɛ ŋme abie tihi pa di pilanim’ zuɣu. Ka di daa mali dunɔdura anii zaŋ chaŋ dunɔdali gbini.
Dunɔbila mini wulimpuhili polo dunɔdali
32Di nyaaŋa ka o daa zaŋ ma kpe dundombila din be wulimpuhili polo ni nti buɣisi dunɔdali, ka di mini dina la zaa nyɛ yim. 33Di dubihi mini di pilanim’ ni di zɔŋ mini dina la zaa daa nyɛla yim, ka takɔriti be di puuni zaa gili ni di zɔntua ni. Di ziliŋ daa nyɛla mita pisinaanu, ka di yɛliŋ nyɛ mita pinaayi ni pirigili. 34Di zɔntua maa daa kpala dundɔntitali polo, ka bɛ ŋme abie tihi pa di pilanim’ zuɣu di yaɣa zaa, ka di daa mali dunɔdura anii zaŋ chaŋ dunɔdali gbini.
Dundombila mini nuzaa polo dunɔdali
35Di nyaaŋa ka o daa lan zaŋ ma chaŋ nuzaa polo dunɔdali ni nti buɣisi li. Ka di mini dina la zaa nyɛ yim. 36Di dubihi mini di pilanim’ ni di zɔntuhi mini dina la zaa daa nyɛla yim. Ka takɔriti be di ni zaa gili. Di ziliŋ daa nyɛla mita pisinaanu, ka di yɛliŋ nyɛ mita pinaayi ni pirigili. 37Di zɔntua daa kpala dundɔntitali polo. Ka bɛ daa ŋme abie tihi pa di pilanim’ zuɣu di yaɣili kam. Ka di daa mali dunɔdura anii zaŋ chaŋ dunɔdali maa gbini.
Duri din miri nuzaa polo dunɔdali
38Duu daa beni ka di dunoli be dunɔdali zɔntua puuni, nimaani ka bɛ daa paɣiri bɛ ni yɛn zaŋ sara shɛli nyo buɣim. 39Dunɔdali zɔntua maa ni, teebuya ayi daa ʒiɛla yaɣ’ yini polo ka teebuya ayi ʒe yaɣ’ din’ la polo. Di zuɣu ka bɛ daa yɛn kɔriti biŋkɔb’ shɛb’ bɛ ni zaŋdi maani sara shɛli bɛ ni zaŋdi nyɔri buɣim la min’ alahichi sara ni alahichi sanyoo sara la. 40Teebuya ayi n-daa ʒe zɔntua maa samban’ ni dunɔdali nuzaa polo, ka teebuya ayi ʒe zɔntua maa dunɔdali yaɣ’ din’ la polo. 41Teebuya anahi n-daa ʒe di puuni, ka diba anahi ʒe samban’ ni dunɔdali yaɣili. Teebuya anii n-daa nyɛ li, ka bɛ kɔriti sara maligu biŋkɔbiri di zuɣu. 42Kuɣ’ kpɛra teebuya anahi daa beni ka nyɛ bɛ ni zaŋdi sara shɛli nyɔri buɣim la teebuya. Di wɔɣilim daa nyɛla sɛntimita pisopɔinnaanu, ka di yɛliŋ nyɛ sɛntimita pisopɔinnaanu, ka di dubu nyɛ sɛntimita pihinu, ka bɛ daa zaŋdi neen’ shɛŋa bɛ ni mali kɔrigiri bɛ ni zaŋdi sara shɛli nyɔri buɣim la biŋkɔbiri mini sara shɛŋa biŋkɔbiri la pari di zuɣu. 43Ka bɛ zaŋ kpahi din wɔɣilim nyɛ milimita pisopɔinnaanu n-kpahi gili di puuni zaa. Teebuya maa zuɣu ka bɛ daa yɛn zaŋdi sara maligu nimdi para.
44Dundombil’ ni dunɔdali samban’ ni, duri daa beni din nyɛ baansi duri. Yini daa bela nuzaa polo dunɔdali shee, ka di dunoli kpa nudirigu polo, ka zaɣ’ yini mi ʒe nudirigu polo dunɔdali shee, ka di dunoli kpa nuzaa polo. 45Ka o daa yɛli ma, “Du’ shɛli din dunoli kpa nudirigu polo ŋɔ nyɛla maligumaana ŋun su Naawuni jɛmbu duu maa fukumsi duu. 46Ka du’ shɛli din dunoli kpa nuzaa polo ŋɔ nyɛ maligumaana ŋun su sara maligu bimbini fukumsi duu. Bɛ nyɛla bɛn yi Zadok zuliya ni na. Bɛ kɔŋko m-mali soli Lɛvi zuliya niriba sunsuuni ni bɛ miri Yawɛ sani nti tum o tuma.”
Dundombil’ mini Naawuni jɛmbu duu
47Di nyaaŋa ka o daa buɣisi dundɔŋ maa. Di wɔɣilim daa nyɛla mita pihinu, ka di yɛliŋ gba nyɛ mita pihinu. Di daa nyɛla mɔɣumɔɣu, ka sara maligu bimbini be Naawuni jɛmbu duu maa tooni. 48Dimbɔŋɔ nyaaŋa ka o daa zaŋ ma kpe Naawuni jɛmbu duu zɔŋ ni nti buɣisi zɔŋ maa pilanima, ka pila yini yaɣili kam nyɛ mita ayi ni pirigili. Ka dunɔdali maa yɛliŋ daa nyɛ mita ayopɔin. Ka dunɔdali maa luɣa ni goma daa nyɛ mita yini ni pirigili di yaɣa zaa. 49Zɔŋ maa ziliŋ daa nyɛla mita pia, ka di yɛliŋ nyɛ mita ayɔbu, ka di daa mali dunɔdura pia din kpɛri di ni. Ka daantalisi daa be di yaɣa ayi zuɣu m-pahi pilanim’ zuɣu.",https://www.bible.com/bible/2264/EZK.40.DBWDB
ƐZƐKIƐL 41,"1Di nyaaŋa ka o daa zaŋ ma kpe du’ titali puuni nti buɣisi di pilanima. Yaɣa maa zaa pilanim’ maa zaɣ’ yini kam yɛliŋ daa nyɛla mita ata. 2Di dunoli yɛliŋ daa nyɛla mita anu, ka goma din barilim nyɛ mita ayi ni pirigili daa be di luɣa zuɣu. Ka o daa buɣisi du’ titali maa puuni wɔɣilim, ka di nyɛ mita pisi, ka di yɛliŋ nyɛ mita pia.
3Di nyaaŋa ka o daa kpe du’ shɛli din daa be puuni ha la ni nti buɣisi di dunoya pilanima, ka di nyɛ mita yiniyini, ka dunɔdali maa yɛliŋ daa nyɛ mita ata. Ka goma din barilim nyɛ mita ata ni pirigili daa be di luɣa zuɣu. 4Ka o daa buɣisi duu maa wɔɣilim, ka di nyɛ mita pia, ka di yɛliŋ nyɛ mita pia, ka di be du’ titali maa tooni ha. Ka o daa yɛli ma, “Luɣ’ kasi zaa kasi shee m-bɔŋɔ.”
Bɛ ni me du’ shɛŋa tabili Naawuni jɛmbu duu goma
5Di nyaaŋa ka o daa buɣisi Naawuni jɛmbu duu maa dikili, ka di barilim nyɛ mita ata. Ka du’ shɛŋa din daa be Naawuni jɛmbu duu luɣa zuɣu gil’ la zaɣ’ yini kam yɛliŋ nyɛ mita ayi. 6Du’ shɛŋa din daa be di luɣa zuɣu maa daa nyɛla jirambisa tambu butata. Di daa tamtamla tab’ zuɣu. Tambu yini kam daa malila duri pihita. Bɛ daa mɛla goon’ ŋmahi gili Naawuni jɛmbu duu maa dukpini ni di taɣi duri maa din ni chɛ ka di yaa ku jɛndi Naawuni jɛmbu duu maa dukpini. 7Foliŋga din daa be luɣili zuɣu duri maa sunsuuni daa kul yɛligirimi pahira tambu kam shee. Dama bɛ daa mɛla dura gili hal ti tuui Naawuni jɛmbu duu maa. Ka di zuɣu daa chɛ ka foliŋga maa kul yɛligiri pahiri tambu kam shee. Ka dura shɛli daa zani tiŋ’ duu m-mali ti tim sunsuuni tambu la ni hal ni tambu din bahindi nyaaŋa la ni. 8N daa lan nya ka bɛ me bimbini gili Naawuni jɛmbu duu maa zaa. Luɣa ni duri maa tanzahi buɣisibu daa nyɛla mita atata. 9Di luɣa ni barilim daa nyɛla mita ayi ni pirigili, ka palo din daa do Naawuni jɛmbu duu maa mini luɣa zuɣu duri la sunsuuni 10mini dundɔŋ ni duri la sunsuuni yɛliŋ daa nyɛ mita pia n-gili Naawuni jɛmbu duu maa luɣilikam. 11Ka luɣa ni duri maa dunoya daa yoori bahiri pal’ shɛli din daa kpalim polo. Duno’ yini daa kpala nuzaa polo, ka duno’ din’ la mi kpa nudirigu polo. Ka pal’ shɛli din daa guui yɛliŋ daa nyɛ mita ayi ni pirigili.
Wulinluhili polo duu
12Du’ shɛli din dunoya daa kpa Naawuni jɛmbu duu sambani wulinluhili polo la yɛliŋ daa nyɛ mita pihitanaanu, ka di wɔɣilim nyɛla mita pihinahinaanu, ka di dikili barilim nyɛ mita ayi ni pirigili gili di zaa.
Naawuni jɛmbu duu mɛbu buɣisibu zaa
13Di nyaaŋa ka o daa buɣisi Naawuni jɛmbu duu maa, ka di wɔɣilim nyɛ mita pihinu. Ka di sambani mini di duu ni goma wɔɣilim nyɛ mita pihinu. 14Ka Naawuni jɛmbu duu maa tooni zaŋ labi wulimpuhili polo mini di sambani gba yɛliŋ daa nyɛ mita pihinu. 15Di nyaaŋa ka o daa buɣisi du’ shɛli din daa tuhi sambani wulinluhili polo la mini di yaɣa ayi varandanima, ka di wɔɣilim nyɛ mita pihinu.
Naawuni jɛmbu duu maa binshɛɣukam
Naawuni jɛmbu duu maa sunsuuni mini di puuni duu ni di samban’ ni zɔŋ la, 16bɛ daa zaŋla dapaɣa tabili dukpina maa zaa gili, ka dur’ ata maa zaa daa mali takɔriti ti kpa. Di takɔriti maa firimnim’ daa nyɛla zaɣ’ muɣilinsi. Naawuni jɛmbu duu maa dunɔbia polo, bɛ daa zaŋla dapaɣa tabili di tiŋ’ polo gili hal ti taɣi di takɔriti. (Di daa limsila takɔriti maa) 17hal ti paai palo din be dunoli zuɣusaa hal ni puuni duu la ni ni di samban’ ni. Ka bɛ ŋme binyara pa puuni duu maa dukpina zaa zuɣu mini di sunsuuni zaa ti gili. 18Di daa nyɛla chɛrubinim’ mini abie tihi kɔtomsi, chɛrubinima ayi sunsuuni abie tia n-daa beni. Chɛrubi yino kam daa malila ninni diba ayi. 19Ninni zaɣ’ yini daa nyɛla ninsal’ ninni, ka di ŋmaligi kpa abie tia maa ni be shɛli polo. Ka ninni din’ la mi nyɛ gbuɣim’ polli ninni, ka ŋmaligi kpa abie tia din’ la polo. Bɛ daa ŋme ba pala Naawuni jɛmbu duu dukpina zuɣu zaa gili, 20zaŋ tiŋ’ hal ti yaɣi dunoya zuɣusaa, chɛrubinim’ mini abie tihi kɔtomsi ka bɛ daa ŋme m-pa di dukpina zuɣu. 21Sunsuuni dunɔpaɣira daa nyɛla zaɣ’ mɔɣiri.
Dari sara maligu bimbini
Luɣ’ kasi zaa kasi shee maa tooni, binshɛli daa beni ŋ-ŋmani 22dari sara maligu bimbini. Di dubu daa nyɛla mita yini ni pirigili, ka di wɔɣilim nyɛ mita yini, ka di yɛliŋ gba nyɛ mita yini. Di kɔnanim’ mini di ni tam binshɛŋa zuɣu ni di luɣa zuɣu daa nyɛla dari. Ka o daa yɛli ma, “Teebuli ŋɔ n-nyɛ din ʒe Yawɛ tooni.”
Dunoya
23Puuni duu maa daa malila duno’ jaba, ka luɣ’ kasi shee la gba mali duno’ jaba. 24Dunoli kam daa malila yoobu buyi, ka yoobu kam mali chɛulo diba ayi. 25Bɛ daa ŋmɛla binnɛma maa mini abie tihi pa sunsuuni duu maa dunoya zuɣu kaman bɛ ni daa ŋme li pa dukpina maa zuɣu shɛm la. Ka bɛ daa zaŋ dari mali varanda zɔntua maa tooni sambani polo. 26Ka takɔr’ kɔrikɔɣa mini abie tihi daa be zɔntua maa luɣa zuɣu dukpina zuɣu.",https://www.bible.com/bible/2264/EZK.41.DBWDB
ƐZƐKIƐL 42,"Du’ shɛli din ʒe m-miri Naawuni jɛmbu duu
1Dimbɔŋɔ nyaaŋa ka o daa zaŋ ma yi dundɔntitali ni zaŋ kpa nuzaa polo nti zaŋ ma kpe du’ shɛŋa din daa be Naawuni jɛmbu duu sambani tooni polo mini du’ shɛli din daa be nuzaa polo tooni. 2Du’ shɛli din daa be nuzaa polo maa wɔɣilim daa nyɛla mita pihinu, ka di yɛliŋ nyɛ mita pisinaanu. 3Zaŋ kpa pal’ shɛli din daa do dundɔŋ ni ka di wɔɣilim nyɛ mita pia la ni zaŋ kpa bɛ ni daa zaŋ kuɣa mali samban’ ni luɣ’ shɛli polo la, duri maa daa mɛmi tam taba buta zuɣu, ka yaɣ’ yini labi nyaaŋa ka chɛ din’ la tiŋli. 4Duri maa tooni, so’ shɛli daa beni kpɛri dundɔŋ puuni. Di yɛliŋ daa nyɛla mita anu, ka di wɔɣilim nyɛ mita pihinu, ka di dunoya daa be nuzaa polo. 5Dinzuɣu zuɣusaa duri maa daa nyɛla zaɣ’ muɣilinsi, dama folinsi maa daa di palo pam zuɣusaa n-gari sunsuuni mini tiŋ’ duri la. 6Dama di daa nyɛla jirambisa tambu buta. Di daa ka pilanima kaman dundɔntitali ni pilanim’ la. Lala zuɣu du’ shɛŋa din daa be zuɣusaa maa daa labi nyaaŋa n-gari tiŋ’ mini sunsuuni dina la. 7Bɛ daa mɛla gooni zali duri maa tooni zaŋ labi dundɔntitali polo, ka di wɔɣilim nyɛ mita pisinaanu. 8Dama du’ shɛŋa din daa be dundɔntitali maa ni wɔɣilim daa nyɛla mita pisinaanu, ka din mi daa be Naawuni jɛmbu duu tooni la wɔɣilim nyɛ mita pihinu. 9So’ shɛli daa be duri maa tiŋa, ka nira ni tooi yi dundɔntitali ni wulimpuhili polo n-dol’ li kpe duri maa ni. 10Soli maa yɛliŋ daa chaŋ ti gbaala dundɔntitali maa gooni la.
Nudirigu polo zaŋ labi palo din daa doya la tooni, duri daa lan beni, 11ka soli be di tooni. Duri maa daa bemi kaman nuzaa polo duri la. Di wɔɣilim mini di yɛliŋ zaa daa kul nyɛla yim. Ka niriba ni yɛn doli luɣ’ shɛŋa yira mini di mɛbu ni di dunoya zaa kul nyɛ yim. 12Dinzuɣu nira daa yi yɛn kpe duri maa nudirigu polo dunoya maa ni, a ni dolila duu maa tariga so’ shɛli din baɣisiri gooni maa wulimpuhili polo.
13Di saha ka o daa yɛli ma, “Nuzaa polo mini nudirigu polo duri din be palo la tooni maa nyɛla duri din be kasi. Di puuni ka maligumaaniba bɛn chani Yawɛ tooni la yɛn diri bɛ sara maligu shɛŋa din be kasi zaa la. Di puuni ka bɛ yɛn zaŋdi maligu shɛŋa din be kasi zaa la niŋda. Dina n-nyɛ: chi mini kawana sara ni alahichi sanyoo sara ni taali sanyoo sara. Dama nimaani nyɛla din be kasi. 14Maligumaaniba yi ti kpe luɣ’ kasi shee maa, di bi simdi ka bɛ zaŋ bɛ ni ye neen shɛŋa tumdi tuma maa yi dundɔntitali ni, naɣila bɛ yeei li mi sɔŋ duu maa puuni. Dama di nyɛla neen’ shɛŋa din be kasi. Di simdi ka bɛ zaŋ neen’ shɛŋa ye pɔi ka naanyi yi niriba sani samban’ ni.”
Naawuni jɛmbu duu palo buɣisibu ni nyɛ shɛm
15O ni daa buɣisi Naawuni jɛmbu duu maa puuni naai, o daa zaŋ ma mi doli duno’ shɛli din be wulimpuhili polo la yi nti buɣisi Naawuni jɛmbu duu maa palo zaa gili. 16O daa zaŋla din buɣisiri maa buɣisi wulimpuhili polo, ka di buɣisibu nyɛ mita kɔbisiyi ni pihinu. 17Di nyaaŋa ka o ŋmaligi zaŋ din buɣisiri maa m-buɣisi nuzaa polo, ka di buɣisibu nyɛ mita kɔbisiyi ni pihinu. 18Di nyaaŋa ka o ŋmaligi zaŋ din buɣisiri maa buɣisi nudirigu polo, ka di buɣisibu nyɛ mita kɔbisiyi ni pihinu. 19Di nyaaŋa ka o ŋmaligi wulinluhili polo m-buɣisi li, ka di buɣisibu nyɛ mita kɔbisiyi ni pihinu. 20 O daa buɣisi li la di luɣa anahi zuɣu. Bɛ daa mɛla gooni gil’ li, ka di wɔɣilim nyɛ mita kɔbisiyi ni pihinu, ka di yɛliŋ nyɛ mita kɔbisiyi ni pihinu, ka di woligi din be kasi ka chɛ din bi be kasi.",https://www.bible.com/bible/2264/EZK.42.DBWDB
ƐZƐKIƐL 43,"Yawɛ labi Naawuni jɛmbu duu
1Dimbɔŋɔ nyaaŋa ka o daa zaŋ ma chaŋ dunɔdali din daa kpa wulimpuhili polo la gbini. 2 Nimaani ka Izraɛl Naawuni jilima daa yi wulimpuhili polo kanna, di vuri daa ŋmanila kom din mali yaa vuri, ka o jilima daa neei tiŋgban’ ni. 3N ni daa nya ʒii shɛli maa daa ŋmanila n ni daa pun nya ʒii shɛli saha shɛl’ o ni daa kana ni o ti wurim tiŋ’ maa la, ka lan ŋmani n ni daa nya ʒii shɛli n ni daa be Kɛba Mɔɣili noli la. Ka n daa teei dɔni n-zaŋ n nini kpa tiŋa. 4Yawɛ jilima maa daa dolila wulimpuhili polo dunɔdali kpe Naawuni jɛmbu duu maa puuni.
5Ka Naawuni Shia daa kpuɣi ma zuɣusaa n-zaŋ ma ti kpe dundombil’ ni. Ka Yawɛ jilima daa pali Naawuni jɛmbu duu maa. 6Doo maa ni daa na kul ʒe n sani maa, ka n daa wum ka so tɔɣisiri ma yɛtɔɣa Naawuni jɛmbu duu maa puuni na. 7O daa yɛli ma mi, “Daadam, n nam ʒiishee mini n napɔŋ tambu shee m-bɔŋɔ. Nimaani ka n yɛn be Izraɛlnim’ sani sahakam. Izraɛlnima bee bɛ nanima ku lan jɛm buɣa, bɛ mi ku lan zaŋ na’ shɛb’ bɛn kpi niŋgbuna saɣim n yuli din be kasi ŋɔ bɛ kpibu ni. 8Bɛ ni daa me bɛ yiya dunoya baɣili n dunoli, ka bɛ dunɔpaɣira baɣi n dunɔpaɣira, ka gooni daa be m mini ba sunsuuni saha shɛl’ la ka bɛ daa tum din chihira n-saɣim n yuli din be kasi ŋɔ. Dinzuɣu ka n daa ku ba n suhuyiɣisili puuni maa. 9Pumpɔŋɔ chɛ ka bɛ yihi buɣijɛmbo maa bɛ kɔbili ni, ka zaŋ bɛ na’ kpima chaŋ katiŋa ka chɛ ma, ka n kul be bɛ sani sahakam.
10Nyini daadam, wuhimi Izraɛlnim’ maa Naawuni jɛmbu duu maa biɛhigu ni nyɛ shɛm, ka bɛ buɣisi di biɛhigu maa, ka chɛ ka vi gbahi ba bɛ tuumbiɛri maa zuɣu. 11Vi yi ti gbahi ba bɛ ni niŋ shɛlikam zaa maa zuɣu, nyin’ wuhimi ba Naawuni jɛmbu duu maa biɛhigu ni nyɛ shɛm. Di mɛbu mini niriba ni yɛn doli luɣ’ shɛŋa yira ni bɛ ni yɛn doli luɣ’ shɛŋa kpɛra ni di biɛhigu ni nyɛ shɛm zaa ni di zaligunima ni bɛ ni daa buɣisi li shɛm zaa ni di zalikpana zaa, ka sabi li sɔŋ bɛ ninni din ni chɛ ka bɛ nya, ka doli di buɣisibu maa zaa mini di zaligu shɛŋa din pahi zaa. 12Naawuni jɛmbu duu maa zaligu m-bɔŋɔ: Luɣ’ shɛlikam zaa din gili zoli maa zuɣusaa nyɛla din be kasi zaa. Naawuni jɛmbu duu maa zaligu m-bala.”
Sara maligu bimbini
13Sara maligu bimbini buɣisibu ni nyɛ shɛm m-bɔŋɔ (yi ni zaŋ bɛ ni mali binshɛli buɣisiri maa): di tambu shee dubu ni ti nyɛla sɛntimita pihinu, ka di yɛliŋ nyɛ sɛntimita pihinu, ka yi me bimbila n-kɔɣili di tariga, ka di dubu nyɛ sɛntimita pisinaanu. Sara maligu bimbini maa dubu ni ti yɛn nyɛ shɛm m-bɔŋɔ: 14Di tambu shee tiŋa zaŋ hal ni di tariga tiŋli ni ti nyɛla mita yini, ka di yɛliŋ ti nyɛ sɛntimita pihinu. Di naŋgbaŋkuɣili kara zaŋ ti paai naŋgbaŋkuɣili bihi ni ti nyɛla mita ayi, ka di yɛliŋ nyɛ sɛntimita pihinu. 15Sara maligu bimbini maa zuɣu daaŋa ni ti nyɛla mita ayi, ka daaŋa maa zuɣu zaŋ du zuɣusaa polo ti nyɛ mita ayi, ka mali binyila anahi. 16Sara maligu bimbini maa ni ti nyɛla zaɣ’ mɔɣumɔɣu ka di wɔɣilim nyɛ mita ayɔbu, ka di yɛliŋ nyɛ mita ayɔbu. 17 Di naŋgbaŋkuɣila maa gba ni ti nyɛla zaɣ’ mɔɣumɔɣu, ka di wɔɣilim nyɛ mita ayopɔin, ka di yɛliŋ nyɛ mita ayopɔin, ka baŋ’ din yɛliŋ nyɛ sɛntimita pisinaanu gil’ li tuui. Ka di tambu shee zaŋ gili nyɛ sɛntimita pihinu, ka di dunɔdura kpa wulimpuhili polo.
Sara maligu bimbini zaŋ ti Naawuni
18Di saha ka o daa yɛli ma, “Daadam, Yawɛ ŋun nyɛ ti Duuma ŋɔ ni yɛli shɛm m-bɔŋɔ: Sara maligu bimbini zaligunim’ m-bɔŋɔ: dahin’ shɛli di yi ti naai, ka yi yɛn mali bɛ ni zaŋdi sara shɛli nyɔri buɣim la di zuɣu, ka zaŋ ʒim vie li, 19yin’ bomiya naɣilaa ti Lɛvinima bɛn nyɛ maligumaaniba ka nyɛ Zadok zuliya ni niriba, ka nyɛ bɛn ti yɛn kani n sanna ti tumdi n tuma la, ka bɛ mali sara alahichi zuɣu. Yawɛ ŋun nyɛ ti Duuma ŋɔ n-yɛli lala maa. 20Ka yi ni ti zaŋ o ʒim shɛli niŋ sara maligu bimbini zuɣu binyila anahi la, ka niŋniŋ di tariga kɔnanim’ anahi la zuɣu, ka niŋniŋ di baŋa din kɔɣili li gil’ la. Lala ka yi ni ti niŋ m-mal’ li ka di niŋ kasi, ka yi zaŋ li ti Naawuni. 21Ka yi ti zaŋ alahichi sanyoo naɣilaa maa ti nyo buɣim luɣ’ shɛli bɛ ni pii Naawuni jɛmbu duu samban’ ni luɣ’ kasi shee la. 22Dabisili shɛli din pahir’ ayi dali, yi ni ti zaŋla bulaa ŋun ka daŋa m-mali alahichi sanyoo sara. Ka sara maligu bimbini maa yi daɣiri ni kaman naɣilaa la ni daa chɛ ka di yi daɣiri ni shɛm la. 23Ka yi yi ti yihi li daɣiri ni naai, yin’ zaŋmiya naɣilaa ŋun ka daŋa mini biŋkɔbbaligu ni piɛlaa ŋun ka daŋa m-mali sara. 24Yi ni ti zaŋ ba zali Yawɛ tooni, ka maligumaana ti niŋ yalim bahi bɛ zuɣu, ka zaŋ ba mali sara shɛli bɛ ni zaŋdi nyɔri buɣim la ti Yawɛ. 25Bomiya bua mini naɣilaa ni biŋkɔbbaligu ni piɛlaa bɛn ka dansi dabisili kam m-maani alahichi sanyoo sara hal ti paai daba ayopɔin. 26Daba ayopɔin ka bɛ ni ti zaŋ mali sara maligu bimbini maa ka di niŋ kasi, ka bɛ zaŋ li ti Naawuni. 27 Dabisa ŋɔ yi ti gari, di nyaaŋa daba anii zaŋ chana maligumaaniba ni tooi mali yi sara shɛŋa yi ni zaŋdi nyɔri buɣim la mini yi suhudoo saranim’ di zuɣu, ka n deei ya. Yawɛ ŋun nyɛ ti Duuma ŋɔ n-yɛli lala maa.”",https://www.bible.com/bible/2264/EZK.43.DBWDB
ƐZƐKIƐL 44,"Wulimpuhili polo dunɔdali tuma ni nyɛ shɛm
1Dimbɔŋɔ nyaaŋa ka o daa zaŋ ma labi Naawuni jɛmbu duu samban’ ni dunɔdali din daa be wulimpuhili polo la, ka di yomi. 2Ka Yawɛ daa yɛli ma, “Di simdi ni dunɔdali ŋɔ kul yo n-ʒiɛya, di bi simdi ni di yooi, ka so mi di doli li kpe. Dama Yawɛ ŋun nyɛ Izraɛlnim’ Naawuni ŋɔ daa doli li kpe, dinzuɣu di simdi ni di kul yomi ʒiɛya. 3Kulla naa kɔŋko m-mali soli ni o ʒini di puuni n-di bindirigu Yawɛ tooni. O ni dolila dunɔdali maa polo zɔntua kpe, ka lan doli nimaani yi.”
Naawuni jɛmbu duu puuni kpɛbu zaligunima
4Dimbɔŋɔ nyaaŋa ka o daa zaŋ ma doli nuzaa polo dunɔdal’ la n-chaŋ Naawuni jɛmbu duu maa tooni, ka n ti lihi n-nya ka Yawɛ jilima m-pal’ o jɛmbu duu maa ni. Ka n daa lu n-zaŋ n nini kpa tiŋa. 5Di saha ka Yawɛ daa yɛli ma, “Daadam, lihima, ka gbilisi tibili viɛnyɛliŋga wum, ka zaŋ a zaɣa niŋ n ni yɛn yɛl’ a shɛlikam zaa zaŋ chaŋ Yawɛ duu ŋɔ zalikpana zaa mini zaligu shɛŋa din pahi yɛla polo, ka baŋ ninvuɣ’ shɛb’ bɛn simdi ni bɛ kpe Yawɛ jɛmbu duu maa puuni mini ninvuɣ’ shɛb’ bɛn bi simdi ni bɛ kpe di puuni.
6Yɛlim’ Izraɛlnima bɛn nyɛ duŋtaariba maa, ‘Ti Duuma Yawɛ ni yɛli shɛm m-bɔŋɔ: Yinim’ Izraɛlnima, chɛliya yi ni tumdi tuun’ shɛŋa ka di nyɛ din chihiri la zaa, 7dina n-nyɛ yi ni chɛ ka tinzunnim’ bɛn bi guni bɛ suhuri ni mini bɛ niŋgbuna ni la kpɛri n jɛmbu duu puuni nti tari li daɣiri saha shɛli yi yi ti zaŋ m bindirigu din nyɛ biŋkpam mini binʒim mali sara ti ma la. Yi ni tumdi din chihiri shɛŋa zaa ka yi zaŋ saɣim n daalikauli maa. 8Yi bi lan yuuni n sara din be kasi la zuɣu. Amaa yi bola tinzunnima n-chɛ ka bɛ zani yi zaani n-yuuni di zuɣu n jɛmbu duu maa puuni.
9Ti Duuma Yawɛ ni yɛli shɛm m-bɔŋɔ: Tinzunnim’ bɛn zaa be Izraɛlnim’ sani, ka nyɛ bɛn bi guni bɛ suhuri ni mini bɛ niŋgbuna ni la bi simdi ni bɛ kpe n jɛmbu duu puuni.
Bɛ yihi Lɛvinim’ maligumaanitali ni
10Amaa Lɛvinim’ bɛn daa birigi chaŋ katiŋ’ ti jɛmdi buɣa ka chɛ ma saha shɛli Izraɛlnim’ ni daa birigi la ni nya tibidarigibo. 11Bɛ ni ti nyɛla Naawuni jɛmbu duu tumtumdiba, ka guli Naawuni jɛmbu duu maa dunɔdaya. Bɛ ni ti kɔriti bɛ ni zaŋdi biŋkɔb’ shɛb’ nyɔri buɣim maani sara la mini niriba ni zaŋdi biŋkɔb’ shɛb’ na ni bɛ ti mali sara la. Bɛ ni ti tumdi tuma tiri niriba maa. 12Bɛ ni daa tumdi buɣijɛmbo tuma niriba maa sani, ka chɛ ka Izraɛlnim’ birigi n-tum alahichi la zuɣu. Dinzuɣu m poya zaŋ chaŋ bɛ polo ni bɛ ni nya tibidarigibo. Yawɛ ŋun nyɛ ti Duuma ŋɔ n-yɛli lala maa. 13Di bi simdi ni bɛ miri ma na nti tum tuma kaman maligumaaniba la bee m-miri sara maligu kasi shɛli mini binshɛli din be kasi. Amaa di simdi ka bɛ di vi, ka di wahala shɛlikam bɛ ni tum din chihiri shɛŋa maa zuɣu. 14Amaa n ni chɛ ka bɛ gbibi n jɛmbu duu maa, ka tumdi di puuni tuun’ shɛli zaa din simdi tumbu.
Maligumaaniba
15Amaa Lɛvinim’ bɛn nyɛ maligumaaniba, ka nyɛ Zadok ŋun daa kul gbibi n jɛmbu duu ŋɔ saha shɛli Izraɛlnim’ ni daa birigi ka chɛ ma la zuliya la bɛn’ ni tooi ka n sanna nti tum n tuma. Bɛna n-ni ti ka n sanna nti zaŋ biŋkpam mini binʒim mali sara ti ma. Yawɛ ŋun nyɛ ti Duuma ŋɔ n-yɛli lala maa. 16Bɛna n-ni ti kpɛri n jɛmbu duu, bɛna n-ni ti kani n sara maligu bimbini gbini na nti tumdi n tuma, ka doli n zaligunima. 17Bɛ yi ti yɛn doli dundɔŋ ni polo dunɔdal’ la kpe, di simdi ni bɛ yɛla binyɛr’ piɛla. Bɛ di ti ye biŋkɔbiri kɔbiri binyɛra, bɛ yi ti be dundɔŋ ni dunoya ni bee di puuni n-tumdi tuma. 18 Di simdi ka bɛ ti vili baŋtab’ piɛla, ka so jinjɛm piɛla. Di bi simdi ni bɛ zaŋ neen shɛŋa din ni chɛ ka woligu puhi ba lo bɛmaŋa. 19 Bɛ yi ti yɛn yi samban’ ni niriba sani, di simdi ka bɛ yeei bɛ ni ye neen’ shɛŋa tum tuma maa sɔŋ du’ kasinim’ la ni, ka taɣi neen’ shɛŋa ye din ni chɛ ka bɛ ku ye bɛ nɛma maa n-zaŋ kasitali maa chaŋ niriba maa sani.
20 Di bi simdi ka bɛ pini bɛ zuɣuri bee n-chɛ ka bɛ zabiri zibigi. Di simdi ka bɛ wahiri bɛ zabiri. 21 Maligumaana yi yɛn kpe dundɔŋ maa ni, di bi simdi ka o nyu wain. 22 Bɛ di ti kpuɣi pakoli bee n-kpuɣi paɣ’ so ŋun yi doo yili. Amaa di simdi ni bɛ ti kpuɣila paɣisara bɛn na ʒi dɔbba Izraɛlnim’ zuliya ni bee bɛ ni tooi kpuɣi maligumaana pakoli.
23 Bɛ ni ti wuhiri n niriba maa binshɛŋa din be kasi mini binshɛŋa din nyɛ daɣiri. 24Naŋgbankpeeni yi ti lu, bɛn’ leemi sariakaritiba n-woligi li kaman n zaligunim’ ni wuhi shɛm. Di simdi ni bɛ ti doli n zalikpana la mini n zaligu shɛŋa din pahi zaŋ chaŋ n ni zali n chu’ shɛŋa puhibu la zaa polo, ka gbibi n vuhim dabisa la ka di be kasi.
25 Di bi simdi ka bɛ ti shihi kum din ni chɛ ka bɛ kpe daɣiri ni, amaa di yi nyɛla bɛ ba bee bɛ ma bee bɛ bidibiga bee bɛ bipuɣiŋga bee bɛ mabia ŋun nyɛ doo bee bɛ tizɔpaɣa ŋun bi kuli doo, bɛ ni tooi kpe daɣiri ni. 26So yi niŋ lala, o yi ti yi daɣiri maa ni, bɛn’ zalim’ o daba ayopɔin. 27Dahin shɛli o yi ti yɛn kpe luɣ’ kasi shee dundɔŋ ni ti tum tuma, di simdi ka o mali o daalahichi sara luɣ’ kasi maa shee. Yawɛ ŋun nyɛ ti Duuma ŋɔ n-yɛli lala maa.
28 Bɛ tarili ni nyɛ shɛli m-bɔŋɔ: Mani n-nyɛ bɛ tarili. Di bi simdi ni yi ti ba binshɛli Izraɛl tiŋgbɔŋ ni. Mani n-nyɛ bɛ tarili. 29Bɛ ni ti dirila bɛ ni zaŋ chi mini kawaan’ shɛŋa na ti mali sara shɛli ni alahichi sanyoo sara binyara ni taali sanyoo sara binyara. Ka bɛ ni zaŋ binshɛli zaa ti Yawɛ Izraɛl tiŋgbɔŋ ni nyɛla bɛ dini. 30 Bindira balibu kam din daŋ niŋbu ka nyɛ din viɛla mini sara maligu balibu kam nyɛla maligumaaniba dini. Di lan simdi ka yi zaŋ yi ni tuui ŋɔri zim shɛli ti maligumaaniba maa din ni chɛ ka alibarika be yi yinsi. 31 Di bi simdi ka maligumaana di biŋkɔb’ so bee noon’ so ŋun kpi o zuɣu bee biŋkɔbiri ni ku so.’ ”",https://www.bible.com/bible/2264/EZK.44.DBWDB
ƐZƐKIƐL 45,"Yawɛ ni su shɛli tiŋgbɔŋ maa ni
1“Yi yi yɛn pirigi tiŋgbɔŋ maa ka di leei yi ni su shɛli, yin’ yihimiya tiŋgbɔŋ maa luɣ’ shɛli ti Yawɛ, ka di leei luɣ’ kasi yaɣili. Di wɔɣilim ni ti nyɛla kilomita pinaayi ni pirigili, ka di yɛliŋ nyɛ kilomita pia. Di simdi ka di luɣilikam ti nyɛ din be kasi. 2Di simdi ka yi ti ŋmaai di puuni palo din nyɛ zaɣ’ mɔɣu, ka di leei Naawuni jɛmbu duu palo, ka di yaɣili kam wɔɣilim ti nyɛ mita kɔbisiyi ni pihinu. Ka yi ŋmaai palo din yɛliŋ nyɛ mita pisinaanu gili di zaa. 3Di simdi ka yi ti buɣisi pal’ yaɣu puuni luɣ’ shɛli polo, ka di wɔɣilim nyɛ kilomita pinaayi ni pirigili, ka di yɛliŋ nyɛ kilomita anu, ka Naawuni jɛmbu duu puuni luɣ’ kasi zaa kasi shee la ti be di ni. 4Di ni ti nyɛla tiŋgbɔŋ maa luɣ’ kasi shee. Di ni ti nyɛla maligumaaniba bɛn tumdi tuma Naawuni jɛmbu duu, ka nyɛ bɛn ni zaani Yawɛ tooni tumdi tuma la ni su shɛli. Di ni ti nyɛla luɣ’ shɛli bɛ ni yɛn me bɛ yiya, ka lan nyɛ Naawuni jɛmbu duu puuni luɣ’ kasi ni yɛn be shɛli. 5Di lan simdi ka yi ti ŋmaai palo shɛli din wɔɣilim nyɛ kilomita pinaayi ni pirigili, ka di yɛliŋ nyɛ kilomita anu n-ti Lɛvinim’ bɛn nyɛ Naawuni jɛmbu duu tumtumdiba la ka di nyɛ bɛ ni su shɛli, ka bɛ me bɛ fɔntinsi be di ni.
6Di lan simdi ka yi ŋmaai palo shɛli din dolisi luɣ’ kasi yaɣili la ti Izraɛlnima ka bɛ me bɛ fɔntiŋa. Di wɔɣilim ni ti nyɛla kilomita pinaayi ni pirigili, ka di yɛliŋ nyɛ kilomita ayi ni pirigili. Di ni ti nyɛla Izraɛlnim’ zaa ni su shɛli.
Naa ni su tiŋgban’ shɛli
7Naa nti yɛn su tiŋgban’ shɛŋa din be luɣ’ kasi shee yaɣili polo la mini din be fɔntinsi maa yaɣili polo la. Zaŋ luɣ’ kasi shee yaɣili maa mini fɔntiŋ’ maa polo tariga wulinluhili polo mini wulimpuhili polo tintariga n-doli di wɔɣilim hal ni zuliya maa ni su tiŋgban’ shɛli tariga. Ka di lan zaŋ nimaani wulinluhili polo hal ti paai tiŋgbani maa wulimpuhili polo 8tiŋgbani maa tintariga; o ni yɛn su shɛli m-bala Izraɛl tiŋgbɔŋ ni. Ka n nanim’ maa ku lan muɣisi n niriba maa. Amaa bɛ ni ti chɛ ka Izraɛlnim’ su tiŋgbɔŋ maa kaman bɛ zuliya ni nyɛ shɛm.
Zaligu din jɛndi naa
9Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Izraɛl nanima, di saɣi lala. Chɛliya duŋtaabo mini niriba muɣisibu, ka tummiya din tuhi ka nyɛ yɛlimaŋli. Miriya ka yi lan kari n niriba maa yihi bɛ tiŋgbɔŋ maa ni. Yawɛ ŋun nyɛ ti Duuma ŋɔ n-yɛli lala maa.
10 Zaŋmiya sania maŋa mini kuruwa maŋa ni taha din nyɛ zaɣ’ maŋa n-zahindi binyara.
11Di simdi ka yi ni yɛn zaŋ kuruwa shɛli zahindi biŋkuma mini yi ni yɛn zaŋ binshɛli zahindi binshɛŋa din nyɛ zaɣ’ kom saɣila taba. Kuruwa pia n-nyɛ tahili. Tahili n-nyɛ sokam ni yɛn zaŋdi shɛli zahindi binyara.
12Gɛra pisi n-yɛn nyɛ shɛkal yini. Shɛkal pihiyɔbu n-yɛn nyɛ mina zaɣ’ yini yi sani.
13Yi ni yɛn tiri Naawuni pina shɛm m-bɔŋɔ:
Alikama tahili kam puuni, yi ni yihi kuruwa pirigibu buyɔbu puuni yim zuɣu ti.
Chi tahili kam puuni, yi ni yihi kuruwa pirigibu buyɔbu puuni yim zuɣu ti.
14Yi ni yɛn tiri kpam mi shɛm m-bɔŋɔ:
Kpa’ ŋmani kam puuni, yihimiya kuruwa pirigibu bupia puuni yim zuɣu ti.
(Ŋmani maa kul bemi kaman tahili la, kuruwa pia n-kpɛri di ni.) 15Izraɛl tiŋgbɔŋ biŋkɔbbaligu kɔbisiyi kam puuni yihimiya piɛ’ yino. Dimbɔŋɔ ka yi yɛn zaŋ maani chi mini kawana sara maligunima ni bɛ ni zaŋdi sara shɛli nyɔri buɣim la ni suhudoo sara maligunima n-yɔri niriba daalahichi samli. Yawɛ ŋun nyɛ ti Duuma ŋɔ n-yɛli lala maa.
16Di simdi ka tiŋgbɔŋ maa ni niriba zaa pahi Izraɛl naa zuɣu ka bɛ mali sara maa. 17Amaa naa maa talahi tuma ni nyɛ shɛm zaŋ chaŋ bɛ ni zaŋdi sara shɛli nyɔri buɣim la mini chi ni kawana sara ni binnyura sara bɛ churi puhibu ni ni gol’ pala ni ni vuhim dabisa ni ni Izraɛlnim’ ni zali chuɣ’ shɛŋa puhibu ni zaa nyɛla: Ŋuna n-ni ti bo alahichi sanyoo sara mini chi ni kawana sara ni bɛ ni zaŋdi sara shɛli nyɔri buɣim la ni suhudoo sara binyara m-mali sara yo Izraɛlnim’ daalahichi samli.”
Churi puhibu
(Yibu 12.1-20; Lɛvinima 23.33-43)
18Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Goli so ŋun daŋ tooni dahin yini dali, yin’ zaŋmiya naɣila’ polli ŋun ka daŋa m-mali sara Naawuni jɛmbu duu ka di niŋ kasi. 19Maligumaana ni ti zaŋ alahichi sanyoo sara maligu maa binʒim shɛli n-vie Naawuni jɛmbu duu maa dunɔpaɣira mini sara maligu bimbini naŋgbaŋkuɣila bunahi zuɣu ni dundombila dunɔdali dunɔpaɣira la. 20Yi ni ti lan niŋ lala goli maa daba ayopɔin dali n-ti ŋunkam tum alahichi o chirimbu puuni bee o ʒilinsi puuni din ni chɛ ka yi mali Naawuni jɛmbu duu maa ka di niŋ kasi.
21 Goli so ŋun daŋ tooni maa biɛɣu pinaanahi dali, yin’ ti puhimiya Yaɣigari chuɣu, ka sokam ti ŋubi bɔrɔbɔro din ka dabindi hal ni daba ayopɔin. 22Dindali maa, di simdi ka naa ti bo naɣila’ polli m-mali sara o mini tiŋgbɔŋ maa ni niriba zaa daalahichi zuɣu. 23Daba ayopɔin ŋɔ puuni chuɣu ŋɔ puhibu saha, o bom’ naɣila’ pola ayopɔin mini piɛlahi ayopɔin bɛn ka dansi m-mali bɛ ni zaŋdi sara shɛli nyɔri buɣim la ti Yawɛ dahin yini kam, ka lan bo bulaa m-mali alahichi sanyoo sara dabisili kam. 24Di simdi ka o zaŋ kawana lita pinaayopɔin ni pirigili pahi naɣilaa kam zuɣu, ka lan zaŋ kawana lita pinaayopɔin ni pirigili pahi piɛlaa kam zuɣu m-mali sara din nyɛ o chi min’ o kawana sara, ka bo kpam lita ata pahi kawaan’ tahili kam zuɣu.
25 Gol’ so ŋun pahir’ ayopɔin biɛɣu pinaanu dali chuɣu maa puhibu daba ayopɔin puuni, di simdi ka o lan bo lala bina maa m-mali alahichi sanyoo sara mini bɛ ni zaŋdi sara shɛli nyɔri buɣim la ni chi mini kawana ni kpam sara.”",https://www.bible.com/bible/2264/EZK.45.DBWDB
ƐZƐKIƐL 46,"Naa mini churi puhibu
1Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Dundɔŋ ni dunoli din kpa wulimpuhili polo la din’ kul yɛn yomi ʒiɛya dabisa ayɔbu din nyɛ tuma tumbu dabisa la ni. Amaa Vuhim Dabisili dali mini goli palli tuuli dabisili dali, di simdi ni di yooi. 2Naa ni ti dolila samban’ ni n-kpe zɔntua din be dunɔdal’ la ni nti zani baɣili dunɔdali dunɔpaɣira. Maligumaana ni ti mal’ o sara shɛli bɛ ni zaŋdi nyɔri buɣim la min’ o biɛrisuntali sara maligunima, ka di simdi ni maligumaana maa kurim dunɔdali maa dunɔbia zuɣu; di nyaaŋa ka o yi. Amaa di bi simdi ni bɛ yo dunɔdali maa hal ni zaawuni. 3Tiŋgbɔŋ maa niriba ni ti kurim dunɔdali maa shee Yawɛ tooni vuhim dabisa dali mini goli palli dabisa dali. 4Naa ni yɛn zaŋdi binshɛŋa maani bɛ ni zaŋdi sara shɛli nyɔri buɣim la tiri Yawɛ Vuhim Dabisili dali nyɛla piɛbih’ ayɔbu bɛn ka dansi mini piɛlaa ŋun ka daŋa. 5Di simdi ka chi mini kawana sara din yɛn pahi piɛlaa maa zuɣu nyɛla lita pinaayopɔin ni pirigili. Ka chi mini kawana sara din yɛn pahi piɛbihi la zuɣu dina, o kul bom’ o ni bɔri ni o ti shɛm tariga, ka bo kpam lita ata tahili kam zuɣu. 6Goli palli dabisili dali, o ni ti bo naɣila’ polli ŋun ka daŋa mini piɛbihi pola ayɔbu ni piɛlaa bɛn ka dansi. 7Chi sara dina, o bom’ chi lita pinaayopɔin ni pirigili pahi naɣilaa zuɣu, ka bo chi lita pinaayopɔin ni pirigili pahi piɛlaa zuɣu, o ni kul bɔri shɛm tariga ti, ka lan bo kpam lita ata pali pahi chi tahili kam zuɣu. 8Naa maa yi ti yɛn kpe, ŋun doli zɔntua din be dunɔdal’ la ni kpe, ka ti lan doli nimaani yi.
9Tiŋgbɔŋ maa ni niriba yi kana ni bɛ ti jɛm Yawɛ chuɣu dali, ŋunkam ti doli nuzaa polo dunɔdali kpe nti jɛm’ o, ŋun doli nudirigu polo dunɔdali yi. Ka ŋunkam mi ti doli nudirigu polo dunɔdali kpe, ŋun doli nuzaa polo dunɔdali yi. Bɛ di ti lan doli bɛ ni doli dunɔdali shɛli kpe na maa yi, amaa bɛ kul doli bɛ nini ni tuhi dunɔdali shɛli yi. 10Bɛ yi ti yɛn kpe, di simdi ni bɛ mini naa kpe, ka bɛ yi ti lan yɛn yi, di simdi ni bɛ min’ o yi. 11Churi puhibu ni mini bɛ ni zali saha shɛŋa ni, o ti bom’ chi lita pinaayopɔin ni pirigili pahi naɣila’ polli zuɣu, ka lan bo chi lita pinaayopɔin ni pirigili mini piɛlaa, ka bo piɛbihi pola, o ni kul bɔri shɛm tariga. O ni lan bo kpam lita ata chi tahili kam zuɣu.
12Naa yi ti bo o suhuyubu sara, di yi nyɛla bɛ ni zaŋdi sara shɛli nyɔri buɣim la bee omaŋmaŋ’ biɛrisuŋ sara din yi o suhuyubu ni na ti Yawɛ, bɛn’ yoomi dunɔdali din kpa wulimpuhili polo la ti o ka o mali o sara shɛli bɛ ni zaŋdi nyɔri buɣim la bee omaŋmaŋ’ biɛrisuŋ sara kaman o ni yi niŋdi shɛm Vuhim Dabisili dal’ la. Di nyaaŋa ka o yi. O yi ti naai, ka bɛ yo dunɔdali maa.
Dabisili kam sara maligu
13O ti bom’ yuun’ yini piɛbila ŋun ka daŋa m-maani bɛ ni zaŋdi sara shɛli nyɔri buɣim la tiri Yawɛ dabisili kam, o niŋmi li asiba kam. 14O lan bom’ zim viɛlli kilɔgiram ayi sara pahi di zuɣu asiba kam pari taba, ni kpam lita yini n-zaŋdi ŋmiriti zim viɛlli maa m-mali chi sara ti Yawɛ. Dimbɔŋɔ nyɛla zaligu din yɛn ʒiɛya sahakam. 15Lala ka o yɛn bɔri piɛri mini chi ni kpam asiba kam ka di nyɛ bɛ ni zaŋdi sara shɛli nyɔri buɣim la m-pari taba.”
Naa mini tiŋgbani
16Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Naa yi zaŋ o ni su shɛli ti o bidibisi pini, di simdi ni di leeg’ o bidibisi maa dini, ka di nyɛ bɛ fali shɛli bɛ ni yɛn su, 17 amaa o yi zaŋ o ni su shɛli ti o tumtumdiba ni yino pini, di ni nyɛ o dini hal ni faako yuuni, di nyaaŋa ka o labisi li ti naa. O bidibisi kɔŋko n-ni tooi su o ni zaŋ binshɛli ti ba pini. 18Di bi simdi ka naa ti deei niriba maa tiŋgbani ka kari ba di ni. O ti zaŋmi omaŋmaŋ’ ni su tiŋgban’ shɛli ti o bidibisi din ni chɛ ka n niriba ni so ti ku kɔŋ o tiŋgbani.”
Naawuni jɛmbu duu duɣibu duri
19Di nyaaŋa ka o daa zaŋ ma doli duno’ shɛli din daa be dunɔdali luɣili zuɣu la yi n-chaŋ nuzaa polo du’ kasi shɛŋa din nyɛ maligumaaniba duri la ni, nimaani ka n daa nya luɣ’ shɛli din daa be wulinluhili polo tariga la. 20Ka o daa yɛli ma, “Kpe ka maligumaaniba yɛn duɣiri taali sanyoo sara min’ alahichi sanyoo sara binyara, di lan nyɛla luɣ’ shɛli bɛ ni yɛn shɛri chi sara binyara din ni chɛ ka bɛ ku zaŋ li yi dundɔntitali ni, ka zaŋ kasitali chaŋ niriba maa sani.”
21Dimbɔŋɔ nyaaŋa ka o lan zaŋ ma yi dundɔntitali ni nti zaŋ ma gari dundɔŋ lɔrisi anahi la ni, ka dundɔŋ maa ni lɔriga kam ti mali dundɔŋ. 22Dundɔŋ maa ni lɔris’ anahi ni daa malila dundombihi, ka di wɔɣilim nyɛ mita pisi, ka di yɛliŋ nyɛ mita pinaanu. Diba anahi maa zaa daa saɣila taba. 23Lɔris’ anahi maa zaa puuni, bɛ daa zaŋla kuɣa me goma, ka me daansi tabili goma maa m-pie taba ti gili. 24Di saha ka o daa yɛli ma, “Daansi ŋɔ ni ka bɛn tumdi tuma Naawuni jɛmbu duu puuni yɛn duɣiri niriba maa sara maligu binyara.”",https://www.bible.com/bible/2264/EZK.46.DBWDB
ƐZƐKIƐL 47,"Kom din zɔri yiri Naawuni jɛmbu duu na
1 Ka o daa zaŋ ma labi Naawuni jɛmbu duu maa dunoli ni, ka kom daa zɔri yiri Naawuni jɛmbu duu maa dunɔbia lɔŋni n-zɔri kpari wulimpuhili polo (dama Naawuni jɛmbu duu maa tooni daa kpala wulimpuhili polo). Kom maa daa zɔri yirila Naawuni jɛmbu duu dunɔbia maa nudirigu polo tariga na zaŋ labi sara maligu bimbini nudirigu polo. 2Di nyaaŋa ka o daa lan zaŋ ma doli nuzaa polo dunɔdali yi n-gili samban’ ni n-chaŋ samban’ ni dunɔdali din kpa wulimpuhili polo la gbini, ka kom maa zɔri yiri nudirigu polo na. 3Ka doo maa daa gbibi binshɛli din buɣisiri la o nuu ni n-kpa wulimpuhili polo nti buɣisi mita kɔbisinu tariga, ka zaŋ ma siɣi kom maa ni, ka di ziliŋ nyɛ napɔŋkpuɣila tariga. 4Ka o daa lan buɣisi mita kɔbisinu, ka zaŋ ma siɣi kom maa ni, ka di ziliŋ nyɛ duna tariga. Ka o lan buɣisi mita kɔbisinu, ka zaŋ ma siɣi kom maa ni, ka di ziliŋ nyɛ shee tariga. 5Ka o lan buɣisi mita kɔbisinu, ka di nyɛla mɔɣ’ shɛli n ni ku lan tooi du, dama kom maa daa pahimi, di ziliŋ daa saɣiya ni nira duɣi li, di daa nyɛla mɔɣ’ shɛli nira ni ku tooi siɣi gari. 6Ka o daa yɛli ma, “Daadam, a nya dimbɔŋɔ?”
Di nyaaŋa ka o daa lan zaŋ ma doli mɔɣili maa duli labi. 7N ni daa labi maa, ka n daa nya tihi pam mɔɣili maa duli yaɣa ayi. 8Ka o daa yɛli ma, “Kom ŋɔ zɔri kparila wulimpuhili polo yaɣili n-zɔri chani Araba vinvamli ni. Ka di yi zo nti lu teeku kom din bi zɔri ŋɔ ni, teeku kom maa ni niŋ ko’ nyaɣisili. 9Mɔɣili maa kom yi zo n-chaŋ luɣ’ shɛlikam, binnɛɔŋ kam ŋun gbamda ni niŋ nyɛvili, kom maa yi paai nimaani zahim pam ni beni. Di ni niŋ nyaɣisim. Ka mɔɣili maa kom yi paai luɣ’ shɛlikam binshɛɣukam ni niŋ nyɛvili. 10Niriba ni ʒe teeku noli n-gbahiri zahim zaŋ Ɛngɛdi hal ni Ɛnɛglaim. Di ni ti nyɛla lansi labbu shee. Ka zahim balibu pam ni ti be di ni kaman bɛ ni be Mɛditirɛniɛn Teeku ni shɛm la. 11Amaa di bahi ni mini di biɛma ni kom din’ ti ku niŋ nyaɣisim. Din’ ti kul yɛn nyɛla din mali yalim. 12 Mɔɣili maa duli yaɣa ayi zaa ni ti mali tihi din wandi wal’ shɛŋa bɛ ni dira. Di vari ti ku suura, ka di ku kɔŋ wala. Di ti yɛn wandila goli kam, dama kom din zɔri teeni li maa ti yɛn yirila Naawuni jɛmbu duu na. Di wala ni ti nyɛla bindirigu, ka di vari mi nyɛ din tibiri dɔro.”
Tiŋgbani tintariga
13Yawɛ ŋun nyɛ ti Duuma ŋɔ ni yɛli shɛm m-bɔŋɔ: “Yi ni yɛn pirigi tiŋgbɔŋ maa ti Izraɛl zuliya pinaayi la shɛm tarisi m-bɔŋɔ: Yisifu ni ti malila tarili buyi. 14Ka yi ti pirigi li ka di saɣisi taba. N daa poya ni n ni zaŋ li ti yi yaannima, ka tiŋgbɔŋ maa ti leei yi dini ni yi fali.
15Tiŋgbɔŋ maa tintariga ni yɛn nyɛ shɛm m-bɔŋɔ: Nuzaa polo, di ti yɛn zaŋla Mɛditirɛniɛn Teeku noli n-doli Hɛtilɔn nti gari Lɛbɔhamat n-zaŋ hal ni Zɛdad, 16n-zaŋ hal ni Bɛrɔta ni Sibiraim (din be Damaskus mini Hamat tintarisi sunsuuni la). N-zaŋ hal ni Hazɛrihatikɔn fɔntiŋ’ din be Hauran tintariga la. 17Dinzuɣu tintariga maa yɛn zaŋla teeku tariga hal ni Hazɛrɛnɔn din be Damaskus tintariga nuzaa polo, ka chɛ Hamat tintariga bahi nuzaa polo. Dina n-yɛn nyɛ nuzaa polo maa yaɣili.
18Wulimpuhili polo tintariga ni ti zaŋla Damaskus mini Hauran sunsuuni la m-baɣisi Jɔɔdɛn mɔɣili n-tim Giliad mini Izraɛl tiŋgbana sunsuuni gari n-zaŋ hal ni wulimpuhili polo teeku ni n-zaŋ hal ti paai Tama. Dina n-yɛn nyɛ wulimpuhili polo yaɣili.
19Nudirigu polo tintariga yɛn zaŋla Tama hal ni Mɛribatikadɛshi koma dooshee n-zaŋ nimaani hal ni Ijipti kulibɔŋ ni Mɛditirɛniɛn Teeku ni. Dimbɔŋɔ n-nyɛ nudirigu polo yaɣili.
20Wulinluhili polo tintariga nti yɛn nyɛ Mɛditirɛniɛn Teeku noli zaŋ hal ti paai luɣ’ shɛli din be Lɛbɔhamat samban’ ni. Dimbɔŋɔ n-nyɛ wulinluhili polo yaɣili.
21Yi ni ti yɛn pirigi tiŋgbani maa ti Izraɛl zuliya maa shɛm m-bala. 22Yi mini tinzunnim’ bɛn be yi sani ka nyɛ bɛn dɔɣi bihi ni ti pirigi li ti taba, ka di leei yi dini. Bɛ ni ti be yi sani kaman Izraɛl tiŋbihi n-nyɛ ba la. Bɛ ni ti mali tarili Izraɛl zuliya maa sani. 23Tinzunnim’ yi be zuliya shɛb’ sani, yin’ tim’ ba bɛ tarili nimaani. Yawɛ ŋun nyɛ ti Duuma ŋɔ n-yɛli lala maa.”",https://www.bible.com/bible/2264/EZK.47.DBWDB
ƐZƐKIƐL 48,"Bɛ pirigi tiŋgbani ti Izraɛl zuliya
1Izraɛl zuliya maa yuya m-bɔŋɔ: Di pilila nuzaa polo tintariga Hɛtilɔn soli zuɣu n-zaŋ Lɛbɔhamat hal ni Hazarɛnɔn (din be Damaskus tintariga la ka chɛ Hamat bahi nuzaa polo) n-yi nimaani wulimpuhili polo zaŋ labi wulinluhili polo, Dan zuliya ni su tiŋgban’ yini. 2Dan zuliya tiŋgbani maa wulimpuhili polo zaŋ labi wulinluhili polo, Asha zuliya ni su tiŋgban’ yini. 3Asha zuliya tiŋgbani wulimpuhili polo zaŋ labi wulinluhili polo, Naftali zuliya ni su tiŋgban’ yini. 4Naftali zuliya tintariga wulimpuhili polo zaŋ labi wulinluhili polo, Manaasa zuliya ni su tiŋgban’ yini. 5Manaasa zuliya tiŋgbani maa wulimpuhili polo zaŋ labi wulinluhili polo, Ifriim zuliya ni su tiŋgban’ yini. 6Ifriim zuliya tintariga wulimpuhili polo zaŋ labi wulinluhili polo, Rubin zuliya ni su tiŋgban’ yini. 7Rubin zuliya tintariga wulimpuhili polo zaŋ labi wulinluhili polo, Juda zuliya ni su tiŋgban’ yini.
Luɣ’ shɛli din nyɛ luɣ’ gahindili tiŋgbɔŋ maa sunsuuni
8Juda zuliya tiŋgbani wulimpuhili polo zaŋ labi wulinluhili polo ni ti nyɛla luɣ’ shɛli yi ni yɛn yihi zali, ka di wɔɣilim nyɛ kilomita pinaayi ni pirigili, ka di yɛliŋ nyɛ kilomita pinaayi ni pirigili, ka di mini yi ni pirigi tiŋgbani maa shɛm ti zuliya kam la ti saɣisi taba, zaŋ wulimpuhili polo hal ni wulinluhili polo, ka chɛ ka Naawuni jɛmbu duu be di sunsuuni.
9Yi ni yɛn zaŋ tiŋgban’ shɛli ti Yawɛ maa wɔɣilim ni ti nyɛla kilomita pinaayi ni pirigili, ka di yɛliŋ nyɛ kilomita pia. 10Yi ni ti yɛn pirigi luɣ’ kasi shee shɛm m-bɔŋɔ: yi ni ti zaŋ di nuzaa polo ti maligumaaniba, ka di wɔɣilim ti nyɛ kilomita pinaayi ni pirigili. Di wulinluhili polo yɛliŋ ni ti nyɛla kilomita anu, ka di wulimpuhili polo yɛliŋ gba ti nyɛ kilomita anu. Di nudirigu polo wɔɣilim ni ti nyɛla kilomita pinaayi ni pirigili, ka Yawɛ jɛmbu duu be di sunsuuni. 11Di ni ti nyɛla bɛ ni mali maligumaaniba shɛba ka bɛ be kasi, ka nyɛ Zadok zuliya bɛn doli n zaligu la dini. Bɛna n-daa bi birigi kaman Lɛvinim’ ni daa niŋ shɛm saha shɛli Izraɛlnim’ ni daa birigi la. 12Di ni ti nyɛla bɛ ni su shɛli, ka nyɛ luɣ’ gahindili luɣ’ kasi shee tiŋgbani maa ni. Di ni ti nyɛla luɣ’ kasi zaa luɣ’ kasi shee n-tuɣi Lɛvinim’ tiŋgbani. 13Lɛvinim’ tiŋgbani ni ti do m-baɣi maligumaaniba tiŋgbani maa, ka di wɔɣilim nyɛ kilomita pinaayi ni pirigili, ka di yɛliŋ nyɛ kilomita anu. Di wɔɣilim zaa ni ti nyɛla kilomita pinaayi ni pirigili, ka di yɛliŋ nyɛ kilomita pia. 14Bɛ di ti zaŋ li kɔhi bee n-zaŋ li taɣi so dini. Bɛ di ti zaŋ tiŋgbani kasi maa taɣi ti so. Dama di nyɛla tiŋgban’ kasi Yawɛ sani.
15Palo shɛli din kpalim ka di yɛliŋ nyɛ kilomita ayi ni pirigili, ka di wɔɣilim nyɛ kilomita pinaayi ni pirigili la ni ti nyɛla tiŋ’ maa palo. Bɛ ni ti tooi me yiya nimaani bee n-chɛ ka di nyɛ palo doya, tiŋ’ maa ni ti be di sunsuuni. 16Yi ni ti yɛn buɣisi li shɛm m-bɔŋɔ: Nuzaa polo, di ni ti nyɛla mita tusaayi ni kɔbisiyi ni pihinu, ka nudirigu polo nyɛ mita tusaayi ni kɔbisiyi ni pihinu, ka di wulimpuhili polo ti nyɛ mita tusaayi ni kɔbisiyi ni pihinu, ka di wulinluhili polo ti nyɛ mita tusaayi ni kɔbisiyi ni pihinu. 17Tiŋ’ maa ni ti mali pal’ yaɣu. Nuzaa polo, di ni ti nyɛla mita kɔbiga ni pisinaanu, ka nudirigu polo nyɛ mita kɔbiga ni pisinaanu, ka wulimpuhili polo nyɛ mita kɔbiga ni pisinaanu, ka wulinluhili polo gba nyɛ mita kɔbiga ni pisinaanu. 18Di wɔɣilim din ti yɛn kpalim dolisi luɣ’ kasi shee la ni ti nyɛla kilomita anu wulimpuhili polo, ka nyɛ kilomita anu wulinluhili polo. Di ni ti do m-baɣila luɣ’ kasi shee. Di ni atam ni ti nyɛla tiŋ’ maa ni tumtumdiba bindirigu. 19Tiŋ’ maa ni tumtumdiba bɛn yi Izraɛl zuliya kam ni na ni ti kɔri bɛ puri nimaani.
20Yi ni yɛn zaŋ tiŋgban’ shɛli zali maa zaa ni ti nyɛla kilomita pinaayi ni pirigili gili. Dina n-nyɛ luɣ’ kasi shee zaŋ tabili tiŋ’ maa tiŋgban’ la.
21Ka palo shɛli din kpalim luɣ’ kasi shee yaɣa ayi zuɣu mini tiŋ’ maa tiŋgbani maa ni ti nyɛla naa ni su shɛli. Di ni ti kpuɣila luɣ’ kasi shee maa zaŋ labi wulimpuhili polo tintariga zaŋ chaŋ wulinluhili polo tintariga, ka di nyɛ kilomita pinaayi ni pirigili. Ka di zaŋ kpa wulimpuhili polo hal ni wulinluhili polo tintariga ni ti nyɛla kilomita pinaayi ni pirigili. Di mini zuliyanim’ maa tiŋgbana maa ni ti do’ n-saɣisila taba. Di ni ti nyɛla naa ni su shɛli. Luɣ’ kasi shee la mini Naawuni jɛmbu duu din be di sunsuuni la 22ni Lɛvinim’ ni su tiŋ’ shɛli la ni ti bela naa tiŋgbani maa sunsuuni. Naa tiŋgbani maa ni ti dola Juda zuliya tiŋgbani mini Bɛnjamin zuliya tiŋgbani sunsuuni.
Zuliya shɛb’ bɛn kpalim tiŋgbani
23Zuliya bɛn kpalim mi: Wulimpuhili polo zaŋ labi wulinluhili polo, Bɛnjamin zuliya ni su tiŋgban’ yini. 24Bɛnjamin zuliya tiŋgbani maa tariga wulimpuhili polo zaŋ labi wulinluhili polo, Simiɔn zuliya ni su tiŋgban’ yini. 25Simiɔn zuliya tiŋgban’ maa tariga wulimpuhili polo zaŋ labi wulinluhili polo, Isaka zuliya ni su tiŋgban’ yini. 26Isaka zuliya tiŋgbani maa tariga wulimpuhili polo zaŋ labi wulinluhili polo, Zɛbulɔn zuliya ni su tiŋgban’ yini. 27Zɛbulɔn zuliya tiŋgbani maa tariga wulimpuhili polo zaŋ labi wulinluhili polo, Gaad zuliya ni su tiŋgbani yini. 28Gaad zuliya tiŋgbani maa tariga nudirigu polo, yi tiŋgbani maa tintariga yɛn pilila Tama zaŋ hal ni Mɛribatikadɛshi kulibɔŋ ni n-zaŋ nimaani doli Ijipti tintariga hal ni Mɛditirɛniɛn Teeku ni. 29Yi ni yɛn pirigi tiŋgban’ shɛli ti Izraɛlnim’ maa m-bala, ka di leei bɛ ni su shɛli. Yawɛ ŋun nyɛ ti Duuma ŋɔ n-yɛli lala maa.”
Jɛrusalɛm dunɔdaya
30Fɔntiŋ’ maa dunoya ni ti yɛn nyɛ shɛm m-bɔŋɔ: Nuzaa polo din buɣisibu ti yɛn nyɛ kilomita ayi ni mita kɔbisiyi ni pihinu la ni ti mali 31dunɔdaya ata. Rubin zuliya dunɔdali mini Juda zuliya dunɔdali ni Lɛvi zuliya dunɔdali. Bɛ ti yɛn zaŋla Izraɛl zuliya maa yuya boli tiŋ’ maa dunɔdaya. 32Wulimpuhili polo din ti yɛn nyɛ kilomita ayi ni mita kɔbisiyi ni pihinu la ni ti malila dunɔdaya ata. Yisifu zuliya dunɔdali mini Bɛnjamin zuliya dunɔdali ni Dan zuliya dunɔdali. 33Nudirigu polo din buɣisibu ti yɛn nyɛ kilomita ayi ni mita kɔbisiyi ni pihinu la ni ti malila dunɔdaya ata. Simiɔn zuliya dunɔdali mini Isaka zuliya dunɔdali ni Zɛbulɔn zuliya dunɔdali. 34 Wulinluhili polo din ti yɛn nyɛ mita tusaayi ni kɔbisiyi ni pihinu la gba ni ti malila dunɔdaya ata. Gaad zuliya dunɔdali mini Asha zuliya dunɔdali ni Naftali zuliya dunɔdali. 35Gooni din ti yɛn gili fɔntiŋ’ maa zaa wɔɣilim ni ti nyɛla kilomita awɛi. Ka fɔntiŋ’ maa yuli ni ti boonila, “Yawɛ Beni.”",https://www.bible.com/bible/2264/EZK.48.DBWDB
DAN PILIGU,"PILIGU
Bɛ daa sabi Daniɛl Litaafi ŋɔ la saha shɛli chɛfir’ na’ so ni daa muɣisiri Yɛhudianima, ka kul nahindi ba pam. Ninvuɣ’ so ŋun daa sab’ li maa daa zaŋla lahibaya mini ʒiinim’ nyabu yɛla kpaŋs’ o ʒiɛmani maa saha niriba suhuri ni bɛ mali tahima ni Naawuni ni vuui na’ biɛɣu maa, ka labisi nam sulinsi ti ŋun’ Naawuni niriba.
Yɛlikpana ayi m-be Litaafi ŋɔ ni: 1. Daniɛl min’ o tab’ shɛb’ bɛ ni daa gbahi leei daba, ka bɛ ni daa niŋ Naawuni yɛda ka deeg’ o noli shɛm zuɣu chɛ ka bɛ nyaŋ bɛ dimnima. Yɛla ŋɔ daa niŋla Babilɔn mini Pɛriʒia nama ʒiɛmana ni. 2. Daniɛl ni daa nya ʒii shɛŋa daa wuhirila nama pam din yɛn diri nasara mini din yɛn luri shihira. Din daŋ tooni n-daa nyɛ Babilɔn nam. O daa lan wuhi chɛfir’ na’ biɛɣu ni yɛn lu shɛm mini Naawuni niriba ni yɛn di nasara shɛm yɛla.
Litaafi ŋɔ Hiburuli sabbu la zanila suura pinaayi tariga. Kpɛŋɔ bɛ zaŋla suura pinaata mini pinaanahi pahi. Giriikili ni ka bɛ daa sabi li. Pahibu shɛli lan be suura ata puuni ka bɛ daa sabi di gba la Giriikili ni. Lala kalinli shɛŋa din pahi ŋɔ bachinim’ pulimi dɔndoya ni di wuhi ni Giriikili litaafi sabbu kɔŋko puuni ka di be. Kalinlinim’ ŋɔ ka Hiburuli litaafi sabbu la puuni.
Din be litaafi ŋɔ puuni
Daniɛl min’ o zɔnima 1.1—6.28
Daniɛl ʒiinim’ nyabu 7.1—11.45
a. Binnɛma anahi 7.1-28
b. Piɛlaa mini bua 8.1—9.27
c. Alizanda ni tumo 10.1—11.45
Saha Tariga 11.40—12.13
Suzaana lahibali mini Daniɛl ni kari yɛlimaŋli saria shɛm 13.1-64
Bɛl mini Binnani 14.1-42",https://www.bible.com/bible/2264/DAG.INTRO1.DBWDB
DAN 1,"DANIƐL MIN’ O ZƆNIMA
(1.1—6.28)
Nachimbihi maa zani Naa Nɛbukadnɛza yiŋ’ zɔŋ ni
1 Juda Naa Jɛhoyakim ni daa di nam zaŋ chaŋ yuma ata saha ka Babilɔn Naa Nɛbukadnɛza min’ o tɔbbihi daa ka Jɛrusalɛm na nti teei gil’ li. 2 Ka Naawuni daa saɣ’ ti o ka o gbaai Naa Jɛhoyakim, ka kpuɣi Naawuni jɛmbu duu neen’ shɛŋa m-pahi; ka daa gbahi daba shɛb’ gba m-mali kuli o ya Shiina tiŋgbɔŋ ni nti niŋ o buɣa duu din be Babilɔn maa ni. O daa zaŋ o ni kpuɣi neen’ shɛŋa maa nti niŋla o buɣa maa nɛma duu.
3Ka Naa Nɛbukadnɛza daa yɛl’ o namɔɣilisi kpɛma Ashipɛnaz ni o lihim’ Izraɛlnim’ shɛb’ bɛ ni gbahina maa ni m-pii nabihi mini kpambaliba; 4bɛn nyɛ ninvuɣ’ suma ka ka dalima bɛ niŋgbuna ni, ka mali yɛm ni baŋsim din ni tooi bɔhim baŋ viɛnyɛliŋga; ka bɛ zaŋ ba niŋ nayili ka bɛ tumdi tuma. Ashipɛnaz n-daa nyɛ ŋun yɛn wuhi ba Babilɔnnim’ yɛtɔɣa karimbu mini di sabbu. 5Naa daa lan bahi noli ni o tim’ ba nayili bindira mini wain shɛli o ni nyura n-dihi ba lala yuma ata. Ka yuma ata maa ti paai ka o zaŋ ba tahi ŋun’ naa sanna. 6Bɛ ni daa pii shɛb’ maa n-daa nyɛ: Daniɛl mini Hanania ni Mishɛl ni Azaria. Bɛ mi zaa daa yila Juda zuliya ni na. 7Namɔɣilisi kpɛm’ maa daa taɣi ba la yuya: O daa boli Daniɛl la Bɛlitishaaza, ka boli Hanania Shadirak, ka boli Mishɛl Mɛshak, ka boli Azaria mi Abɛdnɛgo. 8Daniɛl daa lo o suhu ni ni o ku di nayili bindirigu maa bee n-nyu wain shɛli naa ni daa nyurila n-saɣim’ omaŋa; dinzuɣu ka o daa suhi namɔɣilisi kpɛm’ maa yɛl’ o ni o bi lo ni o saɣim’ omaŋa nayili bindirigu maa dibu ni, lala zuɣu ni o sɔŋm’ o. 9Ka Naawuni daa chɛ ka nambɔzɔbo kpe Ashipɛnaz suhu ni zaŋ chaŋ Daniɛl polo. 10Amaa ka Ashipɛnaz daa lee zɔri naa dabiɛm, ka yɛli Daniɛl, “Naa pun wuhi yi ni yɛn diri bindir’ shɛŋa mini yi ni yɛn nyuri binnyur’ shɛli, ka yi niŋgbuna yi ti bi pa taba kaman yi tab’ la dini, o ni ŋma n zuɣu.” 11Di saha ka Daniɛl daa chaŋ Ashipɛnaz ni daa zaŋ o min’ o tab’ niriba ata la niŋ so nuu ni ni o lihiri ba la sani ti yɛl’ o, 12“N suhir’ a, kul tim’ ti la tarim’ bindirigu mini kom ka ti diri ka nyuri zaŋ chaŋ biɛɣu pia, ka a zahim ti nya. 13Ka zaŋ ti buɣisi ti nachintab’ bɛn diri nayili bindirigu ka nyuri di binnyura la n-nya ti biɛhigu ni yɛn nyɛ shɛm. Ka a yi kpahim ti nya, nyin’ niŋm’ tinim’ bɛn nyɛ a daba ŋɔ kaman a ni nya ka di simdi shɛm.” 14Ka o daa saɣi ka shiri niŋ ba lala biɛɣu pia. 15Ka di daa ti paai biɛɣu pia maa, ka bɛ nina ni kul nɛmi zaa kasi, ka bɛ lan ŋmɛlim gari bɛ tab’ bɛn zaa daa diri nayili bindirigu maa. 16Di saha maa zaŋ chana, ka ŋun daa su bɛ fukumsi maa kul tiri ba la tarim bindirigu maa ka chɛ Naa ni daa wuhi ni bɛ tim’ ba bindir’ shɛŋa mini binnyur’ shɛl’ la. 17Naawuni daa ti nachimbih’ anahi ŋɔ baŋsim mini yɛm bɔhimbu balibu kam puuni. Ka din pahi nyɛla o daa lan ti Daniɛl baŋsim shɛli din chɛ ka o tooi kahigiri ʒiinim’ mini zahima gbinni wuhira. 18Ka Naa Nɛbukadnɛza ni daa zali yuma ata shɛŋa la saha daa ti paai, ka Ashipɛnaz zaŋ nachimbihi maa zaa tahi ŋun’ Nɛbukadnɛza sani. 19Ka naa maa mini ba zaa daa ti di alizama, ka o nya ka Daniɛl mini Hanania ni Mishɛl ni Azaria yɛla n-kpe o nyaɣisim gari bɛ tab’ la zaa. Ka bɛ daa leei bɛn ʒiini naa tooni nayili. 20Naa Nɛbukadnɛza ni daa bɔhi bɔhigu shɛlikam min’ o ni daa zaŋ yɛlimuɣisir’ shɛlikam na puuni, nachimbih’ anahi ŋɔ daa nyɛla bɛn mi di yɛla paai siɣimsiɣim bupia zuɣu n-gari timlan’ kam bee saŋmaribaŋda kam ŋun be o nam sulinsi maa ni. 21Ka Daniɛl daa kul kpalim be nayili maa hal ti paai Naa Sairus nam dibu yuun’ tuuli saha.",https://www.bible.com/bible/2264/DAG.1.DBWDB
DAN 2,"Nɛbukadnɛza zahindi yɛla
1Nɛbukadnɛza ni daa di nam zaŋ chaŋ yuma ayi saha ka o daa ti zahim zahindi, ka di muɣis’ o pam hal ka o kɔŋ gom. 2Dinzuɣu ka naa maa daa tim ni bɛ chaŋ ti boli timanim’ mini saŋmaribaŋdiba ni baɣisi ni Kalidianim’ na ka bɛ ti wuh’ o o zahindi maa gbinni. Ka bɛ daa kana ti ʒini naa maa tooni, 3ka o yɛli ba, “N sa zahimla zahindi ka di yɛla muɣisi ma pam ka m bɔri ni m baŋ di ni nyɛ shɛm.”
4Ka bɛ garigi yɛl’ o Aramaik yɛtɔɣa ni, “Naa, Naawuni dolim’ a nyɛvili! Yɛlim’ ti a zahindi maa ka ti wuh’ a di gbinni.”
5Ka naa maa yɛli ba, “M pun lo n suhu ni ni n chɛ ka yinima n-yɛli ma zahindi maa, ka lan wuhi maa di gbinni. Yi yi ku tooi niŋ lala, n ni chɛ ka bɛ ŋmahiŋmahi ya chɛrachɛra, ka chɛ ka bɛ wurim yi yinsi. 6Amaa yi yi ni tooi wuhi ma zahindi maa mini di gbinni, yi ni nya pina mini laara ni jilima pam n sani. Dinzuɣu yɛlimiya ma zahindi maa, ka wuhi ma di gbinni.”
7Ka bɛ lan garigi yɛli naa yaha, “Naa, a yi ni yɛli ti a zahindi maa ni nyɛ shɛm, ti mi ni wuh’ a di gbinni.”
8Di saha ka naa maa tahi yɛli, “Di bemi kaman n ni pun tɛhi shɛm! Yi bɔrila saha, dama yi baŋya ni n lo n suhu ni 9ni n ti yi zaa la tibidarigibo yini, yi yi bi yɛli ma zahindi maa ni nyɛ shɛm. Yi naala noli ŋ-ŋmari ma ʒiri, ka tɛhiri ni di yi yuui biɛla ha yɛla maa ni taɣi. Dinzuɣu yɛlimiya ma zahindi maa, ka di chɛ ka m baŋ ni yi ni tooi wuhi ma di gbinni gba.”
10Ka baŋdiba maa garigi yɛl’ o, “So ka dunia ŋɔ ni ŋun ni tooi yɛli nyin’ naa a ni bɔri ni a baŋ shɛli maa. Na’ so kani, hal na’ kara bɛn mali yiko pam ni yino na ʒi n-yɛl’ o timanim’ mini saŋmaribaŋdiba ni Kalidianim’ ni bɛ wuhim’ o yɛlli ŋɔ tatabo. 11Nyin’ naa ni bɔri ni ti wuh’ a shɛli ŋɔ to pam, ka so ku tooi wuh’ a li naɣila wuna din mini ninsalinim’ bi laɣim be la n-ni tooi niŋ lala.”
12Dimbɔŋɔ zuɣu ka naa suhu daa yiɣisi pam, ka o bahi noli ni bɛ kum baŋdiba zaa bɛn be Babilɔn. 13Ka bɛ daa moli zaligu maa gili ni bɛ kum baŋdiba maa zaa, ka bɛ daa lihiri bɔri Daniɛl min’ o tab’ la ni bɛ ku bɛ gba.
Naawuni daa wuhi Daniɛl zahindi maa gbinni
14Di saha ka Daniɛl daa chaŋ nayil’ guliba kpɛm’ Ariok ŋun nyɛ bɛ ni daa bahi so noli ni o ku Babilɔn baŋdiba zaa la sani nti zaŋ yɛm yɛtɔɣa tɔɣis’ o. 15O daa bɔh’ o mi, “Bɔ n-chɛ ka naa zali zaligu kpeeni maa yomyom lala?” Ka Ariok daa kahigi yɛla maa ni nyɛ shɛm yɛli Daniɛl.
16Ka Daniɛl daa dii chaŋ naa sani nti suh’ o ni o tim’ o saha pahi ka o wuh’ o zahindi maa gbinni. 17Di saha ka Daniɛl daa kuli nti yɛl’ o taba Hanania mini Mishɛl ni Azaria yɛla maa ni nyɛ shɛm. 18O daa yɛli ba ni bɛ suhim’ Naawuni ŋun be alizanda ni ŋɔ ka o zo ba nambɔɣu n-kahigi ashili maa gbinni wuhi ba, ka di chɛ ka bɛ ku zaŋ ba pahi Babilɔn baŋdiba shɛb’ bɛn kpalim la zuɣu ku. 19Ka Naawuni daa kahigi ashili maa gbinni wuhi Daniɛl ʒii nyabu puuni yuŋ. Ka Daniɛl daa paɣi Naawuni ŋun be alizanda ni ŋɔ yɛli: 20“Naawuni simdi paɣibu hal ni saha din ka bahigu,
ŋuna n-su yɛm mini yiko.
21Ŋuna n-lan su saha mini saha taɣibu;
o vuuri nanima ka zaani nanima;
ŋuna n-tiri yɛnnim’ yɛm, ka tiri baŋdiba baŋsim.
22Ŋuna n-kahigiri yɛl’ shɛŋa din baŋbu to min’ ashili yɛla wuhiri niriba;
o mi din sɔɣi bumbɔn’ ni, neesim mi n-gil’ omaŋmaŋa.
23Nyin’ ŋun nyɛ n yaannim’ Naawuni ŋɔ, m paɣir’ a ka tir’ a jilima.
A ni ti ma yɛm mini kpiɔŋ; ka kahigi ti ni suh’ a shɛl’ la wuhi ma, ka wuhi ti ni a deei ti suhigu, ka lan wuhi ti ti ni yɛn yɛli naa shɛm la zuɣu.”
Daniɛl yɛli naa o zahindi ka wuh’ o di gbinni
24Ka Daniɛl daa chaŋ Ariok ŋun nyɛ bɛ ni daa bahi so noli ni o ku Babilɔn baŋdiba la sani ti yɛl’ o, “Di ku baŋdiba maa. Zaŋm’ ma tahi naa sani ka n ti wuh’ o zahindi maa gbinni.”
25Ka Ariok daa dii zaŋ Daniɛl n-kpɛhi Naa Nɛbukadnɛza sani ti yɛl’ o, “Naa, n nya Juda daba la ni yino ŋun ni tooi wuh’ a a zahindi la gbinni.”
26Ka naa daa bɔhi Daniɛl (ŋun yuli daa lan booni Bɛlitishaaza) la, “A ni tooi yɛli ma zahindi maa ni nyɛ shɛm, ka wuhi ma di gbinni?”
27Ka Daniɛl daa garigi yɛli naa maa, “Ashili shɛli nyin’ naa ni bɔri ni a baŋ maa, baŋdiba mini saŋmaribaŋdiba ni timanim’ ni laasabuniŋdiba ku tooi wuh’ a di gbinni. 28Amaa Naawuni so be alizanda ni ka nyɛ ŋun kahigiri ashiya gbinni wuhiri niriba. Dina n-chɛ ka o kahigi yɛl’ shɛŋa din ti yɛn niŋ dahin shɛli ha n-wuhi nyin’ Naa Nɛbukadnɛza. N ni yɛl’ a a zahindi maa min’ a ni daa nya ʒii shɛli a gom puuni maa.
29Naa, a dooshee ka tɛha daa ti ka a sanna zaŋ chaŋ dahin shɛli ha yɛla polo; ka Naawuni ŋun kahigiri ashiya wuhiri niriba ŋɔ daa wuh’ a din ti yɛn niŋ dahin shɛli ha yɛla. 30Man’ ŋuna, di pala m malila baŋsim gari sokam zuɣu ka Naawuni kahigi ashili maa gbinni wuhi ma maa, amaa o niŋla lala ni di chɛ ka nyin’ naa baŋ zahindi maa gbinni mini tɛhi shɛŋa din daa ka a sanna maa gbinni.
31Naa, a daa nya binnan’ titali. Binnani maa daa mali kpiɔŋ pam, ka kul nyɛlisira, ka mali dabiɛm pam. 32Binnani maa zuɣu daa nyɛla salima din nyɛ alali; ka o nyɔɣu min’ o bɔɣiri nyɛ anzinfa; ka o puli min’ o gbalipina nyɛ daanya; 33ka o biɛhi nyɛ kuriti, ka o napɔnvari shɛli polo nyɛ kuriti, ka shɛli polo mi nyɛ yaɣiri. 34Ka a daa kul lihir’ o hal ka kuɣili din pa ninsal’ nuu ni ŋme ŋ-ŋmaai shɛli bahina daa ti kana ti lu binnani maa napɔnvari din daa nyɛ kuriti mini yaɣiri la zuɣu n-wurisiwurisi li buɣibuɣi. 35Di saha ka kuriti mini yaɣiri ni daanya ni anzinfa ni salima la zaa daa wurisiwurisi buɣibuɣi n-leei kaman kabɔɣili ni wurigu la, ka pɔhim kana ti ʒe li chaŋ hal ka di zaɣ’ buriginli gba bi guui. Ka kuɣ’ shɛli din daa lu n-wurisi binnani maa leei zo’ titali dɔni n-yɛligi hal ti pali dunia ŋɔ zaa.
36A zahindi maa ni nyɛ shɛm m-bala. To, ti ni wuhi nyin’ naa di gbinni. 37Naa, a nyɛla na’ titali gari nanim’ zaa. Naawuni ŋun be alizanda ni ŋɔ n-ti a nam maa; ka lan ti a yiko mini kpiɔŋ ni jilima. 38O zaŋ binshɛɣukam din be dunia ŋɔ ni niŋ a nuu ni ni a su. Dina n-nyɛ: ninsalinim’ mini biŋkɔbiri ni noonsi. Nyini n-nyɛ zuɣu din nyɛ salima la. 39Nam din ti yɛn doli a nam ŋɔ nyaaŋa ti ku paag’ a dini ŋɔ. Di nyaaŋa, ka nam din pah’ ata n-nyɛ daanya ka ti yɛn su dunia zaa la deei. 40Ka nam din pah’ anahi gba ti deei. Di ni ti mali kpiɔŋ kaman kuriti din ŋmɛri burisiri ka kabiri binshɛɣukam la. Ka kuriti ni ŋmɛri burisiri binshɛɣukam shɛm la, lala ka di ni ti ŋme n-wurisi nam shɛŋa din daŋ di tooni. 41A daa lan nya napɔnvari mini napombihi la ka di shɛli polo nyɛla yaɣiri, ka shɛli polo mi nyɛ kuriti. Di nam maa ni ti pirigi. Di ni ti mali kuriti kpiɔŋ la shɛli, kuriti maa mini yaɣiri ni gari tab’ la zuɣu. 42Napombihi maa shɛli polo ni nyɛ kuriti, ka di shɛli polo mi nyɛ yaɣiri la, lala ka di nam maa yaɣ’ shɛli polo ni ti mali kpiɔŋ, ka di yaɣ’ shɛli polo mi gbarigi. 43A ni daa nya ka kuriti mini yaɣiri gari tab’ shɛm la, lala ka bɛ ni ti kpuɣiri tab’ bipuɣinsi n-lɔri ba amiliya ni di chɛ ka bɛ laɣim nyɛ zaɣ’ yini, amaa kuriti mini yaɣiri ni ku tooi gari taba n-leei zaɣ’ yini shɛm, lala ka bɛ gba ku tooi leei zaɣ’ yini. 44Nanim’ ŋɔ ʒiɛmana maa ni, Naawuni ŋun be alizanda ni ŋɔ ni ti zali nam shɛli ka so ku tooi nyaŋ li. Ka nam maa mi ti ku looi ninvuɣ’ shɛb’ sani. Di ni ti wurimwurim nam shɛŋa din beni zaa, ka zani hal ni saha din ka bahigu. 45Ka a ni daa nya ka kuɣili la ŋmaai n-yi zol’ la zuɣu na, ka di pala ninsal’ nuu ŋ-ŋme ŋ-ŋmaai li bahina, ka di daa kana ti ŋme n-wurisiwurisi binnani din daa nyɛ kuriti mini daanya ni yaɣiri ni anzinfa ni salima la, Naawuni ŋun galisi ŋɔ n-wuhi nyin’ naa yɛl’ shɛŋa din ti yɛn niŋ dahin shɛli ha maa. A zahindi maa ni nyɛ shɛm ka n wuh’ a maa; ka lan wuh’ a di gbinni ni shiri nyɛ shɛm.”
Naa ti Daniɛl pina
46Ka Naa Nɛbukadnɛza daa damdi tiŋa n-jɛm Daniɛl, ka yɛli ni bɛ zaŋm’ pina mini tulaale viɛlli na ti mal’ o maligu. 47Ka naa maa daa yɛli Daniɛl, “Yɛlimaŋli, a Naawuni maa shiri nyɛla ŋun gari wuna zaa, ka lan nyɛ nanim’ zaa Duuma ni ŋun kahigiri ashiya wuhiri niriba. Lala zuɣu n-chɛ ka a tooi kahig’ ashili ŋɔ gbinni wuhi ma maa.” 48Ka naa maa daa zaŋ Daniɛl n-zali zaashe’ tital’ ni; ka ti o pin’ kara pam; ka zaŋ o leei ŋun su Babilɔn tiŋgbɔŋ fukumsi ni baŋdiba zaa zuɣulana. 49Ka Daniɛl daa suhi naa ka o zaŋ Shadirak mini Mɛshak ni Abɛdnɛgo zali Babilɔn tiŋgbɔŋ ni tuma zaashɛhi ni. Amaa ka Daniɛl ŋun’ daa kul kpalim be nayili.",https://www.bible.com/bible/2264/DAG.2.DBWDB
DAN 3,"Nɛbukadnɛza zali zaligu ni sokam jɛmmi salima binnani
1Naa Nɛbukadnɛza daa ti mali salima binnani, ka di dubu nyɛ mita pisinaayopɔin, ka di yɛliŋ mi nyɛ mita ata. Ka o daa zaŋ li zali palo ni Babilɔn luɣ’ shɛli din yuli daa booni Dura. 2Di saha ka Nɛbukadnɛza daa tim ti laɣim nabihi mini gomnanim’ ni sapashinnim’ ni sariakaritiba ni laɣ’ guliba ni jintɔriba ni pirinsi ni kpambaliba zaa bɛn daa be o tiŋgbɔŋ maa ni ni bɛ ka ŋun’ Naa Nɛbukadnɛza ni mali binnan’ shɛli zali maa zaŋ wuhi niriba palo ni laɣiŋgu ni na. 3Ka nabihi mini gomnanim’ ni sapashinnim’ ni sariakaritiba ni laɣiguliba ni jintɔriba ni pirinsi ni kpambaliba zaa bɛn be Babilɔn tiŋgbɔŋ maa ni daa ka Naa Nɛbukadnɛza ni daa mali binnan’ shɛli zali maa zaŋ wuhi niriba palo ni laɣiŋgu maa ni na nti zani binnani maa tooni. 4Ka molomoona daa ti kuhi pam yɛli, “Bɛ zaliya ni niriba mini zuliya kam ni tinzun yɛtɔɣa balibu kam nim’ 5yi ti wum kikahi mini yuhi ni mɔɣilɔnim’ ni biɛri ni goonjɛnim’ ni alijeetanim’ ni biŋkumda balibu kam zaa kumsi, bɛn’ damdim’ tiŋa n-jɛm salima binnan’ shɛli Naa Nɛbukadnɛza ni mali zali ŋɔ. 6Ka ŋun bi damdi tiŋ’ jɛm li, bɛ ni zaŋ o ti bahi buɣim duu din buɣim diri pam ni.” 7“Dinzuɣu bɛ ni daa ti wum kikahi mini yuhi ni mɔɣilɔnim’ ni biɛri ni goonjɛnima ni alijeetanim’ ni biŋkumda balibu kam maa zaa kumsi, niriba zaa mini zuliya kam ni tinzun yɛtɔɣa balibu kam nim’ daa dii damdila tiŋa n-jɛm salima binnan’ shɛli Naa Nɛbukadnɛza ni daa mali zali maa.
Bɛ fiɣisi Daniɛl tab’ niriba ata la
8Di saha maa ka Kalidianim’ shɛb’ daa nya soli ni bɛ doli fiɣisi Yɛhudianima. 9Bɛ daa yɛlila Naa Nɛbukadnɛza, “Naa, Naawuni dolim’ a nyɛvili! 10Nyin’ Naa n-zali’ zaligu ni biŋkumda la yi ti piligi kumsi, sokam ŋun’ damdim’ tiŋa n-jɛm salima binnan’ la. 11Ka ŋun bi damdi tiŋa n-jɛm li, bɛ ni zaŋ o ti bahi buɣim duu din buɣim diri pam ni. 12Yɛhudianim’ shɛb’ a ni zaŋ zali ni bɛ su Babilɔn tiŋgbɔŋ ŋɔ ni yaɣ’ shɛŋa fukumsi la be kpe ka bi lihi nya a, ka zaɣisi ni bɛ ku jɛm a wuna maa bee n-damdi tiŋ’ jɛm salima binnan’ shɛl’ a ni mali zal’ la. Bɛna n-nyɛ: Shadirak mini Mɛshak ni Abɛdnɛgo.”
13Di saha ka Nɛbukadnɛza suhu daa yiɣisi pam, ka o yɛli ni bɛ zaŋm’ Shadirak mini Mɛshak ni Abɛdnɛgo na. Ka bɛ daa zaŋ ba tahi naa sanna. 14Ka Nɛbukadnɛza daa bɔhi ba, “Shadirak mini Mɛshak ni Abɛdnɛgo, di nyɛla yɛlimaŋli ni yi shiri zaɣisi n wun’ la mini n ni mali salima binnan’ shɛli zal’ la jɛmbu? 15To, pumpɔŋɔ dina, yi yi ti lan wum kikahi mini yuhi ni mɔɣilɔnim’ ni biɛri ni goonjɛnim’ ni alijeetanim’ ni biŋkumda balibu kam kumsi, yin’ damdimiya tiŋa n-jɛm binnan’ shɛli n ni mali zali maa; amaa yi yi zaɣisi li jɛmbu, n ni chɛ ka bɛ zaŋ ya yomyom ti bahi buɣim duu din buɣim diri pam ni. Ka bee wun’ so m-beni n-ni tooi yihi ya n nuu ni?”
16Ka Shadirak mini Mɛshak ni Abɛdnɛgo daa garigi yɛli Naa Nɛbukadnɛza, “Di bi kpa ni ti garig’ a shɛli yɛla ŋɔ zuɣu. 17Di yi nyɛla lala, ti Naawuni so ti ni jɛmdi maa yi ni tooi yihi ti buɣim duu din buɣim diri pam maa ni, o ni yihi ti, ka ni lan yihi ti a gba nuu ni. 18Amaa hal o yi bi yihi ti, Naa, nyin’ baŋmi ni ti ku jɛm a wuna ŋɔ min’ a ni mali salima binnan’ shɛli zali maa.”
Bɛ bahi noli ni bɛ kum’ Daniɛl taba
19Di saha ka Nɛbukadnɛza suhu daa yiɣisi pam ka o je suli, ka o ninni biɛhigu taɣi zaŋ chaŋ Shadirak mini Mɛshak ni Abɛdnɛgo polo, ka yɛl’ o niriba ni bɛ malim’ buɣim maa n-chɛ ka di bii ʒii buyopɔin zuɣu n-gari di ni yi pun biiri shɛm. 20Ka o daa yɛl’ o tɔbbihi bɛn mali kpiɔŋ ni bɛ lom’ bɛ niriba ata maa mihi n-zaŋ ba ti bahi buɣim duu din buɣim diri pam maa ni. 21Ka bɛ daa chɛ bɛ kpalansi mini bɛ binyɛr’ ŋmahi ni binyɛr’ wɔɣila yɛli ba hal zaŋ tabili bɛ zuɣupila, ka lo ba mihi n-zaŋ ba ti bahi buɣim duu din buɣim diri pam maa ni. 22Naa maa zaligu maa ni daa kpɛm’ pam maa zuɣu daa chɛ ka buɣim maa bii ti yaɣi, ka di buɣimniɛm daa ŋme n-ku ninvuɣ’ shɛb’ bɛn daa zaŋ Shadirak mini Mɛshak ni Abɛdnɛgo ti bahi di ni maa. 23Ka mihi daa kul lo Shadirak mini Mɛshak ni Abɛdnɛgo hal ka bɛ ti lu buɣim duu din buɣim diri pam maa ni.
Azaria wunsuhigu
24 Bɛ daa piligi chani gindi buɣim zilima maa ni ka yiini jɛmbu yila paɣiri Naawuni ŋun nyɛ bɛ Duuma ŋɔ. 25Di nyaaŋa ka Azaria daa ti kpalim zani luɣ’ yini n-suhi Naawuni yɛri pampam”
26 “Ti paɣiri nyin’ ti yaannim’ Duuma Naawuni ŋun simdi paɣibu,
ka a yuli mali jilima sahakam ŋɔ.
27 A ni tum shɛli kam zaa nyɛla din doli zaligu soli;
a tuma zaa nyɛla yɛlimaŋli, ka a soya nyɛ din tuhi,
ka a saria karibu zaa nyɛ yɛlimaŋli.
28 A yɛlimaŋli saria karibu puuni ka a chɛ ka yɛla ŋɔ paai ti
Jɛrusalɛm din nyɛ ti yaannim’ tiŋ’ kasi ŋɔ;
a yɛlimaŋli saria karibu puuni ka a chɛ ka yɛla ŋɔ zaa paai ti
ti daalahichi zuɣu.
29 Dama ti tum alahichi ka birig’ a zaligu
ti ni zo ka chɛ a la puuni.
Yɛlli kam puuni ti nyɛla bɛn tum alahichi kara.
30 Ti bi dol’ a zaligunima;
ti bi gbibi li bee n-niŋ a ni zali ti ni ti niŋ shɛli tinim’ maŋmaŋ’ zuɣu.
31 Dinzuɣu a ni chɛ ka shɛlikam paai ti ŋɔ
min’ a ni niŋ ti shɛlikam zaa maa,
a niŋ li dolila yɛlimaŋli sariakaribo soli.
32 A zaŋ ti niŋ ti dimnim’ nuu ni,
ti dim’ shɛb’ bɛn bi doli zaligu soli, ka nyɛ duŋtaariba bɛn je ti,
ka zaŋ ti niŋ na’ so ŋun bi doli yɛlimaŋli soli,
ka nyɛ na’ biɛɣu gari dunia zaa nuu ni.
33 Ka pumpɔŋɔ ti ku tooi yaai ti noli;
tinim’ bɛn nyɛ a daba bɛn jɛmd’ a ŋɔ leela vidiriba ni bɛ ni maani shɛb’ ansarisi.
34 A yuli ŋɔ zuɣu di chɛ ka ti bahi yoli zaa,
ka saɣim a daalikauli ŋɔ.
35 Di vuug’ a nambɔzɔbo ka chɛ ti,
Ibrahimma ŋun nyɛ a ni yuri so ŋɔ
mini Yisahaku ni Izraɛl ŋun nyɛ a ninvuɣ’ kasi ŋɔ zuɣu,
36 a ni daa lo shɛb’ alikauli
ni a chɛ ka bɛ zuliya galisi kaman saŋmarisi bɛn be zuɣusaa ŋɔ,
mini teeku noli bihigu la.
37 Dama ti Duuma, tinima m-pɔri gari zuliya kam,
ka nya filiŋ dunia ŋɔ zaa ni zuŋɔ dabisili ŋɔ ti daalahichi zuɣu.
38 Ti ʒiɛmani ŋɔ ni ti ka naa bee anabi bee toondana;
ti bi lan maani sara shɛli bɛ ni zaŋdi nyɔri buɣim la
bee biŋkɔbiri sara
bee binnyura sara n-tuɣindi tulaale zim.
Ti ka luɣ’ shɛli ti yɛn mali sara ti a ka nya nambɔzɔbo.
39 Amaa ti yi niŋ tuuba ni ti suhiri zaa ka siɣisi timaŋa,
nyin deemi ti
40 kaman bɛ ni zaŋ naɣilahi mini piɛlahi mali sara shɛli bɛ ni zaŋdi nyɔri buɣim la
bee kaman bɛ ni zaŋ piɛ’ kpaba tusa shɛm mali sara shɛl’ la.
Chɛ ka ti sara maligu ŋɔ be lala a sani zuŋɔ dabisili ŋɔ;
dama bɛnkam niŋ a naani ku di vi.
41 Ka pumpɔŋɔ ti dol’ a mi ni ti suhuri zaa.
Ti lur’ a sizuura ka bɔr’ ni a be ti sani.
42 Di chɛ ka ti di vi,
amaa gbib’ ti suɣilo
min’ a nambɔzɔbo din galisi ŋɔ puuni.
43 Yaa ti Duuma,
a daalahiziba tuma din galisi ŋɔ puuni,
tim ti faako, ka chɛ ka a yuli nya jilima.
44 Chɛ ka bɛnkam zaa niŋd’ a zaɣ’ biɛɣu di vi.
Chɛ ka bɛ nya filiŋ ka kɔŋ bɛ yiko zaa,
ka chɛ ka bɛ yaa naai.
45 Chɛ ka bɛ baŋ ni a kɔŋko n-nyɛ ti Duuma Naawuni
ŋun jilima be dunia zaa ni.”
46 Ka naa tumtumdiba bɛn daa zaŋ ba niŋ buɣim maa ni maa daa kul niŋdi kpam mini kootaali ni shigban’ kuma ni sampeensi dari niŋdi buɣim maa ni. 47Ka buɣim zilima maa daa kpuɣi du zuɣusaa kaman mita pisi laasabu 48n-teei dɔni tiŋa n-di Babilɔnnim’ bɛn daa ʒe m-miri buɣim maa. 49Amaa ka ti Duuma malaika daa siɣina buɣim maa ni nti pahi Azaria min’ o tab’ maa zuɣu n-ku buɣim zilima maa tulim daaŋa maa ni, 50ka chɛ ka daaŋa maa puuni be kaman pɔhim mahili n-ʒiɛri di ni la. Buɣim maa daa bi shihi ba hal baabiɛla n-ti ba biɛrim bee suhugarigu.
Nachimba ata yilli
51 Di saha maa ka nachimba maa ata daa laɣim duhi bɛ yɛhi m-paɣiri ka tibigir’ Naawuni buɣim maa ni yɛra:
52 “Nyin’ ti Duuma ŋun nyɛ ti yaannim’ Naawuni nyɛla alibarikalana,
ka simdi paɣibu ni duhibu ʒiɛmani kam ni.
Ka a yuli din mali jilima ka be kasi ŋɔ gba mali alibarika,
ka simdi paɣibu pam mini duhibu pam.
53 Ti paɣir’ a a jilima din be kasi jɛmbu duu ŋɔ puuni,
ka kul ni paɣir’ a, ka tir’ a jilima pam sahakam.
54 Ti paɣiri nyin’ ŋun ʒi a nam ʒiishee din tam chɛrubinim’ zuɣu ka yuuni katiŋ’ ŋɔ,
nyin’ ŋun simdi paɣibu mini duhibu pam sahakam ŋɔ.
55 Ti paɣiri nyin’ ŋun ʒi a nam ʒiishee ŋɔ;
nyin’ ŋun simdi tibigibu mini duhibu pam sahakam ŋɔ.
56 Ti paɣiri nyin’ ŋun be zuɣusaa binfalafala ni ŋɔ.
nyin’ ŋun simdi yila yili ti mini jilima tibu sahakam ŋɔ.
57 Yinim’ bɛn nyɛ ti Duuma binnamda ŋɔ zaa, paɣimiya ti Duuma;
yilimiya yila paɣim’ o, ka duhim’ o pam sahakam.
58 Yinim’ sagbana, paɣimiya ti Duuma
yilimiya yila paɣim’ o, ka duhimiy’ o sahakam.
59 Yinim’ bɛn nyɛ ti Duuma malaikanim’ ŋɔ, paɣimiya ti Duuma;
yilimiya yila paɣim’ o ka duhim’ o pam sahakam.
60 Koma din be zuɣusaa, paɣimiya ti Duuma;
yilimiya yila paɣim’ o ka duhim’ o pam sahakam.
61 Zuɣusaa yikonim’ zaa, paɣimiya ti Duuma;
yilimiya yila paɣim’ o ka duhim’ o pam sahakam.
62 Wuntaŋ’ mini goli, paɣimiya ti Duuma;
yilimiya yila paɣim’ o ka duhim’ o pam sahakam.
63 Alizanda ni saŋmarisi, paɣimiya ti Duuma;
yilimiya yila paɣim’ o ka duhim’ o pam sahakam.
64 Saa mini maligim zaa, paɣimiya ti Duuma;
yilimiya yila paɣim’ o ka duhim’ o pam sahakam.
65 Pɔhim zaa, paɣimiya ti Duuma;
yilimiya yila paɣim’ o ka duhim’ o pam sahakam.
66 Buɣim mini tulim, paɣimiya ti Duuma;
yilimiya yila paɣim’ o ka duhim’ o pam sahakam.
67 Kikaa saha wari mini woligu saha tulim, paɣimiya ti Duuma;
yilimiya yila paɣim’ o ka duhim’ o pam sahakam.
68 Maligim mini sakuɣizim din lurina, paɣimiya ti Duuma;
yilimiya yila paɣim’ o ka duhim’ o pam sahakam.
69 Yuŋ mini biɛkaali, paɣimiya ti Duuma;
yilimiya yila paɣim’ o ka duhim’ o pam sahakam.
70 Neesim mini zibisim, paɣimiya ti Duuma;
yilimiya yila paɣim’ o ka duhim’ o pam sahakam.
71 Maasim kpikpikpi mini wari, paɣimiya ti Duuma;
yilimiya yila paɣim’ o ka duhim’ o pam sahakam.
72 Kom din kilim mini sakuɣizim, paɣimiya ti Duuma;
yilimiya yila paɣim’ o ka duhim’ o pam sahakam.
73 Saa nyaɣisibu mini sagbana, paɣimiya ti Duuma;
yilimiya yila paɣim’ o ka duhim’ o pam sahakam.
74 Chɛliya ka dunia paɣi ti Duuma,
ka chɛ ka di yilimi yila paɣim’ o ka duhim’ o pam sahakam.
75 Zoya mini Daboya, paɣimiya ti Duuma;
yilimiya yila paɣim’ o ka duhim’ o pam sahakam.
76 Binshɛɣukam din zoori tiŋgban’ ni, paɣimiya ti Duuma;
yilimiya yila paɣim’ o ka duhim’ o pam sahakam.
77 Kɔbilisirima zaa, paɣimiya ti Duuma;
yilimiya yila paɣim’ o ka duhim’ o pam sahakam.
78 Teekunim’ mini mɔɣa, paɣimiya ti Duuma;
yilimiya yila paɣim’ o ka duhim’ o pam sahakam.
79 Ziŋ kara mini kom ni binnɛma zaa, paɣimiya ti Duuma;
yilimiya yila paɣim’ o ka duhim’ o pam sahakam.
80 Noonsi bɛn yiɣiri zaa, paɣimiya ti Duuma;
yilimiya yila paɣim’ o ka duhim’ o pam sahakam.
81 Mɔɣu ni biŋkɔbiri mini niɣi zaa, paɣimiya ti Duuma;
yilimiya yila paɣim’ o ka duhim’ o pam sahakam.
82 Dunia ŋɔ ni niriba zaa, paɣimiya ti Duuma;
yilimiya yila paɣim’ o ka duhim’ o pam sahakam.
83 Izraɛlnima, paɣimiya ti Duuma;
yilimiya yila paɣim’ o ka duhim’ o pam sahakam.
84 Ti Duuma maligumaaniba zaa, paɣimiya ti Duuma;
yilimiya yila paɣim’ o ka duhim’ o pam sahakam.
85 Yinim’ bɛn nyɛ ti Duuma tumtumdiba, paɣimiya ti Duuma;
yilimiya yila paɣim’ o ka duhim’ o pam sahakam.
86 Wuntizɔriba nyɛviya mini bɛ shihi, paɣimiya ti Duuma;
yilimiya yila paɣim’ o ka duhim’ o pam sahakam.
87 Yinim’ bɛn be kasi ka siɣisir’ yimaŋ’ yi suhuri ni ŋɔ, paɣimiya ti Duuma;
yilimiya yila paɣim’ o ka duhim’ o pam sahakam.
88 Hanania mini Azaria ni Mishɛl, paɣimiya ti Duuma;
yilimiya yila paɣim’ o ka duhim’ o pam sahakam.
Dama o yihi ti kpiimba biɛhigu shee,
ka tiligi ti kum yiko ni,
ka tiligi ti buɣim din diri pam sunsuuni.
Buɣim din diri pam sunsuuni ka o tiligi ti.
89 Puhimiya ti Duuma, dama o nyɛla ŋun viɛla;
dama o nambɔzɔbo kul benimi sahakam.
90 Bɛnkam zaa jɛmdi ti Duuma, paɣimiya ŋun nyɛ wuna zaa Naawuni ŋɔ.
Yilimiya yila paɣim’ o ka puhim’ o,
dama o nambɔzɔbo kul benimi sahakam.”
Naa Nɛbukadnɛza di Naawuni daalahiziba tuma shɛhira ka duhi Shadirak mini Mɛshak ni Abɛdnɛgo
91Di daa bi yuui ka di niŋ Naa Nɛbukadnɛza alahiziba, ka o vaai yiɣisi zani ka bɔh’ o kpambaliba, “Pa niriba ata ka ti lo mihi niŋ buɣim ŋɔ ni la?” Ka bɛ garigi yɛl’ o, “Naa, lala n-nyɛ li.” 92Ka Naa maa yɛli, “Amaa n nya ka niriba anahi n-lɔrigi be buɣim maa sunsuuni chani ginda, ka shɛli bi niŋ ba; ka ŋun pah’ anahi maa ŋmanila wuni.”
93Ka Nɛbukadnɛza daa saɣisi miri buɣim duu din buɣim diri pam maa ha ka boli, “Shadirak! Mɛshak! Abɛdnɛgo! Yinim’ Zallakudura Naa daba ŋɔ, yimiyana ka kpe na!” Ka Shadirak mini Mɛshak ni Abɛdnɛgo daa dii yi buɣim maa ni na. 94Ka nabihi mini gomnanim’ ni sapashinnim’ ni kpambaliba bɛn daa laɣimna maa zaa kana ti nya niriba ata maa, ka buɣim maa bi tooi niŋ ba shɛli. Bɛ zabiri daa bi di; ka buɣim daa bi shihi bɛ situra gba, hal bɛ niŋgbuna daa bi nyo nyɔhi.
95Ka Nɛbukadnɛza daa yɛli, “M paɣiri Shadirak mini Mɛshak ni Abɛdnɛgo Naawuni ŋun tim’ o malaika na ka o ti yih’ o daba bɛn zaŋ bɛ yɛda zaa niŋ o ni ŋɔ. Bɛ paɣiya ni bɛ zaɣisi man’ naa zaligu, ka zaŋ bɛ nyɛviya zali barina zaashee gari ni bɛ gban’ tiŋa n-jɛm wun’ shɛlikam ka pa ni bɛmaŋmaŋ’ Naawuni.
96“Dinzuɣu n zali zaligu pumpɔŋɔ ni zuliya kam puuni so mini niriba balibu kam bee tinzun yɛtɔɣa balibu kam ni nira ŋun tɔɣisi yɛtɔɣ’ biɛɣu zaŋ chaŋ Shadirak mini Mɛshak ni Abɛdnɛgo Naawuni ŋɔ polo, n ni chɛ ka bɛ ŋmah’ o chɛrachɛra, ka o yiŋ’ kpalim zani dabɔɣu. Dama wun’ so kani n-ni tooi fa nira bahi ŋ-ŋɔ tatabo.”
97Di saha ka Naa maa daa duhi Shadirak mini Mɛshak ni Abɛdnɛgo n-zaŋ ba zali zaashe’ kara ni Babilɔn tiŋgbɔŋ maa ni.
Nɛbukadnɛza zuɣu ni kpahibu zahindi min’ o yinyari kpɛbu yɛla
98Naa Nɛbukadnɛza daa sab’ gbaŋ tɔɣisi yɛtɔɣa niŋ di ni n-ti zuliya kam mini niriba balibu kam ni tinzun yɛtɔɣa balibu kam nim’ bɛn be dunia ŋɔ zaa ni yɛli, “Naawuni timiya suhudoo! 99Wummiya, di simdi ni n wuhi ya shihir’ shɛŋa min’ alahiziba tumtumsa shɛŋa Zallakudura Naa ni kahigi wuhi ma.
100“Shihir’ shɛŋa Naawuni ni wuhiri ti mal’ alahiziba!
Alahiziba tumtumsa shɛŋa o ni tumdi mali yiko pam.
Naawuni nam nyɛla nam din ka bahigu,
ka o kul ni nyɛ Naa ʒiɛmani kam ni.",https://www.bible.com/bible/2264/DAG.3.DBWDB
DAN 4,"1“Man’ Nɛbukadnɛza daa ʒila n yiŋ’ baalim, ka n nyamma kul pahira n nam yili maa puuni. 2Amaa ka n daa ti zahim dabiɛm zahindi n-nya ʒii shɛŋa n gom shee ka di muɣisi ma pam. 3Ka n daa yɛli ni bɛ laɣimmi Babilɔn baŋdiba zaa na ka bɛ ti wuhi ma zahindi maa gbinni. 4Ka timanim’ mini saŋmaribaŋdiba ni Kalidianim’ ni laasabuniŋdiba daa laɣimna ka n ti yɛli ba n zahindi maa, amaa ka bɛ bi tooi wuhi ma di gbinni. 5Di nyaaŋa ka Daniɛl (ŋun yu’ shɛli lan booni Bɛlitishaaza din nyɛ n wuni yuli la) daa ti kana. O nyɛla wun’ shɛŋa din be kasi la shia ni be so ni, ka n daa yɛl’ o n zahindi maa. N daa yɛl’ o mi: 6‘Nyin’ Bɛlitishaaza ŋun nyɛ timanim’ kpɛm’ ŋɔ, dama m mi ni wun’ shɛŋa din be kasi la shia be a ni, ka a tooi baŋdi ashiya gbinni. N ni daa zahim zahin’ shɛli maa m-bɔŋɔ: Wuhim’ ma di gbinni.’
7“N gom shee ka n daa nya ti’ titali ʒii puuni ka di kul ʒe dunia sunsuuni. 8Ka tia maa daa kul zoori n-niŋdi zaɣ’ titali hal ka di zuɣusaa ti tɔri sagbana, ka ŋunkam be dunia ŋɔ ni luɣilikam tooi nyari li. 9Tia maa vari daa viɛli pam ka di kul wali gbilim; ka dunia ŋɔ ni daadamnim’ mini binnɛma zaa ni tooi paai li di n-tiɣi. Ka mɔɣu ni biŋkɔbiri kanna ti dooni di mahim vuhira, ka noonsi tɛri bɛ tɛri di wula zuɣu, ka vuhirigu kam diri di wala.
10“N ni daa kul tɛhiri ʒii maa yɛla saha shɛli, ka n daa nya malaika ka o yi zuɣusaa siɣina. O daa nyɛla ŋun niŋ shili gu viɛnyɛliŋga. 11Di saha ka o daa kuhi pam yɛli, ŋmamiya tia maa luhi; ka ŋmahi di wula bahi; ka wɔbi di vari bahi; ka wɔbi di wala gba bahi. Karimiya biŋkɔbiri la di gbini ka kari noonsi la di wula maa zuɣu. 12Amaa lee chɛliya di tigbirigu din firi tiŋ’ la, ka bo kurigu mini daanya zoligo vil’ li n-chɛ li niŋ mɔɣu ni mo’ maha ni.
“Chɛliya ka maligim lu dilan’ zuɣu, ka chɛ ka o mini mɔɣu ni biŋkɔbiri ni tihi laɣim be. 13Yuma ayopɔin puuni o ku mali ninsal’ tɛha, amaa ka ni malila biŋkɔbigu tɛha. 14Malaika shɛb’ bɛn niŋ shili n-gu la mini ninvuɣ’ shɛb’ bɛn be kasi la ni yɛli shɛm m-bala ni di chɛ ka sokam ŋun be luɣ’ shɛlikam baŋ ni Zallakudura Naa n-su ninsalinim’ nama fukumsi, ka zaŋdi li tir’ o ni bɔri so, hal zaŋ tabili ŋun kul pɔri daadamnim’ ni gba. 15Man’ Naa Nɛbukadnɛza ni daa zahim zahin’ shɛli maa m-bala. To, nyin’ Bɛlitishaaza, wuhim’ ma di gbinni. Dama baŋdiba zaa bɛn be n tiŋgbɔŋ ŋɔ ni so kani n-ni tooi wuhi ma di gbinni, amaa nyin’ ni tooi, dama wun’ shɛb’ bɛn be kasi shia be a ni.”
Daniɛl wuhi zahindi gbinni
16O ni daa yɛli shɛm ŋɔ daa niŋ Daniɛl ŋun yuli daa lan booni Bɛlitishaaza la alahiziba. Di daa gar’ o pam, ka o kɔŋ o ni yɛn yɛli shɛm. Ka naa daa yɛl’ o, “Bɛlitishaaza, di chɛ ka zahindi maa mini di gbinni ni wuhi shɛm muɣis’ a.”
Ka Bɛlitishaaza yɛl’ o, “Naa, n di yuya ka zahindi maa mini di gbinni ni wuhi shɛm ʒinila a dimnim’ zuɣu ka pa ni nyini. 17A ni daa nya ti’ shɛli maa daa wɔɣ’ pam ka mali kpiɔŋ, ka di zuɣusaa mali hal ti tɔri sagbana, ka ŋunkam be dunia ŋɔ ni luɣilikam tooi nyari li. 18Tia maa vari daa viɛli pam ka kul wali gbilim; ka dunia ŋɔ ni daadam kam ni tooi paai li di n-tiɣi. Ka mɔɣu ni biŋkɔbiri kanna nti dooni di mahim vuhira, ka noonsi tɛri bɛ tɛri di wula zuɣu.
19“Naa, nyini n-nyɛ ti’ shɛli din wɔɣa ka mali kpiɔŋ maa. A galisiya hal ti tɔrila sagbana, ka su dunia ŋɔ zaa yiko. 20Naa, a ni daa na kul lihiri saha shɛli maa, ka malaika yi zuɣusaa siɣina ti yɛli, ‘Ŋmamiya tia maa luhi saɣim li, amaa ka lee chɛnya di tigbirigu din firi tiŋ’ la. Bomiya kurigu mini daanya bini vil’ li n-chɛ li niŋ mɔɣu ni mo’ maha ni. Chɛliya ka maligim lu dilan’ zuɣu, ka chɛ ka o mini mɔɣu ni biŋkɔbiri laɣim be yuma ayopɔin.’ 21Naa, di gbinni m-bala. Naawuni ŋun nyɛ Zallakudura Naa ŋɔ ni yɛli ni di yɛn niŋ a shɛm m-bala. 22O ni chɛ ka bɛ kar’ a, ka a yi ninsalinim’ ni chaŋ ka a mini mɔɣu ni biŋkɔbiri ti laɣim be. A ni ŋub’ mɔri kaman nahu la yuma ayopɔin, ka dooni palɔni gbihiri ka maligim lur’ a zuɣu. Ka di chɛ ka a baŋ ni Zallakudura Naa n-su ninsalinim’ nama fukumsi, ka zaŋdi li tir’ o ni bɔri so. 23Malaikanim’ la daa yɛliya ni bɛ chɛli di tigbirigu la firi tiŋa. Dimbɔŋɔ wuhiri ni a ni ti lan lab’ a nam maa ni na saha shɛli a yi ti baŋ ni Naawuni n-su dunia ŋɔ zaa fukumsi. 24Naa, dinzuɣu wummi n saɣisigu ŋɔ. Chɛl’ alahichi tumbu ka tumdila din tuhi, ka zɔri ninvuɣ’ shɛb’ bɛn nyari nahiŋgu nambɔɣu. Ka lala zuɣu chɛ ka a nya suhudoo ka di yuui.”
25Yɛla ŋɔ zaa daa shiri niŋ Naa Nɛbukadnɛza. 26Zaŋ chaŋ chir’ pinaayi saha ka Nɛbukadnɛza daa ti du n-tam o nam yili din daa be Babilɔn la dufahirili zuɣusaa n-chani gindi 27ka yɛra, “Nyam’ Babilɔn ŋɔ ni galisi shɛm! Mani m-me li zali ni di nyɛ n tin’ titali, ka di wuhi n yiko mini n kpiɔŋ ni n nam dariza ni nyɛ shɛm.” 28O nol’ daa na bi lu tiŋa, ka kukol’ shɛli yi zuɣusaa na yɛli,
“Naa Nɛbukadnɛza,
wummi n ni yɛn yɛl’ a shɛm ŋɔ.
N deeg’ a nam yiko a sani.
29N ni chɛ ka bɛ kar’ a,
ka a yi ninsalinim’ ni chaŋ
ka a mini mɔɣu ni biŋkɔbiri ti laɣim be,
ka a ŋub’ mɔri kaman nahu la yuma ayopɔin
hal ka a ti baŋ ni Zallakudura Naa
n-su ninsalinim’ nama fukumsi,
ka zaŋdi li tir’ o ni bɔri so.”
30Ka yɛla ŋɔ daa shiri niŋ pali di saha maa. Ka bɛ daa shiri kari Naa Nɛbukadnɛza ka o zo n-yi ninsalinim’ sani chaŋ ti ŋubiri mɔri kaman nahu la. Ka maligim daa lur’ o zuɣu, ka o zabiri wɔɣawɔɣa kaman tɔrili kɔbiri, ka o nyinyɛri mi wɔɣawɔɣa kaman suligu nyinyɛri la.
Nɛbukadnɛza wumpaɣibo
31Ka yuma ayopɔin maa dabisa daa ti niŋ pali, ka man’ Nɛbukadnɛza kpuɣi n zuɣu lihi zuɣusaa, ka n tɛha daa lan labi n ni na yaha. Ka n daa paɣi Naawuni ŋun nyɛ Zallakudura Naa ŋɔ,
ka ti o jilima ka tibigi
ŋuna ŋun ni be hal ni saha din ka bahigu ŋɔ.
Ŋuna n-nyɛ ŋun su nam hal ni saha din ka bahigu,
ka o kul ni su o nam maa ʒiɛmani kam ni.
32Daadamnim’ bɛn be dunia ŋɔ ni zaa pa shɛli o sani;
ŋuna n-su malaikanim’ bɛn be alizanda ni
mini daadamnim’ bɛn be dunia ŋɔ ni fukumsi.
Ka so ku tooi goog’ o ka o chɛ o ni bɔri shɛli niŋbu
bee m-bɔh’ o, bɔ n-niŋ ka a niŋ lala?
33N tɛha ni daa labi n ni na saha shɛli maa, ka n jilima mini n dariza ni n nam maa tibiginsim gba daa lan labi n sanna. Ka n jintɔriba mini n kpambaliba daa lan deei ma, ka n nam maa yiko mini di jilima din gari di ni daa pun be shɛm lan labi n sanna.
34Ka pumpɔŋɔ, man’ Nɛbukadnɛza,
M paɣiri alizanda Naa,
ka tir’ o jilima, ka tibigir’ o.
O ni tumdi shɛlikam zaa nyɛla
din tuhi mini yɛlimaŋli,
ka o ni tooi siɣisi
ŋunkam mali karimbaani.",https://www.bible.com/bible/2264/DAG.4.DBWDB
DAN 5,"1Dahin shɛli ka Naa Bɛlishaaza daa ti laɣim o kpambaliba tuhili na ni bɛ ti puhi chu’ titali ka nyu wain. 2Naa Bɛlishaaza ni daa ti kul lam wain maa saha shɛli ka o yɛli ni bɛ cham’ ti zaŋ salima min’ anzinfa pipihi ni la’ shɛŋa o ba Nɛbukadnɛza ni daa kpuɣi Jɛrusalɛm Naawuni jɛmbu duu na la; ka ŋun’ naa min’ o kpambaliba ni o paɣiba ni o mamanim’ ti zaŋ li nyu wain. 3Ka bɛ daa dii chaŋ ti zaŋ salima min’ anzinfa pipihi ni la’ shɛŋa bɛ ni daa kpuɣi Jɛrusalɛm Naawuni jɛmbu duu maa na, ka naa min’ o kpambaliba ni o paɣiba ni o mamanim’ ti mal’ li nyuri wain maa; 4ka paɣiri bɛ wuna din nyɛ bɛ ni zaŋ salima min’ anzinfa ni daanya ni kuriti ni dari ni kuɣa mali shɛli.
5Bɛ nini nyabu yim ka ninsal’ nuchee daa ti puhi yina n-sabiri sabbu shɛli pari nayili maa dukpini zuɣu m-miri firila ni ʒe luɣ’ shɛli polo ne viɛnyɛliŋga. Ka naa maa daa nya nuchee maa ni sabiri sabbu maa, 6ka o ninni biɛhigu daa taɣi, ka di muɣis’ o pam hal ka o kɔba ni ti dii chɔɣisichɔɣisi, ka o duna ŋmɛri taba. 7Ka naa maa daa kuhi pam yɛli ni bɛ cham’ ti zaŋ saŋmaribaŋdiba mini Kalidianim’ ni laasabuniŋdiba na. Ka bɛ daa kana, ka naa maa ti yɛli ba, “Ŋun ni tooi karim sabbu ŋɔ ka wuhi ma di gbinni, n ni yɛl’ o ago kparibu, ka bo salima dolibi din mali jilima n-yɛl’ o pahi, ka o leei naa ŋun pah’ ata n nam sulinsi ŋɔ ni.” 8Ka naa maa baŋdiba daa kana ti zani, amaa ka so daa ka bɛ ni ŋun ni tooi karim sabbu maa bee n-wuhi di gbinni. 9Ka suhusaɣiŋgu zuɣu daa chɛ ka Naa Bɛlishaaza ninni biɛhigu maan taɣi pahi, ka o kpambaliba bi lan mi bɛ ni yɛn gbaai shɛm.
10Ka napaɣ’ kuro daa wum naa min’ o kpambaliba ni tɔɣisiri yɛlli maa yɛla ka kpe bɛ chuɣu puhibu duu maa ni na ti yɛli, “ Naa, Naawuni dolim’ a nyɛvili! Di chɛ ka yɛla maa muɣis’ a ti yaɣi, ka a chɛ ka a ninni biɛhigu taɣi. 11Do’ so be a tiŋgbɔŋ ŋɔ ni ka wun’ shɛb’ bɛn be kasi shia be o ni. A ba ni daa nyɛ naa saha shɛl’ la, doo maa daa wuhi neesim mini baŋsim ni yɛm din ŋmani wuna yɛm. Ka a ba Naa Nɛbukadnɛza daa zaŋ o leei timanim’ mini saŋmaribaŋdiba ni Kalidianim’ ni laasabuniŋdiba zuɣulana. 12Yɛm mini baŋsim din chɛ ka o tooi kahigiri zahima mini yɛliŋaha ni yɛlimuɣisira wuhiri niriba shia be o ni. Dinzuɣu timmi ti boli Daniɛl ŋun nyɛ naa ni daa boli so Bɛlitishaaza la na, ka o ti wuh’ a yɛla ŋɔ zaa gbinni.”
Daniɛl wuhi sabbu gbinni
13Ka bɛ daa chaŋ ti zaŋ Daniɛl ka naa sanna ka naa maa ti bɔh’ o, “Nyini n-nyɛ m ba Naa Nɛbukadnɛza ni daa ʒi dab’ shɛba yi Juda tiŋgbɔŋ ni na la yino, ka a yuli booni Daniɛl la? 14N wumya ni wun’ shɛb’ bɛn be kasi shia be a ni, ka a mali ninneesim mini baŋsim ni yɛm. 15Bɛ pun zaŋ baŋdiba mini saŋmaribaŋdiba n-ka n sanna ni bɛ ti karim sabbu ŋɔ, ka wuhi ma di gbinni, amaa ka bɛ bi tooi baŋ di gbinni. 16To, n wumya ni nyin’ tooi baŋdi yɛl’ shɛŋa din gbinni be ashilɔni, ka tooi lan kahigiri ashiya gbinni ni nyɛ shɛm wuhiri niriba. Ka a yi ni tooi karim sabbu ŋɔ ka wuhi ma di gbinni, n ni yɛl’ a ago kparibu, ka bo salima dolibi din mali jilima yɛl’ a pahi, ka a leei naa ŋun pah’ ata n nam sulinsi ŋɔ ni.”
17Ka Daniɛl daa yɛli naa maa, “Mal’ a pina maa bee zaŋmi li ti so. Amaa n ni karim sabbu maa, ka wuhi nyin’ naa di gbinni.
18“Naawuni ŋun nyɛ Zallakudura Naa ŋɔ n-daa zaŋ a ba Nɛbukadnɛza leei na’ titali, ka ti o di viɛlim mini di tibiginsim ni di jilima. 19O daa nyɛla na’ titali hal ka zuliya kam mini niriba balibu kam ni tinzun yɛtɔɣa balibu kam nim’ zɔr’ o ka bɛ ni sɔhira. O daa yi bɔri ni o ku so, o kur’ o mi; ka o mi daa yi bɔri ni o chɛ so, o chɛr’ o mi. O daa yi bɔri ni o ti so jilima, o tir’ o mi, ka o mi daa yi bɔri ni o dihi so vi, o dihir’ o mi. 20Amaa o ni daa duh’ omaŋa ka niŋ karimbaani, ka mali hali yoli ni niŋkuunsi la zuɣu ka Naawuni daa vuug’ o o nam ʒiishee, ka o kɔŋ o jilima zaashee maa. 21Ka bɛ daa kar’ o yihi ninsalinim’ sani, ka o tɛha daa leei biŋkɔbigu tɛha; ka o mini mɔɣu ni bunsi daa laɣim be, ka o ŋubiri mɔri kaman nahu la, ka maligim lur’ o zuɣu. Di nyaaŋa ka o daa ti baŋ ni Naawuni ŋun nyɛ Zallakudura Naa ŋɔ n-su ninsalinim’ nama, ka zaŋdi li tir’ o ni bɔri so.
22“Ka nyin’ Bɛlishaaza ŋun nyɛ o bia ŋɔ mi dimbɔŋɔnim’ zaa yɛla, amaa ka bi siɣis’ amaŋa. 23A tum din chihiri alizanda Duuma sani, dama a zaŋ pipihi mini la’ shɛŋa bɛ ni daa kpuɣ’ o jɛmbu duu na la ka a min’ a kpambaliba ni a paɣiba ni a mamanim’ ti mal’ li nyuri wain ka paɣiri wuna din nyɛ bɛ ni zaŋ salima min’ anzinfa ni daanya ni kuriti ni dari ni kuɣa mali, ka di nyɛ din ku tooi nya bee n-wum, ka mi ʒi shɛl’ ŋɔ. Amaa ka a lee bi ti Naawuni ŋun ni tooi yuri ka chɛ ka a be bee n-kpi, ka lan nyɛ ŋun su a ni niŋdi shɛlikam yiko ŋɔ jilima. 24Dinzuɣu ka Naawuni chɛ ka nuchee ŋɔ puhi yina ti sab’ sabbu ŋɔ.
25“Sabbu maa ni nyɛ shɛm m-bɔŋɔ: MƐNE, MƐNE, TƐKƐL UFARISIN 26Di gbinni ni nyɛ shɛm m-bɔŋɔ: MƐNE gbinni nyɛla Naawuni pun kali a nam dabisa m-paai di tariga. 27TƐKƐL gbinni nyɛla, Naawuni zaŋ a pa sania zuɣu n-zahim’ a ka a tibisim pɔra. 28UFARISIN gbinni nyɛla, Naawuni pirigi a nam maa n-ti Miidianim’ mini Pɛriʒianima.”
29Di saha ka Bɛlishaaza daa chɛ ka bɛ zaŋ’ ago kparibu na ti yɛli Daniɛl, ka bo salima dolibi din mali jilima na ti yɛl’ o pahi, ka chɛ ka o leei naa ŋun pah’ ata o nam sulinsi maa ni. 30Kulla dindali maa yuŋ ka bɛ daa ku Bɛlishaaza ŋun daa nyɛ Babilɔnnim’ naa maa. 31Ka Darius ŋun daa nyɛ Miidia nira, ka nyɛ yuun’ pihiyɔbunaayi nir’ la daa deei nam maa di.",https://www.bible.com/bible/2264/DAG.5.DBWDB
