Title,Content,URL
MATEO 1,"Yesu Kristo awoɔ ntoatoasoɔ
(Luka 3:23-38)
1 Yesu Kristo Dawid ba he, Abraham ba he awoɔ ntoatoasoɔ.
2 Abraham woo Isak, na Isak woo Yakob, na Yakob woo Yuda ne ne nuanom; 3 Yuda ne Tamar woo Peres ne Sera, na Peres woo Hesron, na Hesron woo Ram, 4Ram woo Aminadab, na Aminadab woo Nahson, na Nahson woo Salmon, 5 na Salmon ne Rahab woo Boas, na Boas ne Rut woo Obed, na Obed woo Yisai, 6 na Yisai woo Hene Dawid.
Na Dawid nso ne nea kane he na ɔyɛ Uria yerɛ he woo Salomo, 7 na Salomo woo Rehoboam, na Rehoboam woo Abia, na Abia woo Asa, 8na Asa woo Yehosafat, na Yehosafat woo Yoram, na Yoram woo Usia, 9na Usia woo Yotam, na Yotam woo Ahas, na Ahas woo Hesekia, 10na Hesekia woo Manase, na Manase woo Amon, na Amon woo Yosia, 11na Yosia woo Yekonia ne ne nuanom, mmerɛ a Babilonfoɔ faa Yudafoɔ nommum kɔɔ Babel he.
12 Na mmerɛ a Babilonfoɔ faa bɛ nommum kɔɔ Babel akyi he, Yekonia woo Sealtiel, na Sealtiel woo Serubabel, 13na Serubabel woo Abihud, na Abihud woo Eliakim, na Eliakim woo Asor, 14na Asor woo Sadok, na Sadok woo Akim, na Akim woo Elihud, 15na Elihud woo Eleasa, na Eleasa woo Matan, na Matan woo Yakob, 16 na Yakob woo Yosef, Maria kunu he. Saa Maria yi ne woo Yesu a bɛfrɛ no Kristo he.
17Nti ofiri Abraham so kosi Dawid so yɛ awoɔ ntoatoasoɔ dunnan; na ofiri Dawid so kosi mmerɛ a bɛfaa Yudafoɔ nommum kɔɔ Babel he so yɛ awoɔ ntoatoasoɔ dunnan; na ofiri berɛ a betu kɔtenaa Babel he kosi Kristo so nso yɛ awoɔ ntoatoasoɔ dunnan.
Yesu Kristo Awoɔ
(Luka 2:1-7)
18 Afei kwane a bɛfaa so woo Yesu Kristo di: Berɛ a bɛde ne maame Maria maa Yosef sɛ asiwa, na bennya ntenaa sɛ awarefoɔ he, behuu sɛ Maria afa afuro a ofiri Honhom Kronkron. 19Ɔnam sɛ na Yosef a ɔyɛ n'asiwa yerɛ he yɛ nipa tenenee na ɔmpɛ sɛ obegu Maria anim ase badwam nti, ɔbɔɔ ne tim pɔ sɛ obegyae no kokoam. 20 Nso berɛ a ɔyɔɔ sɛ obetu saa anammɔn he pɛ ne Nyankopɔn bɔfoɔ yii ne ho adi kyerɛɛ no daeɛso mu, kaa sɛ, “Yosef, Dawid ba, nsuro sɛ wobɛfa Maria a ɔyɛ w'asiwa-yerɛ he akɔ wo fie, efiri sɛ, abɔfra a ɔnyem no he firi Honhom Kronkron. 21 Ɔbɛwo ba beema, na to ne dini Yesu, efiri sɛ ɔno ne bɛgye ne nkurofoɔ afiri bɛ bɔne mu.” 22 Yei nyinaa siiɛ sɛdeɛ asɛm a Awurade nam diyifoɔ he so kaeɛ he bɛbam sɛ,
23 “Hwɛ, babunu he bɛfa afuro na wawo ba beema,
na bɛato ne dini sɛ Immanuel,”
asekyerɛ ne sɛ, (Nyankopɔn ne yɛ ya hɔ). 24Berɛ a Yosef nyane firii ne nna mu he, ɔyɔɔ sɛdeɛ Awurade bɔfoɔ he hyɛɛ no sɛ ɔnyɔ he; na ɔfaa Maria baa ne nkyɛne sɛ ne yerɛ, 25nso wamfa ne ho anka no kosii sɛ ɔwoo ba beema; na ɔtoo ne dini Yesu.",https://www.bible.com/bible/3971/MAT.1.BBTP
MATEO 2,"Nsoromma mu animdefoɔ bi kɔsraa Abɔfra Yesu
1 Hene Herode berɛ so he, bɛwoo Yesu Betlehem a ɔya Yudea. Na yei akyi he, nsoromma mu animdefoɔ bi firi apieeɛ baa Yerusalem, 2 bebisaa sɛ, “Hefa ne Yudafoɔ hene a bɛawo no he ya? Yɛahu ne nsoromma apieɛ, na yɛaba sɛ yɛɛbɛkoto no.” 3Berɛ a Herode a ɔyɛ hene he teeɛ he, ɔne Yerusalemfoɔ nyinaa akoma tuiɛ; 4na ɔfrɛɛ asɔfoɔ mpanyimfoɔ ne mane he mu atwerɛfoɔ nyinaa bisaa bɛ baabi a ɔsɛ sɛ bɛwo Kristo he. 5 Bɛka kyerɛɛ no sɛ, ɔsɛ sɛ bɛwo no Betlehem a ɔya Yudea, sɛnea adiyifoɔ he bɛatwerɛ ato hɔ sɛ:
6“Na wo, Betlehem a woya Yuda asaase so,
wonyɛ kumaa Yuda amane mufoɔ mu,
efiri sɛ wo mu ne bɛbɛfrɛ safohene afiri
a ɔbɛyɛ dwanhwɛfoɔ ama me mane Israel.”
7Afei Herode frɛɛ nsoromma mu animdefoɔ he kokoam bisaa bɛ berɛ pɔtee a saa nsoromma he pieeɛ. 8Na ɔsomaa bɛ Yerusalem, kaa sɛ, “Honkɔhwehwɛ abɔfra he yie; na sɛ hohu no a, hommɛka nkyerɛ me na me nso menkɔkoto no bi.” 9Na betiee hene he nsɛm he wieeɛ he, befirii hɔ; na hɔaa, nsoromma a opieeɛ he dii bɛ anim, kosii sɛ okogyinaa baabi a abɔfra he ya. 10Behuu sɛ nsoromma he agyina he, bɛ ani gye boroo so. 11 Bewuraa fie a na abɔfra he yam he mu he, behuu ɔne ne maame Maria, na bɛkoto sɔree no. Afei, bebiee bɛ kotokuo mu yii sikakɔkɔɔ, krobo, ne aduhwam de yɔɔ no ayɛ. 12Na bɛbɔɔ bɛ kɔkɔ daeɛ mu sɛ bɛnnsane nkɔ Herode hɔ bio he, bɛfaa kwane foforɔ so kɔɔ bɛ kurom.
Yosef de abɔfra he dwane kɔɔ Misraim
13Na nsoromma mu animdifoɔ he firii hɔ he, Nyankopɔn bɔfoɔ yii ne ho adi kyerɛɛ Yosef ka kyerɛɛ no sɛ, “Sɔre, fa abɔfra he ne ne maame, na honnwane nkɔ Misraim, na hontena hɔ nkosi sɛ mɛka bibi akyerɛ ho bio ɔfa yei ho; efiri sɛ Herode ɔɔpɛ abɔfra he aku no.” 14Na Yosef sɔreeɛ, na ɔfaa abɔfra he ne ne maame anadwo he, na bɛkɔɔ Misraim, 15 na bɛtenaa hɔ kosii sɛ Herode wuiɛ. Yei maa deɛ Awurade nam diyifoɔ he so kaeɛ he baa mu sɛ, “Misraim ne mafrɛ me ba he afiri.”
Bekuu mmɔfra
16Na Herode huu sɛ nsoromma mu animdefoɔ he adaadaa no he, ne bo fuu kɛse paa, na ɔsoma maa bekokuu mmɔfra mmeema a benni mmoroo mfie mmienu nyinaa a bɛya Yerusalem ne ne mpɔtamu, sɛnea berɛ a ohu firii nsoromma mu animudefoɔ he hɔ kyerɛ he. 17 Na diyifoɔ Yeremia asɛm he baam sɛ:
18 “Bɛtee nne bi Rama,
su ne adwotwa dendene,
Rahel oosu ne mma,
ɔmma kwane mma ne werɛ nkyekyere, efiri sɛ benni hɔ bio.”
Yosef ne abɔfra he firii Misraim sane baeɛ
19Na Herode wuiɛ he, hwɛ, Awurade bɔfoɔ yii ne ho adi daeɛ mu kyerɛɛ Yosef Misraim na ɔka kyerɛɛ no sɛ, 20 “Sɔre, fa abɔfra he ne ne maame, kɔ Israel mane mu, bɛ a bɛɛpɛ abɔfra he aku no he nyinaa awuwu.” 21Na Yosef sɔre faa abɔfra he ne ne maame, de bɛkɔɔ Israel asaase so. 22Nso ɔtee sɛ Arkelao asi ne papa Herode anane mu oodi adeɛ Yudea he, osuroo sɛ ɔbɛkɔ hɔ. Na afei, bɛbɔɔ no kɔkɔ daeɛ mu he, ɔkɔɔ Galilea mansinim. 23 Na ɔkɔtenaa baabi a bɛfrɛ hɔ Nasaret, nti deɛ diyifoɔ he kaeɛ he baam sɛ, “Bɛbɛfrɛ no Nasareni.”",https://www.bible.com/bible/3971/MAT.2.BBTP
MATEO 3,"Suboni Yohane asɛnka
(Marko 1:1-8; Luka 3:1-18; Yohane 1:19-28)
1 Saa nna he mu he, Suboni Yohane pae mu kaa no Yudea serɛ he so sɛ, 2 “Honsakra ho adwene, na soro ahennie he abɛne.” 3 Yei ne deɛ diyifoɔ Yesaia kaa ne ho asɛm sɛ,
“Nea ɔɔteam serɛ so he dɛ,
Siesie Awurade akwane,
ma n’atempɔno ntene.”
4 Na Yohane fira ntoma a bɛde yoma nwii ayɔ a nwoma aboomu bɔ n’asenem, na aduane a odi ne mmɛbɛ ne wuram woɔ. 5Na Yerusalemfoɔ ne Yudeafoɔ nyinaa ɔne bɛ a bɛte Yordan agya nyinaa kɔɔ ne nkyɛne, 6na bɛba bɛkaa bɛ bɔne ma ɔbɔɔ bɛ asu Asubɔntene Yordan mu.
7 Nso ohuu Farisifoɔ ne Sadukifoɔ sɛ bɛɛba abɛbɔ asu he, ɔka kyerɛɛ bɛ sɛ, “Ho nankatia mma! Hwane ne bɔɔ ho kɔkɔ sɛ honnwane mfiri abufuo a ɔɔba he ho? 8Honso aba a ɔfata adwensakra. 9 Honnsusu nka ne ho adwene mu sɛ, ‘Yɛyɛ Abraham asefoɔ’; na meeka akyerɛ ho sɛ, Nyankopɔn betumi anyane mma afiri boɔ yi mu ama Abraham sɛ mma. 10 Mpo seesei bɛde akuma ato dua he nhini ase; nti dua biaa a ɔnnso aba he bebetwa na bɛato atwene gya mu.
11 “Me deɛ mede nsuo ne bɔ asu kɔ adwensakram, na deɛ odi m’akyi ɔɔba he deɛ ɔkorɔn kyɛne me, na mensɛ mfata sɛ mekita ne mpaboa mpo. Ɔno ne nea ɔde Honhom Kronkron ne gya bɛbɔ ho asu. 12 Okita ne huhuammoa ne nsam, na ɔbɛpra n’ayuporobea hɔ na woaboaboa n’ayuo ano akogu pata so; nso ntɛ he deɛ, ɔde gya a onnum da bɛhye ne nyinaa.”
Yesu asubɔ
(Marko 1:9-11; Luka 3:21-22; Yohane 1:31-34)
13Afei Yesu firii Galilea baa Yohane nkyɛne Yordan ho, sɛ Yohane mmɔ no asu. 14Nso Yohane pɛɛ sɛ osi no kwane, na ɔkaa sɛ, “Me ne ɔsɛ sɛ wobɔ me asu, ne wo mmom wooba me nkyɛne yi?” 15Nso Yesu buaa no sɛ, “Ma ɔnyɛ saa, ɔyɛ ma yɛ sɛ yɛhyɛ tenenee nyinaa ma.” Na Yohane penee so maa no. 16Na ɔbɔɔ Yesu asu wieeɛ he, na opie firii nsuo he mu a pɛ, amonom hɔaa ne soro bie maa no na ohuu sɛ Nyankopɔn Honhom oosiane sɛ abuburo ɔɔba ne so. 17 Na nne bi firi soro kaa sɛ, “Yei ne me dɔ Ba a ɔsɔ m’ani.”",https://www.bible.com/bible/3971/MAT.3.BBTP
MATEO 4,"Yesu sɔhwɛ
(Marko 1:12-13; Luka 4:1-13)
1 Na afei Honhom he dii Yesu anim de no kɔɔ serɛ so sɛ Bronsam nkɔ sɔ no nhwɛ. 2 Odii mmuada adaduannan, awia ne anadwo, na yei akyi he kɔm dee no. 3 Na sɔhwɛfoɔ he ba bɛka kyerɛɛ no sɛ, “Sɛ wo ne Nyankopɔn ba he a, hyɛ ma aboɔ yi nnane paanoo.” 4 Nso ɔmaa no mmuaeɛ sɛ, “Bɛatwerɛ sɛ ɔnyɛ paanoo nkoaa so ne nipa nam benya nkwa, na mmom asɛm biaa ofiri Nyankopɔn anum nso.” 5 Afei Bronsam de no kɔɔ kuro kronkron he mu de no kosii asɔredane he atifi, 6 na ɔka kyerɛɛ no sɛ, “Sɛ wo ne Nyankopɔn ba he a, to wo ho hwe fam; na bɛatwerɛ sɛ,
Ɔbɛhyɛ n’abɔfoɔ ama wo
na bɛbɛsɔ wo bɛ nsam,
na wo nane ɔmpem boɔ.”
7 Yesu ka kyerɛɛ no sɛ, “Bɛatwerɛ bio sɛ, ‘Nsɔ Awurade wo Nyankopɔn nhwɛ.’ ”
8Afei nso, Bronsam faa no de no kosii bepɔ tentene bi atifi, na ɔkyerɛɛ no wiase ahennie ne mu afɛfɛdeɛ nyinaa, 9na ɔka kyerɛɛ no sɛ, “Sɛ wobɛkoto asɔre me a, nka mede saa nnoɔma yi nyinaa bɛma wo.” 10 Yesu ka kyerɛɛ no sɛ: Firi hɔ, Satan! Na bɛatwerɛ sɛ:
“Awurade wo Nyankopɔn nkoaa ne sɔre no,
na ɔno nkoaa nso ne som no.”
11 Yei akyi he, Bronsam gyaa no hɔ, na afei abɔfoɔ ba bɛsomm no.
Yesu kɔɔ Galilea
(Marko 1:14-15; Luka 4:14-15)
12 Na afei Yesu tee sɛ bɛakye Yohane he, osiim kɔɔ Galilea. 13Ofirii Nasaret na ɔkɔtenaa Kapernaum po he ho, Sebulon ne Naftali, mpɔtamu, 14 sɛdeɛ ɔbɛyɛ a nkɔmhyɛ a ɔnam diyifoɔ Yesaia so baeɛ he bɛba mu sɛ:
15“Sebulon asaase, Naftali asaase,
po ho kwane so, Yordan agya amanamane mufoɔ Galilea—
16nkurofoɔ a na bɛte sum mu he
bɛahu hann kɛseɛ,
na bɛ a bɛte sum mu he, bɛahu hann kɛseɛ bi; na bɛ a bɛte wuo sunsum asaase so he,
hann apie bɛ so.”
17 Ofiri saa mmerɛ he ɔɔkɔ he, Yesu firii aseɛ pae mu kaa sɛ, “Honsakra ho adwene na soro ahennie he abɛne.”
Yesu frɛɛ asuafoɔ nnan bi
(Marko 1:16-20; Luka 5:1-11)
18Na Yesu nam Galilea po ho he, ohuu anuanom mmienu, Simon, a bɛfrɛ no Petro, ɔne ne nua Andrea, sɛ beegu asau po he mu—efiri sɛ na bɛyɛ apofofoɔ. 19 Na ɔka kyerɛɛ bɛ sɛ, “Honni m’akyi, na mɛma hoayɛ nnipa yifoɔ.” 20 Amonom hɔaa begyaa bɛ asau he hɔ kodii n’akyi. 21Na ofirii hɔ he, ohuu anuanom mmienu bi, Yakobo, Sebedeo ba ne ne nua Yohane, sɛ bɛ ne bɛ papa Sebedeo te kodoɔ mu a beesiesie bɛ asau, na ɔfrɛɛ bɛ. 22Amonom hɔaa begyaa bɛ kodoɔ ne bɛ papa hɔ, na bekodii n’akyi.
Yesu kaa Nyankopɔn asɛm na ɔsaa yareɛ ya Galilea
23 Yesu kyinkyinii Galilea nyinaa, kyerɛkyerɛɛ bɛ hyia adane mu, na ɔpae mu kaa ahennie he ho asɛmpa na ɔsaa bɛ a bɛyare nyinaa yadeɛ. 24 Nti ne ho asɛm trɛɛ Siria nyinaa, na bɛde ayarefoɔ, bɛ a bɛyare yadeɛ ahodoɔ ne bɛ a bɛ honam tutu bɛ, ne bɛ a honhom fi ne twerɛ ya bɛ so, ɔne mmubuafoɔ nyinaa, baa ne nkyɛne. Na ɔsaa bɛ nyinaa yadeɛ. 25 Na nkurofoɔ akuoakuo pii firi Galilea, Dekapoli, Yerusalem, Yudea, ne Yordan agya nyinaa dii n’akyi.",https://www.bible.com/bible/3971/MAT.4.BBTP
MATEO 5,"Bepɔ so asɛnka—Nhyirasɛm
(Luka 6:20-49)
1Berɛ a Yesu huu nnipadɔm he, ɔkɔɔ bepɔ he so; na ɔtenaa ase he, n’asuafoɔ baa ne nkyɛne. 2Na afei obiee na no kasaeɛ, na ɔkyerɛkyerɛɛ bɛ sɛ:
3 “Nhyira ne bɛ a ahia bɛ honhom mu, efiri sɛ bɛ ne soro ahennie he yɛ bɛ dea.
4 Nhyira ne bɛ a bedi awerɛhoɔ, efiri sɛ bɛ ne bebenya awerɛkyekyerɛ.
5 Nhyira ne bɛ a bɛdwo, efiri sɛ bɛ ne bebedi asaase he so.
6Nhyira ne bɛ a tenenee ho kɔm ne sukɔm de bɛ, efiri sɛ bɛ ne bɛbɛma bɛammee.
7 Nhyira ne bɛ a behu afoforɔ mmɔbɔ, efiri sɛ bɛ ne bebehu bɛ mmɔbɔ.
8 Nhyira ne bɛ a bɛ akoma mu te, efiri sɛ bɛ ne bebehu Nyankopɔn.
9 Nhyira ne bɛ a bɛhwehwɛ asomdwie, efiri sɛ bɛ ne bɛbɛfrɛ bɛ Nyankopɔn mma.
10 Nhyira ne bɛ a tenenee nti bɛtaa bɛ, efiri sɛ bɛ ne bebenya soro ahennie he.
11 Nhyira ne ho sɛ nnipa ka nsɛm gu ho so, na bɛtaa ho na bɛka nsɛmmɔne bebree fa ho ho, na me nti bedi torɔ gu ho so. 12 Homma ho ani nnye, efiri sɛ howɔ akatua kɛseɛ ya soro, na saa ne bɛtane adiyifoɔ a bedii ho anim kane he.
Mfantoho a ɔfa nkyene ne hann ho
13 Hone asaase yi so nkyene; nso sɛ nkyene dɛ yera a, ɔbɛyɛ dɛ na ayɛ nkyene bio? Bɛmmfa nnyɔ hwee bio, gye sɛ bɛto gu ma betiatia so.
14 Hoyɛ wiase hann. Kuro a ɔda mmepɔ so ntumi nhinta. 15 Nipa biaa nsɔ kanea mmfa nnhyɛ atam ase, na mmom bɛde si kanea dua so, na ahyerɛn ama nnipa a bɛya fie hɔ nyinaa. 16 Ne saa nti homma ho kanea nhyerɛn mma nnipa nyinaa, na bɛahu ho nnwuma pa na bɛahyɛ ho Agya a ɔya soro he animuonyam.
Mmara he ho nkyerɛkyerɛ
17 Honnwene sɛ maaba sɛ meebeyi mmara ne adiyifoɔ he hɔ; mamma sɛ meebeyi no hɔ, na mmom maaba sɛ meebɛma no aba mu pefee. 18 Nɔkorɛ meeka akyerɛ ho, kosi sɛ soro ne asaase betwam he, atwerɛdeɛ anaa nsensaneɛ ketewa baako mpo omfiri mmara he mu kosi sɛ ne nyinaa bɛba mu. 19 Ne saa nti, nipa biaa a obebu mmara nsɛm ketewa baako mpo so, na ɔbɛkyerɛkyerɛ binom ama bɛayɔ saa he, ɔbɛyɛ ketewa soro ahennie mu; nso deɛ odi so na ɔkyerɛkyerɛ ma nnipa di so he ɔbɛyɛ kɛseɛ soro ahennie mu. 20Meeka akyerɛ ho, sɛ ho tenenee ammoro atwerɛfoɔ ne Farisifoɔ bɛ deɛ so a, honnya soro ahennie mu kwane da.
Abufuo ho nkyerɛkyerɛ
21 “Hoate sɛ bɛka kyerɛɛ tetefoɔ he sɛ, ‘Honni awu; na nea odi awu biaa bedi fɔ atemmuo mu.’ 22 Na me deɛ meeka akyerɛ ho sɛ, sɛ wo bo fu wo nua a, wobedi fɔ atemmuo mu; wodi wo nua atɛm sɛ nipahunu a wobedi fɔ mpanyimfoɔ atitire he asɛniiɛ; na sɛ woka sɛ, ‘Woyɛ kwasea’ a, wobedi fɔ akɔ gya a onnum da mu. 23 Nti sɛ wode afɔrebɔdeɛ ba afɔrebokyia ho, na wokae sɛ wo nua wɔ bibi tia wo a, 24nea odi kane a ɔsɛ sɛ woyɔ ne sɛ, gya w’afɔrebɔdeɛ he afɔrebokyia he so na wo ne no nkobom, na ɔno akyi he woasane aba abɛbɔ w’afɔdeɛ. 25 Sɛ wo ne wo soboɔbɔni nam kwane so ɔɔkɔ asennibea a, yɛ ntɛm na wo ne no mmom ansa na wo ne no aduru asennibea hɔ, anyɛ saa a wo soboɔbɔni he de wo bɛhyɛ temufoɔ nsa, na temufoɔ he so de wo ahyɛ wɛmfoɔ nsa, na ɔde wo akɔto afiase. 26Nɔkorɛ, meeka akyerɛ ho, wonnya kwane mmfiri kosi sɛ wobetua wo kaprɛ a aka wo nsam he ansa.”
Awaresɛeɛ ho nkyerɛkyerɛ
27 “Hoate sɛ bɛkaa sɛ, ‘Nsɛe awadeɛ.’ 28 Na me deɛ meeka akyerɛ ho sɛ biaa a ɔhwɛ baa akɔnnɔ so sɛ nka ɔpɛ sɛ ɔne no bɛda he afa no n’akomam dada. 29 Sɛ w’ani nifa to wo sintidua a, tu firi hɔ na to twene; ɔyɛ ma wo sɛ wobɛhwere akwaa baako kyɛne sɛ wode nipadua he nyinaa bɛto amanehunu gya mu. 30Na sɛ wo nsa nifa to wo sintidua a, twa firi hɔ na to twene; ɔyɛ ma wo sɛ wobɛhwere akwaa baako kyɛne sɛ bɛde nipadua he nyinaa bɛto amanehunu gya mu.”
Awaregyaeɛ ho nkyerɛkyerɛ
31 “Afei nso, bɛkaa sɛ, ‘Biaa a obegyae ne yerɛ he, ɔmma no awaregyaeɛ krataa.’ 32 Na me deɛ meeka akyerɛ ho sɛ, sɛ bi gyae ne yerɛ na ɔnyɛ adwamammɔ nti ne ogyae no a, obetumi ama baa he aseɛ awareɛ; na biaa a ɔbɛware baa a bɛagyae no he nso aseɛ awareɛ.
Ntanka ho nkyerɛkyerɛ
33 “Bio, hoate sɛ bɛka kyerɛɛ tetefoɔ he sɛ, ‘Nka ntanhunu, nso fa wo ntankadeɛ ma Awurade.’ 34 Na me deɛ meeka akyerɛ ho sɛ, Nka ntam koraa, mfa soro nka ntam, efiri sɛ ɔyɛ Nyankopɔn ahennwa, 35 saa nso ne mfa asaase nka ntam, efiri sɛ ɔyɛ ne nane ntiasoɔ; mfa Yerusalem nso nka ntam, efiri sɛ ɔyɛ Hene kɛseɛ he ahenkuro. 36Na nka wo ti ntam, efiri sɛ wontumi nnyɔ tinwii baako mpo fufuo anaa tuntum. 37 Na ma nea wobɛka sɛ ɔyɛ ‘ɛɛ, he, nyɛ ɛɛ’, na nea wobɛka sɛ ‘daabi, he nso nyɛ daabi’; yei akyi ade foforɔ biaa firi bɔne mu.
Awerɛtɔ ho nkyerɛkyerɛ
38 “Hoate sɛ bɛkaa sɛ, ‘ani nsi ani ananem, na sẽ nso nsi sẽ ananem.’ 39 Na me deɛ meeka akyerɛ ho sɛ, Ho ne bɔnefoɔ nni asie. Nso sɛ bi pae w’aso nifa mu a, dane baako he nso ma no; 40 sɛ bi pɛ sɛ ɔne wo di asɛm na ɔfa w’ataadeɛ ngusoɔ a, fa deɛ ɔhyɛ aseɛ he so ka no ho; 41na sɛ bi hyɛ wo sɛ wo ne no nkɔ borɔfo-kwansini baako a, kɔ borɔfo-kwansini mmienu. 42Adeɛ biaa a bi bɛsrɛ afiri wo hɔ he, fa ma no, na deɛ ɔfɛm bibi firi wo hɔ biaa nkame no.
Dɔ w’atamfoɔ
43 “Hoate sɛ bɛkaa sɛ, ‘Dɔ wo yɔnko na tane w’atamfoɔ.’ 44 Na me deɛ meeka akyerɛ ho sɛ, Honnɔ ho atamfoɔ na hommɔ mpaeɛ mma bɛ a bɛtaa ho, 45 saa ne bɛma ho ayɛ ho Agya a ɔya soro he mma; efiri sɛ ɔma awia pie abɔnefoɔ ne ateneneefoɔ so, na ɔtɔ nsuo gu ateneneefoɔ ne bɛ a bɛnnyɛ ateneneefoɔ so. 46Na sɛ hodɔ bɛ a bɛdɔ ho a, mmɛ akatua ne hobenya? Togyefoɔ mpo nnyɔ saa anaa? 47Na sɛ ho kyea ho nuanom nkoaa a, mmɛ ne ho ayɔ akyɛne binom? Amanamane mufoɔ mpo nnyɔ saa? 48 Honyɛ pɛ, efiri sɛ, ho Agya ɔya soro he yɛ pɛ.",https://www.bible.com/bible/3971/MAT.5.BBTP
MATEO 6,"Adɔeɛ ho nkyerɛkyerɛ
1“Honhwɛ yie na hoannyɔ ho tenenee nnipa anim sɛ bebehu ho; sɛ hoyɔ saa a hoonnya akatua ho Agya a ɔya soro he hɔ.
2“Nti sɛ wooyɔ adɔeɛ adeɛ a, mmɔ dawuro nni w’anim, sɛnea nyaatwomfoɔ he yɔ no hyiadane mu ne mmɔntene so he, sɛdeɛ bebenya nipa anim animuonyam. Nɔkorɛ, meeka akyerɛ ho, bɛanya ba akatua dada. 3 Na sɛ wooyɔ adɔeɛ a, mma wo nsa benkum nnhu deɛ wo nsa nifa ɔɔyɔ, 4saa nti w’adɔeɛ he bɛyɛ kokoam adeɛ; na w’Agya a ohu kokoam he betua wo ka (badwam).
Mpaebɔ ho nkyerɛkyerɛ
5“Na sɛ hoobɔ mpaeɛ a honnyɔ sɛ nyaatwomfoɔ he; efiri sɛ bɛpɛ sɛ begyina hyiadane mu ne mmɔntene ntweaso bɔ mpaeɛ, sɛ nnipa behu bɛ. Nɔkorɛ, meeka akyerɛ ho sɛ, bɛanya bɛ akatua dada. 6 Na wo deɛ, sɛ woobɔ mpaeɛ a, kɔhyɛ wo dane mu na to wo ho pono mu na bɔ mpaeɛ kyerɛ w’Agya a ɔya kokoam he; na w’Agya a ohu kokoam he betua wo ka.
7 “Sɛ woobɔ mpaeɛ a, nka nsɛm pii kwa sɛ abosonsomfoɔ he; efiri sɛ besusu sɛ bɛkasaa dodoɔ nti bebetie bɛ. 8 Na ho deɛ honnyɔ sɛ bɛ, efiri sɛ ho Agya nim deɛ ohia ho ansa na hoobisa no.
9 Nti hommɔ mpaeɛ sɛ:
Yɛ Agya a woya soro,
anidie nka wo dini,
10 W’ahennie mmra.
Wopɛ nyɛ hɔ,
asaase yi so sɛdeɛ ɔteɛ soro.
11Ma yɛ aduane nnɛ nso, sɛnea wo de ma yɛ daa he.
12Na fa yɛ ka kyɛ yɛ,
sɛnea yɛ nso yɛde akyɛ bɛ a bɛde yɛ ka.
13Na nnyae yɛ mma yɛnnkɔ nsɔhwɛ mu,
na mmom gye yɛ firi bɔnefoɔ he nsam. [Efiri sɛ ɔyɛ wo ne ahennie ne tumi ne animuonyam yɛ wo dea daa, Amen!]
14Na sɛ hode bɛ a bɛfom ho he mfomsoɔ kyɛ bɛ a, ho Agya a ɔya soro he nso de ho mfomsoɔ bɛkyɛ ho; 15 nso sɛ hoammfa afoforɔ bɛ mfomsoɔ ankyɛ bɛ a, ho Agya a ɔya soro he nso ɔmmfa ho mfomsoɔ nkyɛ ho.
Mmuadadie ho nkyerɛkyerɛ
16 “Na sɛ hoodi mmuada a, honnyɔ ho anim bosaa sɛ nyaatwomfoɔ he, efiri sɛ bɛyɔ bɛ anim bosaa sɛ ɔbɛyɔ a nnipa behu bɛ sɛ beedi mmuada. Nɔkorɛ, meeka akyerɛ ho sɛ, bɛanya bɛ akatua dada. 17Nso sɛ woodi mmuada a, sra wo tim, (nunu mu) na hohoro w’anim, 18sɛnea ɔbɛyɛ a nnipa onnhu sɛ woodi abuada gye sɛ w’Agya a ɔya kokoam he; na w’Agya a ohu kokoam he betua wo ka.
Soro Agyapadeɛ ho nkyerɛkyerɛ
19“Honnhyehyɛ agyapadeɛ asaase yi so, baabi a mfɔteɛ ne naakyee sɛe no na akorɔmfoɔ bubu kowia; 20 na mmom honhyehyɛ ho agyapadeɛ soro baabi a mfɔteɛ anaa naakyee ntumi nsɛe no anaa akorɔmfoɔ ntumi mmubu nkowia, 21efiri sɛ baabi a w’agyapadeɛ ya he, hɔ ne w’akoma nso ya.
Akoma mu hann
22 “Ani yɛ nipadua kanea. Nti sɛ w’ani yɛ a, nipadua he nyinaa bɛyɛ hann; 23nso sɛ w’ani nyɛ a nipadua he nyinaa bɛyɛ sum. Nti sɛ hann a ɔya ho mu he yɛ sum a, he deɛ sum he bɛyɛ kɛse paa!
Nyankopɔn ne ahonyadeɛ
24 “Akoa biaa ntumi nsom awuranom mmienu; efiri sɛ ɔbɛtane baako na wadɔ baako, anaa ɔde ne ho bɛbata baako na waabu baako animtia. Hontumi nsom Nyankopɔn ne ahonyadeɛ.”
Honnwennwene
(Luka 12:22-31)
25 Nti meeka akyerɛ ho, honnwennwene ho kra ho, deɛ hobedi anaa deɛ hobɛnom, anaa ho nipadua ho, ɔfa deɛ hobɛhyɛ ho. Nkwa nsom bo nkyɛne aduane, na nipadua nkyɛne ntoma anaa? 26 Honhwɛ nnomaa a bɛya wiem; bennua, bentwa, na bɛmmoa hwee ano ngu pata so, nso ho Agya a ɔya soro he mma bɛ aduane di. Honsom bo nkyɛne bɛ anaa? 27Na ho mu bi betumi adwennwene de dɔnhwere baako mpo ato ne nkwa so anaa? 28Mmɛ nti ne hodwene nea hobefira ho? Honhwɛ wuram asukooko, sɛdeɛ benyini; bɛnnyɔ adwuma na bɛnnto asaawa, 29nso meeka akyerɛ ho, Salomo animuonyam nyinaa akyi he, wanhyehyɛ ne ho sɛ bɛ mu baako mpo.
30Nso sɛ Nyankopɔn fira wura a, ɔya hɔ nnɛ na kyena onni hɔ na bɛatwa ato fononoo mu ahye no, ntoma a, he deɛ ontumi mfira ho ntoma mma no mmoro so anaa, ho a ho gyidie sua? 31Ne saa nti honnwennwene sɛ, Mmɛ ne yebedi anaa Mmɛ ne yɛbɛnom anaa Ɛɛne ne yebefira? 32Na ɔyɛ amanamane mufoɔ ne bɛpre yeinom nyinaa ho; na nɔkorɛ, ho Agya a ɔya soro he nim sɛ hohia yeinom nyinaa. 33 Nso honni kane nhwehwɛ Nyankopɔn ahennie ne ne tenenee, na ɔde yeinom nyinaa nso bɛka ho ho.
34 “Nti honnwene kyena ho, efiri sɛ haw a ɔya kyena mu he, dɔɔso ma kyena heaa. Haw a ɔya da biaa mu he dɔɔso ma da heaa.”",https://www.bible.com/bible/3971/MAT.6.BBTP
MATEO 7,"Atenyie ho nkyerɛkyerɛ
1 Hommmu atɛne, na bɛammu ho atɛne. 2 Na atɛne a hobu he ɔnoaa ne bɛde bebu ho, na deɛ wode susu he, ɔno ne bɛde besusu ama ho. 3Mmɛ nti ne wohwɛ wo yɔnko ani ase mfrɛ, na wonnwene mpuna a ɔda w’ani so he ho? 4Anaa mmɛ nti ne wotumi ka kyerɛ wo yɔnko sɛ, Mma menyi w’ani ase mfrɛ berɛ a mpuna da so da w’ani so? 5Wo nyaatwomni, di kane yi mpuna a ɔda w’ani so he, na ɔbɛma woahu yie na woatumi ayi wo yɔnko ani ase mfrɛ.
Honngu ade kronkron ho fi
6 Hommfa ade kronkron mma nkramane; na honnto ho nhwene pa ngu mma mprako, na bɛamfa bɛ nane antiatia so na bɛannane amma ho so ammɛseɛ ho.
Adesrɛ
7 Hommisa, na bɛde bɛma ho; honhwehwɛ, na hobehu; hommom, na bebebie pono he ama ho. 8Na biaa a obisa he, ne nsa ka, na biaa a ɔhwehwɛ he, ohu, na biaa a obom he bebie pono he ma no. 9Ho mu hwane ne ne ba bisa no paanoo a ɔbɛma no boɔ? 10Anaa ne ba bisa no adwene a ɔbɛma no wɔ? 11 Na afei sɛ ho a hoyɛ nnebɔnyɛfoɔ mpo de nnepa mma ho mma a, ɔbɛyɛ dɛ ne ho Agya a ɔya soro he ɔmmfa nnoɔma pa mma bɛ a bebisa no!
Mmara titire
12 Nti adeɛ biaa a hopɛ sɛ nnipa yɔ ma ho he, honyɔ saa mma bɛ; na yei ne nea mmara he ne adiyifoɔ he ka.
Akwane ahodoɔ mmienu
13 Homfa pono teaa he mu nwuram; na kwane deɛ ɔkɔ sɛeɛ mu he pono trɛ na so fa ɔmmerɛ, na dodoɔ ne fa saa kwane he so. 14 Na pono teaa, ɔne kwane teaa he so fa ɔdene na ɔno ne kɔ nkwa mu, na nnipa kakraa bi ne hu saa pono ne kwane he.
Dua ne n’aba
15 Honhwɛ yie atorɔ adiyifoɔ ho, bɛ a bɛfira dwane nwoma ba ho nkyɛne nso bɛ mu paa deɛ bɛyɛ mpataku. 16 Bɛ aduaba ne hode behu bɛ. Bɛtete bobe nkasɛe so anaa bɛtete borɔdoma hwerɛmo so? 17 Saa nso ne dua pa biaa so aba pa, na dua bɔne so aba bɔne. 18Dua pa ntumi nso aba bɔne, saa nso ne dua bɔne ntumi nso aba pa. 19 Dua biaa a ɔnso aba pa he betwa to twene gya mu. 20Nti bɛ aba ne hode behu bɛ.
Setie ho nkyerɛkyerɛ
21 Ɔnyɛ biaa a ɔfrɛ me sɛ, Awurade, Awurade, ne bɛkɔ soro ahennie mu, na mmom deɛ ɔyɔ m’Agya a ɔya soro he apɛdeɛ. 22 Saa da he, bebree bebisa me sɛ, Awurade, Awurade, yɛamfa wo dini anhyɛ nkɔm, na yɛamfa wo dini antutu ahonhommɔne, na yɛamfa wo dini annyɔ tumideɛ pii anaa? 23 Na mɛpae mu aka akyerɛ bɛ sɛ, Mennim ho da; homfiri me so nkɔ, ho a hoyɔɔ nnebɔne.
Abotane ne anwea so dansie
24 “Nipa biaa a otie me nsɛm yi na ɔyɔ bɛyɛ sɛ nyansani a osii ne dane abotane so. 25Nsuo tɔeɛ, nsuhyiri baeɛ, na mframa bɔ bɛbɔɔ no, nso ammu angu, efiri sɛ otoo ne fapem he abotane so. 26Nso nipa biaa a otie me nsɛm yi na ɔnnyɔ he bɛyɛ sɛ bi a onnim nyansa a osii ne dane anweam. 27 Nsuo tɔeɛ, nsuhyiri baeɛ, mframa bɔ bɛbɔɔ no, na obu guu fam tim bubuu pasaa!”
28 Na afei, berɛ a Yesu kaa nsɛm yi wieeɛ he, nnipadɔm he ho dwirii bɛ ne nkyerɛkyerɛ he ho, 29 efiri sɛ ɔkyerɛkyerɛɛ bɛ sɛ bi a ɔwɔ tumi, na ɔnyɛ sɛnea bɛ atwerɛfoɔ he kyerɛkyerɛ he.",https://www.bible.com/bible/3971/MAT.7.BBTP
MATEO 8,"Yesu saa kwatani bi yadeɛ
(Marko 1:40-45; Luka 5:12-14)
1Berɛ a Yesu siane firii mmepɔ he so he, nnipadɔm pii dii n’akyi. 2Na hwɛ, kwatani bi baa ne hɔ bebuu nkotodwe n’anim, kaa sɛ, “Awurade, sɛ wopɛ a, wobetumi ama me ho afiri.” 3Na Yesu tenee ne nsa de kaa no, kaa sɛ, “Mepɛ. Wo ho mfiri!” Amonom hɔaa ne kwata he firii ne ho. 4 Na Yesu ka kyerɛɛ no sɛ, “Hwɛ na woanka ankyerɛ nipa biaa; afei kɔ, fa wo ho kɔkyerɛ sɔfo, na bɔ afɔdeɛ a Mose hyɛeɛ he, na ɔnyɛ adansedie mma bɛ.”
Yesu saa asraafoɔ ha so panyini bi akoa yadeɛ
(Luka 7:1-10)
5Na oduruu Kapernaum he, asraafoɔ ha so panyini bi baa ne hɔ, srɛɛ no 6sɛ, “Awurade, m’akoa abubu gu fie a ohu amane paa.” 7Na ɔka kyerɛɛ no sɛ, “Mɛba abɛsa no yadeɛ.” 8Na asraafoɔ ha so panyini he buaa sɛ, “Owura, memfata sɛ wobɛba me fie; kasa kɛkɛ, na m’akoa he ho bɛtɔ no. 9Na me nso meyɛ bi a me di tumi a asraafoɔ hyɛ m’ase; sɛ meka kyerɛ baako sɛ, “Kɔ a ɔkɔ,” na meka kyerɛ foforɔ nso sɛ, “Bra,” a ɔba, na mehyɛ m’akoa so sɛ, “Yɔ yei” a, ɔyɔ.” 10 Na Yesu tee deɛ ɔkaeɛ he, ne ho dwirii no, na ɔka kyerɛɛ bɛ a bedi n’akyi he sɛ, “Nɔkorɛ meeka akyerɛ ho, menhu biaa Israel mu a ɔwɔ gyidie sei. 11 Meeka akyerɛ ho, nnipa bebree firi apieeɛ ne atɔeɛ bɛba ne Abraham ne Isak ne Yakob abɛtena soro ahennie mu abedidi, 12 na ahennie he mma paa deɛ bɛbɛto bɛ atwene sum kabii mu, baabi a suu ne benabɔ ya.” 13 Na Yesu ka kyerɛɛ asraafoɔ ha so panyini he sɛ, “Kɔ; ɔnyɔ hɔ ma wo sɛdeɛ wo gyidie teɛ.” Na akoa he ho tɔɔ no saa dɔnhwere heaa mu.
Yesu saa nnipa bebree yadeɛ ya Petro fie
(Marko 1:29-34; Luka 4:38-41)
14Na afei Yesu kɔɔ Petro fie, na abunu akye Petro ase baa da hɔ. 15Yesu sɔɔ ne nsa, na abunu he gyaeɛ, na ɔsɔreeɛ, na ɔyɔɔ no ahɔhoyɛ. 16Saa anwummerɛ he bɛde nnipa bebree a bɛwɔ ahohommɔne braa no; ɔde tumi a ɔya n’asɛm mu tutuu ahohommɔne he, na ɔsaa bɛ a bɛyare nyinaa yadeɛ. 17 Yei maa deɛ diyifoɔ Yesaia kaeɛ he baam sɛ, “Ɔfaa yɛ mmerɛyɛ na ɔsoaa yɛ yadeɛ.”
Yesu daakye akyidifoɔ
(Luka 9:57-60)
18 Afei Yesu huu nnipadɔm pii sɛ bɛatwa ne ho ahyia he, ɔhyɛɛ sɛ bentwa nkɔ fa nohoaa. 19Twerɛfoɔ bi baa ne nkyɛne sɛ, “Kyerɛkyerɛni, medi w’akyi baabi a wobɛkɔ biaa.” 20 Na Yesu ka kyerɛɛ no sɛ, “Sakramane wɔ bɔno, na nnomaa a bɛya wiem wɔ pirebuo; nso Nipa Ba he deɛ onni baabi a ɔde ne ti bɛto mpo.” 21 Na suani foforɔ nso kaa sɛ, “Awurade, mma me kwane na menni kane nkosie me papa.” 22Nso Yesu ka kyerɛɛ no sɛ, “Di m’akyi, na ma awufoɔ nsie bɛ awufoɔ.”
Yesu brɛɛ ahum ase
(Marko 4:36-41; Luka 8:23-25)
23Na Yesu tenaa kodoɔ he mu he, n’asuafoɔ dii n’akyi. 24Ahum kɛseɛ bi bɔ faa po he so, na ano dene nti asorɔkye he baa kodoɔ he mu; nso na Yesu ada. 25Na asuafoɔ he baa ne nkyɛne bɛyanee no, sɛ, “Awurade, gye yɛ! Yɛɛhwere yɛ nkwa!” 26Na ɔka kyerɛɛ bɛ sɛ, “Mmɛ ntia ho suro yi, ho a ho gyidie sua?” Na ɔsɔreeɛ na ɔteateaa mframa ne po he; na bɛyɛɛ dinn koraa. 27Na yei yɛɛ bɛ nwanwa, na bɛkaa sɛ, “Abɛ nipa di a, mframa ne po mpo yɔ setie ma no yi?”
Yesu tutuu ahonhommɔne ya Gadarene
(Marko 5:1-17; Luka 8:26-37)
28Na Yesu duruu asuogya hɔ he, Gadarenefoɔ asaase so he, nnipa mmienu a bɛwɔ honhommɔne firi afunsieɛ behyiaa no. Na bɛ ho hu nti, na nnipa biaa ntumi ntwam saa kwane he so. 29 Amonom hɔaa bɛteateam sɛ, Mmɛ ne wo ne yɛ wɔ yɔ, Nyankopɔn Ba? Woaba ha sɛ wobɛha yɛ ansa na mmerɛ he aduru anaa? 30Saa mmerɛ he na mprakokuo bebree bi oodidi nkyɛne hɔ. 31Na ahohommɔne he srɛɛ no sɛ, “Sɛ wotutu yɛ a, ma yɛnkɔ mprakokuo yi mu.” 32Na ɔka kyerɛɛ bɛ sɛ, “Honkɔ!” Nti bɛkɔ kɔ wuraa mprakokuo he mu; na hɔaa, mprako he nyinaa bɔɔ bum sianee monku he mu koguu po he mu ma bɛ ase hyeeɛ. 33Na bɛ a bɛɛhwɛ mprakokuo he dwane kɔɔ kurom hɔ, kaa deɛ asi fa bɛ a na bɛwɔ ahohommɔne he ho kyerɛɛ bɛ. 34Na afei kuro mu he nyinaa ba behyiaa Yesu; na behuu no he, bɛsrɛɛ no sɛ ommfiri bɛ mpɔtamu hɔ nkɔ.",https://www.bible.com/bible/3971/MAT.8.BBTP
MATEO 9,"1 Na ɔfaa kodoɔ twaa po he kɔɔ ɔnoaa ne kurom.
Yesu saa bubuani bi yadeɛ
(Marko 2:1-12; Luka 5:17-26)
2Na hwɛ, nnipa binom de bubuani bi a ɔda kɛtɛ so braa no. Berɛ a Yesu huu bɛ gyidie he, ɔka kyerɛɛ bubuani he sɛ, “Ɔba, ma wo akoma ntɔ wo yam, bɛde wo bɔne akyɛ wo.” 3 Na atwerɛfoɔ bi keka kyerɛɛ bɛ ho bɛ ho sɛ, “Beema yi ɔɔka abususɛm.” 4 Na Yesu huu bɛ adwene he, ɔkaa sɛ, “Mmɛ nti ne ho dwene bɔne ho akoma mu? 5Na yei mu mɛneɛ ne ɔmmerɛ, sɛ wobɛka sɛ, ‘Bɛde wo bɔne akyɛ wo,’ anaa sɛ wobɛka sɛ, ‘Sɔre nante’? 6Na sɛ hobehu sɛ Nipa Ba he wɔ tumi asaase so sɛ ɔde bɔne kyɛ nti a.” Na afei ɔka kyerɛɛ bubuani he sɛ, “Sɔre, fa wo kɛtɛ, na kɔ wo fie.” 7Na ɔsɔreeɛ na ɔkɔɔ ne fie. 8Berɛ a nnipadɔm he huu yei he, bɛ ho dwirii bɛ, na bɛhyɛɛ Nyankopɔn a ɔde tumi a ɔte sei ama nnipa he animuonyam.
Yesu frɛɛ Mateo
(Marko 2:18-22; Luka 5:33-38)
9Na Yesu nam he, ohuu beema bi a bɛfrɛ no Mateo sɛ ɔte togyebea, na ɔka kyerɛɛ no sɛ, “Di m’akyi.” Na ɔsɔre dii n’akyi.
10Na Yesu ne n’asuafoɔ tenaa adidiiɛ fie hɔ he, hwɛ, atogyefoɔ ne nnebɔnyɛfoɔ bebree nso bɛtenaa bɛ nkyɛne. 11 Berɛ a Farisifoɔ he huu yei he, bɛka kyerɛɛ n’asuafoɔ he sɛ, “Mmɛ nti ne ho kyerɛkyerɛni yi ne atogyefoɔ ne nnebɔnyɛfoɔ didi yi?” 12Na ɔtee yei he, ɔkaa sɛ, “Bɛ a bɛte apɔ he benhia yaresafoɔ, na mmom gye sɛ bɛ a bɛyare he ne hia yaresafoɔ. 13 Honkɔ nkosua nea Nyankopɔn kyerɛ, sɛ ‘Mepɛ mmɔborɔhunu, na nyɛ afɔrebɔ.’ Na mamma sɛ meebɛfrɛ ateneneefoɔ, na mmom mebaa sɛ meebɛfrɛ nnebɔnyɛfoɔ.”
Akɔnkyene ho nkyerɛkyerɛ
(Marko 2:18-22; Luka 5:33-38)
14 Afei Yohane asuafoɔ he baa ne nkyɛne bɛkaa sɛ, “Mmɛ nti ne yɛ ne Farisifoɔ he taa kyene kɔm, na wo asuafoɔ yi deɛ nkyene kɔm?” 15 Na Yesu ka kyerɛ bɛ sɛ, “Ayefohyia he ahɔhoɔ ntumi nni awerɛhoɔ berɛ a ayefokunu he ya bɛnkyɛne, ɔnte saa? Nna bi bɛba a bɛbɛfa ayefokunu he afiri bɛnkyɛne, na afei bɛbɛkyene kɔm. 16 Biaa mfa ntoma mono sini ntɛ ataadeɛ dada mu, anyɛ saa a, ntɛmuu he bɛte afiri mu ama ne nteɛ he ayɛ kɛse paa. 17Saa nso ne bɛmmfa bobesa foforɔ ngu nsakotokuo dadaa mu; anyɛ saa a, nsakotokuo he bɛpae ama bobesa he ahwie agu, na kotokuo he asɛe. Na mmom bɛde bobesa foforɔ gu nsakotokuo mono mu, na ne mmienu nyinaa ansɛe.”
Abaayaa bi baa nkwa mu bio na maame bi nso nyaa ayaresa
(Marko 5:22-43; Luka 8:41-56)
18Berɛ a Yesu gu so ɔɔka yeinom akyerɛ bɛ he, mpofiremuaa hyiadane mu panyini bi ba bebuu nkotodwe n’anim kaa sɛ, “Me ba baa awu seseiaa; na bra na fa wo nsa begu ne so na obenya nkwa.” 19Na Yesu sɔre ne n’asuafoɔ he dii hyiadane mu panyini he akyi. 20Afei mpofiremuaa, baa bi a mogyaa atu no mfirinhyia dummienu firii Yesu akyi bɛsɔɔ n’ataadeɛ ano, 21 efiri sɛ, ɔkaa ne ne tim sɛ, “Sɛ mesɔ n’ataadeɛ ano nkoaa mpo a, menya ayaresa.” 22Yesu danee ne ho, na ohuu no he, ɔkaa sɛ, “Babaa, ma w’akoma ntɔ wo yam, wo gyidie agye wo.” Na amonom hɔaa baa he nyaa ayaresa. 23Berɛ a Yesu duruu panyini he fie na ohuu atɛntɛmmɛne hyɛnefoɔ ne nnipadɔm a bɛɛyɔ gyegyeegye he, 24 ɔkaa sɛ, “Homfiri ha nkɔ; na abaayaa he nwuiɛ, na waada.” Na bɛseree no twee. 25Na bɛmaa nnipadɔm he kɔɔ abɔntene he, ɔkɔɔ dane he mu na ɔsɔɔ ne nsa, na abaayaa he sɔreeɛ. 26Na yei ho amanebɔ trɛɛ mansini mu hɔ nyinaa.
Yesu saa anifirafoɔ mmienu yadeɛ
27Na Yesu firii hɔ kɔeɛ he, anifirafoɔ mmienu dii n’akyi teateam dendene sɛ, “Hu yɛ mmɔbɔ, Dawid ba!” 28Berɛ a ɔkɔɔ fie hɔ he, anifirafoɔ he baa ne nkyɛne, na Yesu bisaa bɛ sɛ, “Hogye di sɛ metumi ayɔ yei?” Bɛka kyerɛɛ no sɛ, “Ɛɛ, Awurade.” 29 Afei ɔde ne nsa kaa bɛ ani, na ɔkaa sɛ, “Sɛdeɛ ho gyidie teɛ he, ɔnyɔ saa mma ho.” 30 Na bɛ ani biebieɛ. Afei Yesu bɔɔ bɛ kɔkɔ dendenndene sɛ, “Honhwɛ na biaa ante yei.” 31Nso befirii hɔ kɔeɛ a ne bɛde ne ho asɛm trɛɛ mansini he mu nyinaa.
Yesu saa mum bi yadeɛ
32Bɛkɔeɛ akyi he, bɛde mum bi a honhommɔne ya ne mu braa no. 33Na berɛ a otuu honhommɔne he, mum he kasaeɛ; na nnipadɔm he ho dwirii bɛ, na bɛkaa sɛ, “Biaa nhuu bibiaa a ɔte sei Israel da.” 34 Nso Farisifoɔ he kaa sɛ, “Ɔde ahonhommɔne panyini tumi ne tu ahonhommɔne he.”
Twa adwuma he so, nso apaafoɔ he sua
35 Afei Yesu kyinkyinii nkuro ne nkuraa nyinaa ase, kyerɛkyerɛ bɛ hyiadane mu, na ɔpae mu kaa ahennie he ho asɛmpa he, na ɔsaa yadeɛ ne ahoɔmmerɛ nyinaa. 36 Berɛ a ohuu nnipadɔm he, ohuu bɛ mmɔbɔ, efiri sɛ na bɛɛteetee a na bɛabrɛ nso, na begu hɔ sɛ nwane a benni hwɛfoɔ. 37 Na ɔka kyerɛ n’asuafoɔ he sɛ, “Twa he so, nso apaafoɔ he sua; 38nti hommisa twawura he na ɔnsoma apaafoɔ nkɔ ne twa adwuma he mu.”",https://www.bible.com/bible/3971/MAT.9.BBTP
MATEO 10,"Yesu Asuafoɔ dummienu he
(Marko 6:7-13; Luka 9:1-5)
1Na Yesu frɛɛ n’asuafoɔ dummienu he na ɔmaa bɛ tumi sɛ bɛmfa ntutu ahonhom fi, na bɛnsa yadeɛ ahodoɔ ne honam mmerɛyɛ nyinaa.
2Asomafoɔ dummienu he bɛ dini di: deɛ odi kane ne, Simon a bɛsane frɛ no Petro; bɛ a ne bɛka ho ne ɔnoaa ne nua Andrea; Sebedeo ba Yakobo, ɔne ne nua Yohane; 3Filipo ne Bartolomeo; Toma ne Mateo a na ɔyɛ togyeni; Alfeo ba Yakobo, ne Tadeo; 4Simon a ofiri Kana, ne Yuda Iskariot a oyii Yesu maeɛ he.
Asuafoɔ dummienu he dwumadie
(Marko 6:7-13; Luka 9:1-6)
5Saa nnipa dummienu yi ne Yesu somaa bɛ hyɛɛ bɛ sɛ, “Hommmane nkɔ Amanamane mufoɔ hɔ, na honnwura Samariafoɔ kuro biaa mu, 6 na mmom honkɔ Israelfoɔ he mu, nwane a bɛayera he hɔ. 7Sɛ hokɔ a, hompae mu nka asɛmpa he sɛ, ‘Soro ahennie he abɛne.’ 8 Honsa yadeɛ, honyane awufoɔ, homma akwatafoɔ ho mfiri, hontutu ahohommɔne. Honyaa no kwa; nti homfa mma kwa. 9Hommfa sikakɔkɔɔ, anaa dwetɛ, anaa kɔɔbere ngu abɔsoɔ mu, 10 hommfa akwantuo bɔtɔ, anaa ntaadeɛ mmienu, anaa mpaboa anaa poma; na mmom adwumayɔni akatua fata no. 11Kuro anaa akuraa biaa a hobɛkɔ mu he, hommisa deɛ ɔfata a ɔya hɔ, na hontena hɔ kosi sɛ hobefiri hɔ. 12 Fie biaa a hobewura mu biaa honkyea. 13Sɛ fie hɔfoɔ gye ho a, homma ho asomdwie mmra bɛ so; na sɛ bɛannye ho a, homma ho asomdwie nsane mmra ho nkyɛne. 14 Sɛ bi annye ho anaa wantie ho nsɛm a, hoofiri fie anaa kurom hɔ a homporoporo ho nane ase mfuturo ngu hɔ na ɔnyɛ nsɛnkyerɛnne sɛ ho apo bɛ. 15 Nɔkorɛ meeka akyerɛ ho sɛ, atemuda he Nyankopɔn behu Sodom ne Gomora mpo mmɔbɔ akyɛne saa kuro he.
Taa ho nkɔmhyɛ
(Marko 13:9-13; Luka 21:12-17)
16 “Hwɛ, meesoma ho sɛ nnwane akɔ mpataku mfimfini; nti honya nyansa sɛ wɔ, na honyɛ nnipa a ho ho nni asɛm te sɛ mmuburo. 17 Honhwɛ ho ho yie bɛ ho, efiri sɛ bɛde ho bɛma badwafoɔ na bɛahwe ho bɛ hyia adane mu; 18 na me nti bɛbɛtwe ho akɔ amradofoɔ ne ahemfo anim, na ayɛ adansedie ama bɛ ne Amanamane mufoɔ. 19 Sɛ beyi ho mma a, honnwene sɛnea hobɛkasa anaa deɛ hobɛka; efiri sɛ bɛde deɛ hobɛka he bɛma ho saa berɛ heaa mu; 20 na nyɛ ho ne hobɛkasa, na mmom ɔyɛ ho Agya Honhom ne bɛfa ho mu akasa. 21 Nua beyi nua ama wuo, na agya ayi ne ba ama, na mma bɛsɔre atia awofoɔ ama bɛaku bɛ; 22 na me dini nti nnipa nyinaa bɛtane ho. Na nea obegyina akosi awieeɛ he, ɔno ne bɛbɛgye no nkwa. 23 Sɛ bɛtaa ho kuro baako so a, honwane nkɔ kuro foforɔ so; na nɔkorɛ meeka akyerɛ ho sɛ, honnkɔ Israel nkuro nyinaa mu na Nipa Ba he aba.
24 “Suani nkyɛne ne kyerɛkyerɛni, saa ara nso ne akoa nkyɛne ne wura; 25 ɔdɔɔso ma suani sɛ ɔbɛyɛ sɛ ne kyerɛkyerɛni, anaa akoa sɛ ne wura. Sɛ bɛfrɛɛ fie he wura he Beelsebul a, mprɛ ahe ne bɛmfrɛ fie he mufoɔ saa bi!
Deɛ ɔsɛ sɛ besuro no
(Luka 12:2-9)
26 “Nti honnsuro bɛ; na adeɛ biaa nni hɔ a so akata a bɛmmpa ho ntoma, anaa ahinta a ɔnna adi. 27Deɛ meka kyerɛɛ ho kokoam he, honka no badwam; na deɛ meka guu ho asum he, honnyina adane atifi mmɔ no dawuro. 28 Honnsuro bɛ a beku honam nso bentumi nku kra; na mmom honsuro deɛ obetumi asɛe honhom ne honam bronsam gya mu. 29Bɛnntɔno mpatuprɛ mmienu nnye kaprɛ anaa? Nso bɛ mu baako mpo nkwati ho Agya ntɔ fam. 30Na ho tinwii mpo bɛakane ne nyinaa. 31Nti honnsuro; hosom bo sene mpatuprɛ koraa.
32Saa nti biaa a ɔbɛgye me atum nnipa anim he, me nso mɛgye no atum m’Agya a ɔya soro he anim; 33 nso deɛ ɔbɛpo me nipa anim he, me nso mɛpo no m’Agya a ɔya soro he anim.
Ko di asomdwie anim
(Luka 12:51-53)
34“Honnwenne sɛ mede asomdwie ne baa asaase so; mammfa asomdwie amma, na mmom mede sekane. 35Na maaba sɛ mede mpaepaemu ɔɔbɛto babeema ne n’agya ntam, babaa ne ne maame ntam, na ase asɔre atia n’ase baa; 36 na nipa fiefoɔ bɛyɛ n’atamfoɔ. 37 Biaa a ɔdɔ Agya anaa na kyɛne me he mfata sɛ ɔbɛyɛ me suani; na biaa a ɔdɔ babeema anaa babaa kyɛne me he nso mfata sɛ ɔbɛyɛ me suani; 38 na biaa a ɔmmfa n’asennua he na onni m’akyi he mfata sɛ ɔbɛyɛ me suani. 39 Deɛ ne nsa aka ne kra he, obefiri ne nsa, na bɛ a me nti bɛbɛhwere bɛ kra he bɛ nsa bɛka.
Akatua
40 “Biaa a ɔgye ho he gye me, na deɛ ɔgye me he gye deɛ ɔsomaa me he nso. 41Deɛ ɔgye diyifoɔ ya diyifoɔ dini mu he benya diyifoɔ akatua; na deɛ ɔgye nipa tenenee ya nipa tenenee dini mu he benya nipa tenee akatua; 42 na deɛ ɔbɛma nkumaa yi bi nsuo nnwunu kuruwaa baako mpo he suani dini mu he, nɔkwasɛm ne sɛ n’akatua ɔmmɔ no da.”",https://www.bible.com/bible/3971/MAT.10.BBTP
MATEO 11,"Suboni Yohane ahoyera
(Luka 7:18-35)
1Na berɛ a Yesu kasa kyerɛɛ n’asuafoɔ dummienu he wieeɛ he, ofirii hɔ kɔɔ bɛ nkuro he mu sɛ ɔɔkɔ kyerɛkyerɛ, na afei wapaem kaa n’asɛm he hɔ.
Asomafoɔ a bi firi Suboni Yohane hɔ baa Yesu nkyɛne
2 Berɛ a Yohane da afiase a ɔtee deɛ Kristo ɔɔyɔ he, ɔsomaa n’asuafoɔ 3 ma bɛ bebisaa Yesu sɛ, “Wone deɛ ɔɔba he, anaa yɛnhwɛ foforɔ kwane?” 4Yesu buaa bɛ sɛ, “Honkɔ na honkɔka deɛ hoate ne deɛ hoahu nkyerɛ Yohane: 5 anifirafoɔ hu adeɛ, mmubuafoɔ nante, akwatafoɔ ho firi, asotifoɔ te asɛm, awufoɔ nyane firi wuom, na bɛka asɛmpa he kyerɛ ahiafoɔ. 6 Nhyira ne deɛ mennto bɛ sintidua.”
Yesu kamfõõ Suboni Yohane
7 Na bɛɛkɔ he, Yesu firii aseɛ kaa Yohane ho asɛm kyerɛɛ nnipadɔm he sɛ: “Mmɛ ne hokɔɔ serɛ so kɔhwɛeɛ? Nnɛm a mframa ohim no anaa? 8Sɛ onte saa a ɛɛne ne hokɔhwɛeɛ? Bi a ɔhyɛ ntaade pa? Hwɛ, bɛ a bɛhyɛ ntaade pa he bɛya ahemfie. 9 Anaa abɛ koraa nti ne hofirii adi kɔhwɛeɛ? Diyifoɔ? Ɛɛ, meeka akyerɛ ho, sɛ ɔte saa; nso, ɔkyɛne diyifoɔ koraa. 10Yei ne deɛ bɛatwerɛ ne ho asɛm sɛ,
‘Hwɛ, meesoma me bɔfoɔ adi w’anim,
a obesiesie w’anim kwane.’
11 Nɔkorɛ meeka akyerɛ ho sɛ, nipa biaa nni hɔ a baa awo no a ɔyɛ kɛseɛ kyɛne Suboni Yohane; nso nea osua koraa soro ahennie mu he yɛ kɛseɛ kyɛne no. 12 Ofiri Suboni Yohane berɛ so besi nnɛ bɛyɔ soro ahennie he ho adeɛ anibereɛ so, na bɛ a bɛ ani abere he nso fa no aniɔdene so. 13Na adiyifoɔ ne mmra he nyinaa hyɛɛ nkɔm de besii Yohane berɛ so; 14na sɛ hobɛgye adi a, ɔno ankasa ne Elia a otwa sɛ ɔba he. 15Deɛ ɔwɔ aso he ntie!
16“Nso hwane ho ne mede nemmafoɔ yi bɛtoto? Bɛte sɛ mmɔfra a bɛɛteam frɛ bɛ mfɛfoɔ sɛ,
17 ‘Yɛabɔ mmɛne amma ho, nso hoansa;
yɛatwa adwo, nso hoannsu.’
18 Na Yohane baeɛ, na onnidi, na ɔnnom nso, na bɛkaa sɛ, ‘Ɔwɔ honhommɔne’; 19 Nipa Ba he baeɛ a odidi na ɔnom, na hoka sɛ, “Ɔyɛ didifoɔ ne nsanomfoɔ, togyefoɔ ne nnebɔnyɛfoɔ bɛ adamfo!’ Nso, bɛ a bɛde Nyankopɔn nyansa di dwuma he da no adi sɛ ne nyansa he yɛ papa.”
Nkuro a bɛansakra bɛ adwene he nnue
(Luka 10:12-15)
20Afei ɔhyɛɛ aseɛ kaa nkuro a na waayɔ ne tumideɛ he mu fa kɛseɛ hɔ he anim, efiri sɛ bɛansakra bɛ adwene, 21 “Korasin due! Betsaida due! Efiri sɛ, sɛ bɛyɔɔ tumideɛ a bɛayɔ no ho mu he, bɛyɔɔ no Tiro ne Sidon a, nka bɛasakra bɛ adwene afira ayitoma de nso apete bɛ tim de akyerɛ bɛ adwensakra dadaada. 22Meeka akyerɛ ho, atemmuda he, bebehu Tiro ne Sidon mmɔbɔ akyɛne ho. 23 Na wo Kapernaum nso,
bɛbɛpegya wo akɔ soro anaa?
Daabi da, bɛde wo bɛkɔ asamando.
Efiri sɛ, bɛyɔɔ tumideɛ a bɛayɔ no wo mu he Sodom a, nka Sodom kuro he ya hɔ de besi nnɛ. 24 Na meeka akyerɛ ho sɛ, atemmuda he, bebehu Sodom asaase mmɔbɔ akyɛne ho.”
Hommra me nkyɛne, na mɛma ho ahome
(Luka 10:21-22)
25 Saa berɛ he, Yesu kaa sɛ, “Agya, soro ne asaase Wura, meda wo ase, efiri sɛ, wode nnoɔma yi ahinta anyansafoɔ ne mmadwemma, na woayi no adi akyerɛ mpapahwekwaa. 26Ampa, Agya, saa ne sɔ w’ani. 27 M’Agya de nnoɔma nyinaa ahyɛ me nsa; na biaa nnim Ba he, gye Agya he; na biaa nnim Agya he nso, gye Ba he ne biaa a Ba he pɛ sɛ ɔbɛma n’ahu no. 28 Ho a hoabrɛ, na ho so nnesoa nyinaa, hommra me nkyɛne, na mɛma ho ahomee. 29Homfa me konnua nto ho ho so, na honsua me, efiri sɛ medwo na mebrɛ me ho ase akoma mu, na hobenya homee ama ho kra. 30 Efiri sɛ, me konnua ɔmmerɛ na m’adesoa so mu ɔhare.”",https://www.bible.com/bible/3971/MAT.11.BBTP
MATEO 12,"Yesu asuafoɔ he buu homeda he so
(Marko 2:23-28; Luka 6:1-5)
1 Saa berɛ he, Yesu kɔfaa aburofuom homeda; na kɔm de n’asuafoɔ he, na bɛhyɛɛ aseɛ pempanee aburo he bi weeɛ. 2 Na Farisifoɔ he huu bɛ he, bɛka kyerɛɛ Yesu sɛ, “Hwɛ, w’asuafoɔ he ɔɔyɔ deɛ mmara mma kwane mma bɛnnyɔ no homeda.” 3 Ɔka kyerɛɛ bɛ sɛ, “Honkenkanee deɛ Dawid yɔeɛ mmerɛ a kɔm dee ɔne ne nkurofoɔ he anaa? 4 Owuraa Nyankopɔn fie, na odii Kyerɛ Paanoo he a mmara mma kwane mma ɔno anaa ne nkurofoɔ he nso nni, gye sɛ asɔfoɔ nkoaa. 5 Anaa honkenkanee no mmara he mu sɛ homeda he, sɛ asɔfoɔ a bɛya asɔrefie he bu homeda he so a benni fɔ? 6Meeka akyerɛ ho, deɛ ɔsõ kyɛne asɔrefie he ya ha. 7 Sɛ nka na honim Nyankopɔn asɛm a ɔdɛ ‘Mepɛ mmɔborɔhunu na nyɛ afɔrebɔ,’ ase a nka hoammu deɛ onni fɔ he fɔ. 8Na Nipa Ba he yɛ homeda he so tumfoɔ.”
Beema a ne nsa awu he
(Marko 3:1-6; Luka 6:6-11)
9Yesu firii hɔ kɔɔ bɛ hyiadane mu. 10 Na beema bi ya hɔ a ne nsa awu, na bebisaa no sɛ, “Ɔyɛ mmara sɛ bɛsa yadeɛ homeda?” Bebisaa no yei de pɛɛ kwane a bɛbɛfa so abɔ no kwaadu. 11 Ɔka kyerɛɛ bɛ sɛ, “Fa ne sɛ ho mu bi wɔ dwane baako, na ɔtɔ abura mu homeda a, ɔnnsɔ ne mu nnyi no mmfiri mu anaa? 12Nipa so nni mfasoɔ bebree nkyɛne dwane? Mmara ma ho kwane sɛ bɛyɔ papa homeda.” 13Na afei ɔka kyerɛɛ beema he sɛ, “Tene wo nsa.” Ɔteneeɛ, na ɔyɛɛ yie sɛ baako heaa. 14 Na yei maa Farisifoɔ he firii adi kɔbɔɔ ne ti so pɔ, kwane a bɛbɛfa so aku no.
Nyankopɔn akoa a wayi no he
15 Berɛ a Yesu huu saa he, ofirii hɔ. Nnipa bebree dii n’akyi, na ɔsaa bɛ nyinaa yadeɛ, 16 na ɔhyɛɛ bɛ sɛ bɛmma biaa nhu ne nipa bane. 17 Yei maa deɛ diyifoɔ Yesaia kaeɛ he baam sɛ:
18 “Yei ne m’akoa a mayi no,
medɔ ba, ɔno ne me kra ani sɔ no.
Mehwie me Honhom agu ne so,
na wapaem aka atɛntenenee akyerɛ Amanamane mufoɔ.
19Ɔnnko na ɔnnteam,
na biaa nso ɔnte ne nne abɔntene.
20Ommu nnɛm a abuka he mu,
na ntomabane a oofiri wisie he nso onnum no,
kosi sɛ ɔde tenenee bɛkɔ nkunimdie mu.
21Na ne dini mu ne Amanamane mufoɔ benya anidasoɔ.”
Yesu ne Beelsebul
(Marko 3:22-30; Luka 11:14-26; 11:29-32)
22Na bɛde bi a ɔwɔ honhommɔne a ɔyɛ nifirani na ɔsane yɛ mum braa no; na ɔsaa no yadeɛ, na deɛ na nka ɔyɛ mum he kasaeɛ na ohuu adeɛ. 23Na nnipadɔm he nyinaa ho dwirii bɛ na bebisaa sɛ, “Ɔnyɛ Dawid Ba he di?” 24 Nso Farisifoɔ he teeɛ he, bɛkaa sɛ, “Yei deɛ ɔnyɛ hwee sɛ Beelsebul tumi ne beema yi de tutu ahonhommɔne.” 25Na onim bɛ adwene, nti ɔka kyerɛɛ bɛ sɛ, “Ahennie biaa a ɔne ne ho di asie he bɛsɛe, na kuro anaa fie biaa a ɔko tia ne ho he, onnyina. 26Sɛ Satan tutu Satan a, sɛ na ɔne ne ho odi asie o? Ɔba saa a ɔbɛyɛ dɛ na n’ahennie agyina? 27Sɛ me de Beelsebul tumi tutu ahonhommɔne a, hwane tumi ne ho nkurofoɔ so de betutu ahonhommɔne? Yei nti ho akyidifoɔ ne bebu ho atɛne. 28 Nso sɛ ɔnam Nyankopɔn Honhom so ne metutu ahonhommɔne a, hedeɛ na Nyankopɔn ahennie he anya aba ho so. 29 Anaa ɔbɛyɛ dɛ na bi atumi akɔ ahoɔdenfoɔ fie sɛ ɔɔkɔfom ne nnoɔma afa, berɛ a onni kane nkyekyere ahoɔdenfoɔ he? Gye sɛ ɔkyekyere no ansa na watumi afa ne nnoɔma he. 30 Biaa a ɔnka me ho he sɔre tia me, na deɛ ɔne me mmoaboa ano he hwete mu. 31 Nti meka akyerɛ ho, bɛde bɔne ne abususɛm biaa a nipa bɛyɔ bɛkyɛ, nso abususɛm a bɛyɔ tia Honhom he deɛ bɛmmfa nkyɛ. 32 Deɛ ɔka asɛm bi tia Nipa Ba he bɛde bɛkyɛ no, nso deɛ ɔkasa tia Honhom Kronkron he deɛ bɛmmfa nkyɛ no, saa berɛ yi anaa berɛ a ɔbɛba akyire yi.
Dua ne n’aba
33 “Homma dua he nyɛ dua pa, na n’aba nso ayɛ aba pa; na sɛ homma dua he nyɛ dua bɔne n’aba nso yɛ aba bɔne; na dua he aba ne yɛde hu dua korɔ a ɔyɛ. 34Nankatia mma! Ɔbɛ yɛ dɛ na hoaka nsɛm pa, berɛ a hoyɛ abɔnefoɔ? Nea abu so akoma mu he ne ano ka. 35Nipa pa de nnoɔma pa a waboaboa ano mu de nnoɔma pa ba, na nipa bɔne de nnoɔma bɔne a waboaboa ano de nnoɔma bɔne ba. 36Meeka akyerɛ ho, atemmuda he hobebu asemhunu biaa a efiri ho anum ba ho akonta; 37efiri sɛ ho nsɛm so ne bɛnam bebu ho bem, na ho nsɛm nso so ne bɛnam bebu ho fɔ.”
Bebisaa nsɛnkyerɛnne firii Yesu hɔ
38 Na atwerɛfoɔ bi ne Farisifoɔ bi kaa sɛ, “Kyerɛkyerɛfoɔ, yɛpɛ sɛ yehu nsɛnkyerɛnne bi firi wo hɔ.” 39Nso obuaa bɛ sɛ, “Nemmafoɔ ho yɛ nnebɔnyɛfoɔ ne awaresɛefoɔ a hobisa nsɛnkyerɛnne, nso nsɛnkyerɛnne biaa nni hɔ sɛ diyifoɔ Yona nsɛnkyerɛnne. 40 Na sɛnea Yona dii bonsu yam nnansa, awia ne anadwo he, saa ara ne Nipa Ba he bedi nnansa asaase bunu mu. 41 Ninewefoɔ ne nemmafoɔ behyia atemmuo mu, na bebebu saa nemmafoɔ yi fɔ, efiri sɛ Ninewefoɔ he gyee Yona asɛnka diiɛ na bɛsakraa bɛ adwene, na hwɛ, deɛ ɔso kyɛne Yona ya ha. 42 Anafoɔ Hemaa ne nemmafoɔ behyia atemmuo mu, na obebu nemmafoɔ yi fɔ, efiri sɛ ofirii asaase ano nohoaa betiee Salomo nyansa, na hwɛ, deɛ ɔkyɛne Salomo ya ha!
Ahonhommɔne saneba
43“Sɛ honhommɔne tutu firi nipa mu kɔ a, okokyinikyini akwaweɛ so sɛ ɔɔpɛ homebea, na sɛ wannya bi a, 44afei ɔka sɛ, ‘Mɛsane akɔ me fie a mefirii mu he mu.’ Sɛ obeduru hɔ na sɛ obehu sɛ mu da hɔ mpan, na bɛaprapra mu kama asiesie mu a, 45 ɔkɔ kɔfa ahonhommɔne ahodoɔ nson a bɛ tim ɔdene sene no, na bɛbɛtena mu; na ofiri saa mmerɛ he ɔɔkɔ he saa nipa he abrabɔ bɛyɛ tane akyɛne n’ahyɛaseɛ. Saa na ɔbɛyɛ nemmafoɔ nnebɔnyɛfoɔ yi.”
Yesu abusua kann
(Marko 3:31-35; Luka 8:19-21)
46 Na ogu so ɔɔkasa kyerɛ nnipadɔm he, ne maame ne ne nuanom begyinaa abɔntene pɛɛ sɛ bɛ ne no kasa. 47Na bi ka kyerɛɛ no sɛ, “Hwɛ, wo maame ne wo nuanom gyina mfikyire pɛ sɛ bɛ ne wo kasa.” 48 Na Yesu buaa deɛ ɔkaa saa he sɛ, “Hwane ne me maame, na hwane ne me nuanom?” 49Na ɔtenee ne nsa n’asuafoɔ he so sɛ, “Yeinom ne me maame ne me nuanom! 50 Na biaa a ɔyɔ m’Agya a ɔya soro he apɛdeɛ he ɔno ne yɛ me nuabeema, me nuabaa ne me maame.”",https://www.bible.com/bible/3971/MAT.12.BBTP
MATEO 13,"Mfantoho a ɔfa abaguo ho
(Marko 4:1-20; Luka 8:4-15)
1Saa da heaa, Yesu firii fie na ɔkɔtenaa mpoano. 2Nnipadɔm pii kyeree ne so nti ɔkɔtenaa kodoɔ bi mu, maa nipakuo he gyinaa mpoano hɔ. 3Na ɔyɔɔ mfantoho de kyerɛkyerɛɛ bɛ nnoɔma bebree. Na ɔkaa sɛ: “Hontie! Gufoɔ bi firii adi sɛ okogu n’aba. 4Na oguu aba he, aba he bi koguu kwankyɛne, na nnomaa bɛsosɔɔ ne nyinaa. 5Aba he bi nso koguu abotane so, baabi a nɛteɛ nni papa, na ofifirii ntɛm, nso na nɛteɛ he mu nnɔ. 6Na berɛ a awia pieeɛ he, esiane sɛ benni nhini nti, ne nyinaa twintwameeɛ, na ɔhyee koraa. 7Na aba he bi nso koguu nkasɛe mu, na nkasɛe he nyiniiɛ he omiaa aba he. 8Aba he bi nso koguu asaase pa mu na ɔsoo aba bebree, bi mmɔho ha, bi mmɔho aduosia, bi mmɔho aduasa. 9Ma deɛ ɔwɔ aso he ntie!”
Mfantoho he botae
10Na asuafoɔ he baa ne nkyɛne bebisaa no sɛ, “Mmɛ nti ne wode mfantoho ne ɔɔkasa akyerɛ bɛ yi?” 11Obuaa sɛ, “Ho deɛ bɛde ama ho sɛ honte ahintasɛm a ɔfa soro ahennie he ho ase, nso bɛ deɛ bɛmfa maa bɛ. 12 Na bɛ a bɛwɔ ahennie he ho nteaseɛ he, bɛde nteaseɛ bebree bɛka bɛ ho ama bɛanya no mmorosoɔ, na bɛ a benni bi he, nteaseɛ ketewa bi a bɛwɔ he mpo befiri bɛ nsa.’ 13 Deɛ ntia mede mfantoho ne ɔɔkasa akyerɛ ho ne sɛ ‘hu deɛ bebehu nso benhu no yie, te deɛ bɛbɛte nso bɛnte aseɛ.’ 14 Ɔnam bɛ so ne diyifoɔ Yesaia nkɔmhyɛ he aba mu sɛ:
Te deɛ hobɛte, nso hoɔnte aseɛ da
na hobɛhwɛ paa, nso honnhu no yie da.
15Efiri sɛ mane he akoma apirim,
na bɛ asom oduru sɛ bɛbɛte,
na bɛakata bɛ ani;
sɛ ɔbɛyɛ a bɛmfa bɛ ani mpo nhwɛ,
na bɛmfa bɛ aso nso ntie,
na bɛamfa bɛ akoma ante aseɛ ama bɛanane bɛ ho,
na masa bɛ yadeɛ.’
16 Nso ho deɛ nhyira ne ho ani, sɛ ohu, ne ho aso, sɛ ɔte. 17Nɔkorɛ meeka akyerɛ ho, adiyifoɔ ne ateneneefoɔ bebree pɛɛ sɛ behu deɛ hoahu yi, nso bɛanhu, na bɛte deɛ hoate yi, nso bɛante.
Mfantoho he asekyerɛ
18Afei hontie abaguo ho mfantoho he nkyerɛaseɛ. 19Sɛ bi te ahennie he ho asɛm na ɔnnte aseɛ a, bɔnefoɔ he ba behwim deɛ bɛagu no na akomam he; yei ne deɛ beguu no kwankyɛne he. 20Na deɛ beguu no abotane so he, ɔno ne nipa a ɔde anigyeɛ gye asɛm he ntɛntɛm; 21nso saa nipa he nni nyinasoɔ, nso ɔtena hɔ kakra, na sɛ asɛm he nti, sɛ amaneɛ anaa ɔtaa ba pɛ, ntɛmaa, saa nipa he sane n’akyi. 22 Na deɛ beguu no nkasɛe mu he, ɔno ne nipa a ɔte asɛm he a, wiase adwendwene ne ahonyadeɛ nnaadaa mia asɛm he, na ne saa nti, ontumi nso aba biaa. 23Na deɛ beguu no asaase pa so he, ɔno ne nipa a ɔte asɛm he a ɔte aseɛ, na ɔsõ aba bebree, bi mmɔho ha, bi nso mmɔho aduosia, bi nso mmɔho aduasa.”
Ayuo ne wuraa ho mfantoho
24 Ɔmaa bɛ mfantoho foforɔ sɛ, “Yebetumi de soro ahennie he atoto nipa bi a oguu aba pa n’afuom ho; 25na berɛ a nnipa daeɛ he, tamfoɔ bi ba beguu wuraa fraa ayuo he mu, na ɔkɔeɛ. 26Afei berɛ a ofifiriiɛ a na ɔɔso aba he, saa berɛ heaa ne wuraa he nso fifiriiɛ. 27Na ne nkoa ba bebisaa no sɛ, ‘Owura, ɔnyɛ aba pa ne woduaa no w’afuo mu yi? Na afei wuraa yi firi he?’ 28Obuaa sɛ, ‘Tamfoɔ bi ne ayɔ saa he o!’ Nkoa he bisaa no sɛ, ‘Nti wopɛ sɛ yekotutu firi mu anaa?’ 29Nso obuaa sɛ, ‘Daabi; sɛ hootutu wura he a hobetutu ayuo he afra. 30 “Homma ne nyinaa mmom nyini nkosi twaberɛ; na oduru twaberɛ a mɛka akyerɛ twafoɔ he sɛ, Honni kane nsesa wura he na honkyekyere no akuoakuo nkɔhye no, na ayuo he deɛ honsesa nkogu m’apata so.’ ”
Sinapi aba ho Mfantoho
(Marko 4:30-32; Luka 13:18-19)
31Na ɔmaa bɛ mfantoho foforɔ bi sɛ, “Soro ahennie he te sɛ sinapi aba a bi koduaa no n’afuom; 32ɔyɛ ketewa paa aba nyinaa mu deɛ, nso sɛ onyini a, ɔbɛyɛ wuraa nyinaa mu kɛseɛ na ɔbɛyɛ dua kɛseɛ ma nnomaa a bɛya wiem bɛyɛ bɛ buo ne mmane so.”
Mmɔreka ho mfantoho
33 Na ɔmaa bɛ mfantoho foforɔ bi sɛ, “Soro ahennie te sɛ baa bi a ɔfaa mmɔreka na ɔde fraa sam susukuruwa mmeɛnsa kosii sɛ ne nyinaa tuiɛ.”
Deɛ ntia Yesu de mfantoho kasa
34 Yesu de mfantoho ne kaa yeinom nyinaa kyerɛɛ nnipadɔm he; wankwanti mfantoho ne bɛ ankasa. 35Yei hyɛɛ deɛ diyifoɔ he kaeɛ he ma sɛ:
“Mebie m’ano mfantoho mu;
Mɛpae mu aka deɛ ahinta firi wiase ahyɛaseɛ.”
Yesu kyerɛkyerɛ ayuo ne wuraa mfantoho he ase
36 Afei ogyaa nnipakuo he hɔ, na ɔkɔɔ fie. Na n’asuafoɔ he baa ne nkyɛne, bɛkaa sɛ, “Kyerɛkyerɛ yɛ mfantoho a ɔfa wuraa a ɔya mfuom he ase.” 37Na obuaa sɛ, “Deɛ ogu aba pa he ne Nipa Ba he; 38 afuo he ne wiase, na aba pa he ne ahennie he mma; wuraa he ne bɔnefoɔ he mma, 39na tamfoɔ a oduaa wuraa he ne Bronsam; twaberɛ he ne awieeɛ berɛ, na twafoɔ he ne abɔfoɔ.
40Sɛnea bɛboaboa wuraa na bɛde gya hye he, saa ara na ɔbɛyɔ awieeɛ berɛ he nso.
41 Nipa Ba he bɛsoma n’abɔfoɔ, na bɛbɛboaboa bibi a ɔto sintidua ne abɔneyɛfoɔ nyinaa ano afiri n’ahennie mu, 42 na bɛato bɛ atwene gya fononoo mu, hɔ ne bebesu na bɛatwerɛ bɛ sẽ 43 Na teneneefoɔ he deɛ bɛbɛhyerɛn sɛ awia bɛ Agya ahennie mu. Mma deɛ ɔwɔ aso he ntie!
Agyapadeɛ ho mfantoho
44 “Soro ahennie he te sɛ agyapadeɛ a bɛde asie asaase bi so, na bi huiɛ na ɔkata so; na ɔde ho anigyeɛ kɔtɔnoo deɛ ɔwɔ nyinaa kɔtɔɔ asaase he.
Ahwene pa ho mfantoho
45“Bio, soro ahennie te sɛ dwadini bi a ɔɔhwehwɛ ahwene pa; 46 na okohuu deɛ ne boɔ ɔdene paa he, ɔkɔtɔnoo deɛ ɔwɔ nyinaa de kɔtɔeɛ.
Asau ho mfantoho
47 “Bio, soro ahennie te sɛ asau a bɛde guu po mu na benyaa nam ahodoɔ bebree; 48ɔyɛɛ ma he, bɛtwe baa kokoɔ so, tenaa ase, na bɛde papa he guu nkɛntɛne mu na bɛtoo deɛ ɔnyɛ he guiɛ. 49 Saa ara ne ɔbɛyɛ awieeɛ berɛ mu. Abɔfoɔ he bɛba abɛfa abɔnefoɔ he afiri teneneefoɔ mu 50na bɛato bɛ agu gya fononoo he mu, baabi a suu ne setwerɛ ya.
Ahennie he ho mfantoho
51“Yesu bisaa bɛ sɛ, Hoate yei nyinaa ase?” Na bebuaa sɛ, “Ɛɛ.” 52Na ɔka kyerɛɛ bɛ sɛ, “Yei nti twerɛfoɔ biaa a bɛatete ne sɛ suani ma soro ahennie he te sɛ fiewura a oyi n’agyapadeɛ foforɔ ne dadaa nyinaa firi n’adekoradane mu.”
53Berɛ a Yesu wiee saa mfantoho yi, ofirii hɔ kɔeɛ.
Bɛpoo Yesu ya Nasaret
(Marko 6:1-6; Luka 4:15-30)
54Na afei Yesu baa ɔnoaa ne kurom, na ɔhyɛɛ aseɛ sɛ ɔɔkyerɛkyerɛ nkurofoɔ he bɛ hyiadane mu hɔ, na bɛ ho dwirii bɛ maa bɛkaa sɛ, “He ne saa nipa yi konyaa nyansa ne tumi nnwuma a ɔte sei? 55Ɔnyɛ duadwumfoɔ he ba he di? Ɔnyɛ ne maame ne bɛfrɛ ne Maria he? Ɔnyɛ ne nua mmeemmaanom ne Yakobo ne Yosef ne Simon ne Yuda? 56 Na ɔnyɛ yɛ ne ne nua mmaanom nso ne te yi? Na afei he fa ne okonyaa yeinom nyinaa?” 57 Na ɔyɛɛ sintidua maa bɛ. Yesu ka kyerɛɛ bɛ sɛ, “Anidie mmɔ diyifoɔ biaa gye sɛ ne mane mu ne ne fie.” 58Na gye a bɛannye anni nti, wannyɔ tumi nnwuma bebree hɔ.",https://www.bible.com/bible/3971/MAT.13.BBTP
MATEO 14,"Suboni Yohane wuo
(Marko 6:14; 6:17-30; Luka 9:7-9; 3:19-20)
1Saa berɛ he Herode a na ɔyɛ mantam sodifoɔ he tee Yesu ho asɛm; 2na ɔka kyerɛɛ ne nkoa sɛ, “Yohane Suboni di; wanyane afiri awufoɔ mu, saa nti ne ahoɔdenneɛ nnwuma yi ɔɔda adi wɔ ne mu he.” 3 Na Herode akye Yohane de no ato afiase, ne nua Filipo yerɛ, Herodia nti, 4efiri sɛ na Yohane taa ka kyerɛ no sɛ, “Mmara mma kwane sɛ wobɛware no.” 5 Owom sɛ na Herode pɛ sɛ oku no deɛ, nso na osuro nkurofoɔ he, efiri sɛ bebu Yohane sɛ diyifoɔ. 6Berɛ a Herode awoda duruu so he, Herodia babaa bɛsaa badwam hɔ, na ɔsɔɔ Herode aniaa 7kosii sɛ ɔhyɛɛ bɔ kaa ntam sɛ ɔbɛma no deɛ obebisa biaa. 8Ogyinaa ne maame afotuo so, kaa sɛ, “Fa Suboni Yohane ti to apampaa so ma me ha yiaa.” 9Na hene he werɛ hoeɛ, nso ntam a ɔkaa ne badwafoɔ ne ahɔhoɔ he anim nti, ɔhyɛɛ sɛ bɛmfa ma no. 10Ɔsoma maa bɛkɔɔ afiase kotwaa Yohane ti. 11Bɛde too apampaa so braa abaayaa he, na ɔde kɔmaa ne maame. 12Yohane asuafoɔ bɛfaa n’amu he kosiee no; na bɛkɔ ka kyerɛɛ Yesu.
Yesu maa nnipa mpemnum aduane diiɛ
(Marko 6:31-44; Luka 9:10-17; Yohane 6:1-13)
13Afei berɛ a Yesu teeɛ he, ɔtenaa kodoɔ mu firii nnipadɔm he nkyɛne kɔɔ baabi a biaa nni. Nso nnipadɔm he teeɛ he, befirii nkuro so nam fam tii no. 14 Na osii fam he, ohuu nkurofoɔ bebree; ne yam hyehyɛɛ no maa bɛ, na ɔsaa bɛ mu ayarefoɔ he yadeɛ. 15Nnwunu dwoeɛ he, n’asuafoɔ he baa ne nkyɛne bɛkaa sɛ, “Ha yɛ bea a biaa nni, adeɛ so asa; gya nkurofokuo he kwane ma bɛnkɔ nkuraa he ase nkɔtɔ aduane nni!” 16Nso Yesu ka kyerɛɛ bɛ sɛ, “Ɔnsɛ sɛ bɛkɔ; homma bɛ bibi nni.” 17Bebuaa sɛ, “Yenni hwee sɛ paanoo num ne nkyenam mmienu.” 18Na ɔkaa sɛ, “Homfa mmra me.” 19Afei ɔhyɛɛ nnipadɔm he sɛ bɛntenatena serɛ he so. Ɔfaa paanoo nnum ne nkyenam mmienu he, ɔhwɛɛ soro, hyiraa so bubuu paanoo he, na ɔde maa asuafoɔ he, na asuafoɔ he de maa nkurofoɔ he. 20 Na biaa diiɛ na bɛmeeɛ; na bɛsesaa aseɛ mporoporowa nkɛntɛmma dummienu. 21Sɛ yɛde mmaa ne mmɔfra si nkyɛne a, bɛ a bɛdiiɛ he bɛyɛ mmeema mpemnum.
Yesu nantee po so
(Marko 6:45-56; Yohane 6:15-21)
22Amonom hɔaa Yesu maa asuafoɔ he kɔɔ kodoɔ he mu sɛ bentwa nni n’anim kane nkɔ asuogya nohoa, na onnya nnipadɔm he kwane. 23 Na ogyaa bɛ kwane wieeɛ he, ɔkɔɔ bepɔ he so kɔbɔɔ mpaeɛ. Nnwunu dwoeɛ he, na ɔno nkoaa ne ya hɔ. 24Saa berɛ yi na kodoɔ he mmɛne asaase koraa, na na asorɔkye he ama nnoɔma mu ayɛ dene, efiri sɛ na mframa he bɔ tia bɛ. 25Na ahemakye nnɔn mmeɛnsa ɔɔkɔ he, Yesu nantee po he so hyiaa bɛ. 26 Na berɛ a asuafoɔ he huu sɛ ɔnam po he so he, bɛ akoma tuiɛ, na bɛkaa sɛ, “Ɔyɛ samane!” Na bɛde hu teateam. 27Nso amonom hɔaa Yesu ka kyerɛɛ bɛ sɛ, “Homa ho akoma ntɔ ho yam, ɔyɛ me a; honnsuro koraa.”
28Petro buaa no sɛ, “Awurade, sɛ ɔyɛ wo a, hyɛ me, na menante nsuo he so mmra wo nkyɛne.”
29Ɔkaa sɛ, “Bra!” Nti Petro si firii kodoɔ he mu, firii aseɛ nantee nsuo he so sɛ ɔɔkɔ Yesu nkyɛne. 30Nso ohuu mframa dendene he, osuroeɛ, na ofirii aseɛ sɛ ɔɔmmem he, ɔteaam sɛ, “Awurade, gye me!” 31 Na ntɛmaa Yesu tenee ne nsa sɔɔ ne mu ka kyerɛɛ no sɛ, “Wo a wo gyidie sua, mmɛ nti ne wogyee akyinnye?” 32Berɛ a beduruu kodoɔ he mu he, mframa he gyaeɛ. 33Na bɛ a bɛ ya kodoɔ he mu he koto sɔree Yesu, kaa sɛ, “Ampa, wo ne Nyankopɔn Ba he.”
Yesu saa yadeɛ Genesaret
34Na betwaa nsuo he kɔɔ n’agya he, bebeduruu Genesaret asaase so. 35Na asaase he sofoɔ huu no he, bɛde nkra kɔmaa bɛ a bɛtete mpɔtamu hɔ nyinaa ma bɛde ayarefoɔ a bɛya hɔ nyinaa braa no, 36 na bɛsrɛɛ no sɛ ɔma bɛmfa bɛ nsa nka n’ataadeɛ mmuano ano; na bɛ a bɛde bɛ nsa kaeɛ nyinaa nyaa ayaresa koraa.",https://www.bible.com/bible/3971/MAT.14.BBTP
MATEO 15,"Honhom mu ahoteɛ
(Marko 7:1-23)
1Na Farisifoɔ ne atwerɛfoɔ he firii Yerusalem baa Yesu nkyɛne bebisaa sɛ, 2 “Mmɛ nti ne w’asuafoɔ he bu mpanyimfoɔ atetesɛm so yi? Bɛnnhohoro bɛ nsa ansa na bɛadidi.” 3Obuaa bɛ sɛ, “Mmɛ nti ne ho atetesɛm nti ho bu Nyankopɔn mmara so yi? 4 Nyankopɔn dɛ, ‘Di w’agya ne wo na nni,’ na ‘Biaa a ɔka asɛmmɔne fa ne n’agya anaa ne na ho he otwa sɛ owu.’ 5Nso hoka sɛ deɛ ɔka kyerɛ ne papa anaa ne maame sɛ, ‘Deɛ nka wobenya afiri me hɔ yɛ akyɛdeɛ a yɛde ma Nyankopɔn a onhia sɛ saa nipa he di ne papa ne maame nni.’ 6Nti hode ho atetesɛm sɛe Nyankopɔn asɛm. 7 Ho nyaatwomfoɔ! Odi sɛ Yesaia hyɛɛ ho ho nkɔm sɛ:
8‘Mane yi de bɛ ano fafa ne di me nni,
nso bɛ akoma deɛ atwe afiri me ho kɔ akyirikyiri;
9bɛsom me kwa,
bɛkyerɛkyerɛ nipa ahyɛdeɛ sɛ ɔyɛ nkyerɛkyerɛ pa.’ ”
Nnoɔma a ogu nipa ho fi ankasa
10Na ɔfrɛɛ nkurofokuo he baa ne nkyɛne na ɔka kyerɛɛ bɛ sɛ, “Hontie na ho nteaseɛ: 11 nyɛ deɛ ɔkɔ nipa anum ne gu nipa ho fi, na mmom deɛ ofiri anum ba ne gu nipa ho fi.” 12Na asuafoɔ he baa ne nkyɛne bɛka kyerɛɛ no sɛ, “Wonim sɛ Farisifoɔ he tee deɛ wokaeɛ yi ato bɛ sintidua?” 13Obuaa sɛ, “Dua biaa a ɔnyɛ m ‘Agya a ɔya soro he ne duaeɛ he bebetu. 14 Honnyae bɛ; bɛyɛ anifirafoɔ a bɛkyerɛ anifirafoɔ kwane. Sɛ nifirani kyerɛ nifirani kwane a, bɛ mmienu he nyinaa bɛtɔ amena mu.” 15Petro tee yei he, ɔka kyerɛɛ no sɛ, “Kyerɛ yɛ saa bɛ yi ase.” 16Na ɔkaa sɛ, “Ho nso honni nteaseɛ? 17Honnim sɛ bibiaa a ɔkɔ anum he kɔ yafunum na opie kɔ yaaneem? 18Na deɛ ofiri anum he firi akoma mu, na yei ne deɛ ogu nipa ho fi. 19 Na akoma mu ne adwemmɔne, awudie, ayerefasɛm, adwamane, korɔnobɔ, adansekunumu ne dinsɛeɛ firi ba. 20Saa nnoɔma yi ne gu nipa ho fi, na mmom ɔnyɛ nsa a bi anhohoro ho na ode didi ne gu ne ho fi.”
Kanaanni baa bi gyidie
(Marko 7:24-30)
21Na afei Yesu firii hɔ kɔɔ Tiro ne Sidon mantam mu. 22Na amonom hɔaa, Kanaanni baa bi a ofiri mpɔtamu hɔ ba bɛteateam sɛ, “Hu me mmɔbɔ, Awurade, Dawid Ba; honhommɔne ɔɔha me babaa.” 23Nso wammua no koraa. Na n’asuafoɔ he baa ne nkyɛne bɛsrɛɛ no sɛ, “Pam no ma no nkɔ, na ɔɔteateam gu yɛ so dodo.” 24 Na obuaa sɛ, “Bɛansoma me baabiaa sɛ Israel mu nnwane a bɛayera he hɔ.” 25Nso baa he bebuu nkotodwe n’anim kaa sɛ, “Awurade, boa me.” 26Na Yesu buaa sɛ, “Ɔnyɛ fɛ sɛ bɛfa mma aduane to ma nkramane mma.” 27Na baa he kaa sɛ, “Awurade, ɔte saa deɛ, nso nkramane mma he di mporoporowa a ofiri bɛ wura pono so gu fam he.” 28 Na Yesu buaa no sɛ, “Baa, wo gyidie so! Ɔnyɔ hɔ mma wo sɛ deɛ wopɛ.” Amonom hɔaa ne ba he nyaa ayaresa.
Yesu saa nnipa bebree yadeɛ
29 Afei Yesu firii hɔ bɛfaa Galilea po he ho, na ɔkɔɔ mmepɔ he so, ne ɔtenaa ase. 30Nnipadɔm pii de mpakye, mmubuafoɔ, anifirafoɔ, mmum, ne afoforɔ bebree kaa bɛ ho baa ne nkyɛne. Bɛde bɛ beguu ne nane ase, na ɔsaa bɛ yadeɛ, 31 na ɔyɛɛ nnipadɔm he nwanwa berɛ a behuu nea na ɔyɛ mmum he sɛ ɔɔkasa, bɛ a na bɛyɛ mpakye ne mmubuafoɔ sɛ bɛnnante, na nea na ɔyɛ anifirani he huu sɛ afie deɛ ohu adeɛ. Na bɛhyɛɛ Israel Nyankopɔn he animuonyam.
Yesu maa nnipa mpemnan aduane
(Marko 8:1-10)
32 Na Yesu frɛɛ n’asuafoɔ he baa ne nkyɛne na ɔkaa sɛ, “Nnipadɔm yi yɛ me mmɔbɔ paa, efiri sɛ bɛatena me nkyɛne nnansa nso benni hwee a bebedi; na mempɛ sɛ mɛma bɛde kɔm akɔ, anyɛ saa a bebetumi atwa ato kwanem.” 33Na asuafoɔ he ka kyerɛɛ no sɛ, “He fa ne yebenya paanoo a ɔbɛso nnipa bebree yi serɛ so ha?” 34Yesu bisaa bɛ sɛ, “Howɔ paanoo dodoɔ mmeɛhe?” Na bɛkaa sɛ, “Nson, ne nkyenam nketewa kakraa bi.” 35Na ɔhyɛɛ nkurofokuo he ma bɛtenaa ase, 36na afei ɔfaa paanoo nson ne nkyenam he; na ɔdaa ase wieeɛ he, obubuu mu mmaa asuafoɔ he, na asuafoɔ he nso de maa nnipadɔm he. 37Na bɛ nyinaa di meeɛ; na bɛsesaa aseɛ mporoporowa nkɛntɛmma nson. 38Sɛ yɛankane mmaa ne mmɔfra anka ho a, bɛ a bediiɛ he dodoɔ bɛyɛ mmeema mpemnan. 39Berɛ a ogyaa nnipadɔm he kwane he, ɔfaa kodoɔ kɔɔ Magadan mpɔtamu.",https://www.bible.com/bible/3971/MAT.15.BBTP
MATEO 16,"Bebisaa nsɛnkyerɛnne firii Yesu hɔ
(Marko 8:11-21)
1 Na Farisifoɔ ne Sadukifoɔ baa Yesu nkyɛne sɛ bɛbɛsɔ no ahwɛ. Nti bɛka kyerɛɛ no sɛ ɔnyɔ nsɛnkyerɛnne bi a ofiri soro nkyerɛ bɛ. 2 Na obuaa bɛ sɛ, “Sɛ awia ɔkɔtɔ a, hoka sɛ, ‘Wiem bɛte, efiri sɛ anim ayɛ kɔkɔɔ.’ 3 Na anɔpa, ‘Ahum betu, efiri sɛ anim ayɛ kɔkɔɔ ne kusuu.’ Honim sɛ deɛ bɛkyerɛ wiem tebea ase, nso honnim sɛnea bɛkyerɛ mmerɛ ho nsɛnkyerɛnne ase. 4 Ho nneemmafoɔ a hoyɛ nnebɔnyɛfoɔ ne adwamammɔfoɔ bisa nsɛnkyerɛnne, nso nsɛnkyerɛnne biaa nni hɔ a bɛde bɛma ho sɛ Yona nsɛnkyerɛnne.” Na ogyaa bɛ hɔ kɔeɛ.
Farisifoɔ ne Sadukifoɔ mmɔreka
5Berɛ a asuafoɔ he duruu asuogya nohoa he, bɛ werɛ firii sɛ bɛamfa paanoo biaa. 6 Yesu ka kyerɛɛ bɛ sɛ, “Honhwɛ yie Farisifoɔ ne Sadukifoɔ mmɔreka ho.” 7Bɛka kyerɛɛ bɛ ho bɛ ho sɛ, “Sesɛɛ yɛamfa paanoo yi nti a.” 8 Na Yesu huiɛ he, ɔkaa sɛ, “Ho a ho gyidie sua, mmɛ nti ne paanoo a hoammfa ho asɛm ne hooka? 9 Nti honni nteaseɛ? Honnkae paanoo nnum a mede maa nnipa mpemnum, ne nkɛntɛmma dodoɔ a hosesaeɛ he? 10 Anaa paanoo nson a nnipa mpemnan diiɛ he, nkɛntɛmma meɛhe ne ho sesaeɛ? 11Mmɛ nti ne ho nteaseɛ sɛ ɔnyɛ paanoo asɛm ne meeka? Honhwɛ yie Farisifoɔ ne Sadukifoɔ mmɔreka ho!” 12Na bɛtee aseɛ sɛ ɔnyɛ mmɔreka paanoo ho ahwɛyie ho asɛm ne ɔɔka na mmom, Farisifoɔ ne Sadukifoɔ nkyerɛkyerɛ ho ahwɛyie.
Petro kyerɛɛ nipa ko a Yesu yɛ
(Marko 8:27-30; Luka 9:18-21)
13Afei Yesu baa Kaesare Filipi mpɔtamu, na obisaa n’asuafoɔ he sɛ, “Nkurofoɔ ka sɛ Nipa Ba he ne hwane?” 14 Na bebuaa sɛ, “Binom dɛ ɔyɛ Yohane Suboni, binom so dɛ ɔyɛ Elia, na binom nso dɛ ɔyɛ Yeremia anaa adiyifoɔ he mu baako.” 15Obisaa bɛ sɛ, “Ho nso hodɛ me ne hwane?” 16 Simon Petro buaa sɛ, “Wone Kristo he, Nyankopɔn teasefoɔ he Ba.” 17 Na Yesu buaa no sɛ, “Nhyira ne wo, Simon, Yona ba! Ɔnyɛ honam ne mogyaa ne yi kyerɛɛ wo, na mmom m’Agya a ɔya soro. 18 Na meeka akyerɛ wo, wo ne Petro, na botane yi so ne mesi m’asafo, na Asamando pono ontumi mmu mmfa so da. 19 Mɛma wo soro ahennie he safoa, na deɛ wobɛkyekyere no asaase yi so he na bɛakyekyere no soro dada, na deɛ wobɛsane no asaase so he na bɛasane no soro dada.” 20 Na ɔhyɛɛ asuafoɔ he ketee sɛ bɛnnka nkyerɛ biaa sɛ ɔno ne Kristo he.
Yesu hyɛɛ ne wuo ne ne wusɔreɛ ho nkɔm
(Marko 8:31—9:1; Luka 9:22-27)
21 Ofiri saa mmerɛ he ɔɔkɔ he, Yesu firii aseɛ kyerɛɛ n’asuafoɔ he sɛ ɔsɛ sɛ ɔkɔ Yerusalem na okohu amane, mpanyimfoɔ ne asɔfoɔ mpanyimfoɔ ne atwerɛfoɔ nsam na beku no, na ne nnansa so he ɔsɔre. 22Na Petro de no gyinaa nkyɛne na ofirii aseɛ kaa n’anim sɛ, “Awurade! Yei mpare wo. Yei ntumi nto wo da!” 23Na ɔdanee ne ho ka kyerɛɛ Petro sɛ, “Firi me so kɔ, Satan! Woyɛ sintidua ma me; efiri sɛ woamfa w’adwene ansi Nyankopɔn so na mmom honam nnwuma so.”
Suaniyɛ ho asodie
24 Na Yesu ka kyerɛɛ n’asuafoɔ he sɛ, “Sɛ bi pɛ sɛ odi m’akyi a, ma no mpa ne ho akyi na ɔmfa n’asennua na onni m’akyi. 25Na bɛ a bɛpɛ sɛ bɛkora bɛ kra he, obefiri bɛ nsa, na bɛ a me nti bɛbɛhwere bɛ kra he, bɛ nsa bɛka. 26Na sɛ bi nya wiase nyinaa na ohwere ne kra a mmɛ mfasoɔ ne obenya? Anaa mmɛ ne bi bɛma de asesa ne kra? 27 “Na Nipa Ba he de n’abɔfoɔ bɛba n’Agya animuonyam mu, na obetua nipa biaa ka sɛdeɛ n’adwuma teɛ. 28 Nɔkorɛ meeka akyerɛ ho, binom gyina ha a, bennwu kosi sɛ bebehu sɛ Nipa Ba he firi n’ahennie mu ɔɔba.”",https://www.bible.com/bible/3971/MAT.16.BBTP
MATEO 17,"Yesu animuonyam hyerɛnn
(Marko 9:2-13; Luka 9:28-36)
1Nnansia akyi he, Yesu faa Petro ne Yakobo ne ne nua Yohane kaa ne ho kɔɔ bepɔ tentene bi so. 2 Na ɔsakraa bɛ ani so, na n’anim hyerɛnn te sɛ awia, na ne ntaadeɛ yɛɛ fitafita te sɛ hann. 3Na hwɛ, Mose ne Elia yii bɛ ho adi, na bɛ ne no kasaeɛ. 4Na Petro ka kyerɛɛ Yesu sɛ, “Awurade, ɔyɛ sɛ yɛya ha; sɛ wopɛ a, mɛbɔ apata mmeɛnsa, wo deɛ baako, Mose deɛ baako, na Elia so deɛ baako.” 5 Berɛ a ogu so ɔɔkasa he, amonom hɔaa mununkum bi a ɔhyerɛn bɛkataa bɛ so, na nne bi firi mununkum he mu kaa sɛ, “Yei ne me Ba, deɛ medɔ no he; ɔno ne sɔ m’ani; hontie no!” 6Berɛ a asuafoɔ he tee saa he, bɛde bɛ ani butubutuu fam, na besuroeɛ paa. 7Nso Yesu ba de ne nsa bɛkaa bɛ, na ɔkaa sɛ, “Honsɔre na honnsuro.” 8Na bɛmaa bɛ ani so he, bɛanhu biaa ka Yesu ho.
9 Befiri bepɔ he so oosiane he, Yesu hyɛɛ bɛ sɛ, “Honnka anisoadehunu yi ho asɛm nkyerɛ biaa kosi sɛ Nipa Ba he bɛsɔre afiri awufoɔ mu.” 10 Na asuafoɔ he bisaa no sɛ, “Sɛ ɔte saa deɛ a mmɛ nti ne atwerɛfoɔ he ka sɛ ɔsɛ sɛ Elia ba ansa?” 11Oyii ano sɛ, “Ampa, Elia ɔɔba abɛtoto nnoɔma nyinaa yie; 12 nso meeka akyerɛ ho sɛ Elia aba dada, na bɛanhu no, na bɛyɔɔ no deɛ bɛpɛ biaa. Saa ara nso ne ɔnkyɛre biaa, Nipa Ba he nso behu amane bɛ nsam.” 13 Na asuafoɔ he tee aseɛ sɛ Suboni Yohane ho asɛm ne ɔɔka akyerɛ bɛ he.
Yesu saa abranteɛ bi a na ɔwɔ honhommɔne yadeɛ
(Marko 9:14-29; Luka 9:37-42)
14Berɛ a bɛbaa nnipadɔm he nkyɛne he, beema bi baa ne nkyɛne bebuu nkotodwe n’anim, 15kaa sɛ, “Awurade, hu me ba yi mmɔbɔ, na ɔyare twerɛ, na oohu amane; na ɔtaa tɔ gya ne nsuo mu. 16Na mede no braa w’asuafoɔ he, nso bɛantumi ansa no yadeɛ.” 17 Yesu buaa sɛ, nneemmafoɔ a honni gyidie na hoamane, mentena ho nkyɛne nkosi da bɛ? Onkosi da bɛ ne menya ho ho aboterɛ? Homfa no mmra me.” 18Na Yesu teatea honhommɔne he, na ofirii ne mu, na abɔfra he nyaa ayaresa saa berɛ heaa. 19 Na asuafoɔ he baa Yesu nkyɛne kokoam bebisaa no sɛ, “Mmɛ nti na yɛantumi antutu no yi?” 20 Ɔka kyerɛɛ bɛ sɛ, “Ho gyidie a osua nti a. Nɔkorɛ meeka akyerɛ ho sɛ, sɛ howɔ gyidie a ne kɛseɛ te sɛ sinapi aba a, nka hoka kyerɛ bepɔ yi sɛ, ‘Tu firi ha kɔ ha a,’ obetutu; na bibiaa nni hɔ a hoontumi nyɔ.” 21[Nso saa bibi yi deɛ gye sɛ mpaebɔ ne mmuadadie ne betumi atutu no.]
Yesu hyɛɛ ne wuo ne ne wusɔreɛ ho nkɔm
(Marko 9:30-32; Luka 9:43-45)
22 Berɛ a bebehyiaa Galilea he, Yesu ka kyerɛɛ bɛ sɛ, “Bebeyi Nipa Ba he ahyɛ nnipa nsa, 23na bebeku no, na nnansa so he ɔbɛsɔre.” Na ɔyɛɛ bɛ awerɛhoɔ pii.
Yesu tuaa asɔrefie ho toɔ
24 Beduruu Kapernaum he, bɛ a bɛgyegye asɔredane toɔ he baa Petro hɔ bebisaa no sɛ, “Nti wo kyerɛkyerɛfoɔ ntua asɔredane toɔ he bi anaa?” 25Na ɔkaa sɛ, “Ɛɛ, otua.” Na Petro baa fie he, Yesu ne pagyaa ho asɛm baeɛ bisaa sɛ, “Simon, Wodwene ho sɛ? Hefoɔ hɔ ne asaase yi so ahemfo gye adwadeɛ anaa toɔ? Bɛgye no bɛ mma hɔ anaa afoforɔ hɔ?” 26Na Petro kaa sɛ, “Bɛgye firi afoforɔ hɔ,” he, Yesu ka kyerɛɛ no sɛ, “Saa deɛ a, na mma he de bɛ ho.” 27Nso sɛdeɛ ɔbɛyɔ na yɛnnto sintidua nti, kɔ po so koto doraa; na adwene a wobedi kane ayi no he bie n’anum a, na wobehu dwetɛ; fa kɔma bɛ sɛ me ne wo toɔ.”",https://www.bible.com/bible/3971/MAT.17.BBTP
MATEO 18,"Ahobrɛaseɛ ho nkyerɛkyerɛ
(Marko 9:33-47; Luka 9:46-48)
1Saa berɛ he asuafoɔ he baa Yesu nkyɛne bebisaa no sɛ, “Hwane ne yɛ kɛseɛ soro ahennie mu?” 2Na ɔfrɛɛ abɔfra bi, na ɔde no gyinaa bɛ ntam, 3 na ɔkaa sɛ “Nɔkorɛ meeka akyerɛ ho, sɛ hoanyɔ ho ho sɛ mmɔfra a, hontumi nhyɛne soro ahennie mu.
4Nipa biaa a ɔbrɛ ne ho ase sɛ abɔfra he, ɔno ne deɛ ɔyɛ kɛseɛ paa soro ahennie mu.
5 “Deɛ ɔgye abɔfra a ɔte sei baako me dini mu he, ɔgye me.
Sintiduatoɔ
6 Sɛ ho mu bi to mmɔfra nketewa a bɛgye me di yi mu baako sintidua a, nsunsuansoɔ a ɔbɛba ne so he so kyɛne sɛ bɛde ayuyammoɔ bɛsɛne ne kɔno mu de no akɔto po bunu mu.
7“Wiase nnue, sintidua nti! Otwa sɛ sintidua toɔ ba, nso deɛ ɔnam ne so bɛba he, onnue! 8 Sɛ wo nsa anaa wo nane to wo sintidua a, twa firi hɔ, na to twene; ɔyɛ mma wo sɛ wode nsa sini anaa nane sini bɛkɔ nkwa mu sene sɛ wowɔ nsa mmienu anaa nane mmienu na bɛbɛto wo ato daa amanehunu gya mu. 9Na sɛ w’ani to wo sintidua a, tu, na to twene; ɔyɛ sɛ wode ani baako bɛkɔ nkwam sene sɛ wowɔ ani mmienu na bɛbɛto wo atwene amanehunu gya mu.
Dwane a wayera ho mfantoho
(Luka 15:3-7)
10 “Honhwɛ yie na hoammu nketewa yi baako mpo animtia; meeka akyerɛ ho, soro hɔ, bɛ abɔfoɔ hwɛ m’Agya a ɔya soro he anim daa. 11 [Na Nipa Ba he baeɛ sɛ ɔɔbɛgye bɛ a bɛayera.] 12Hosusu yei ho sɛ? Sɛ dwanhwɛfoɔ bi wɔ nnwane ha, na sɛ baako yera a, onnyae aduokro-nkron he mmepɔ he so nkɔnhwehwɛ baako a wayera he anaa? 13Sɛ ohu no a, nɔkwasɛm ne sɛ, n’ani gye ne ho kyɛne aduokro-nkron a bɛanyera he. 14Saa ara nso ne ɔnyɛ ho Agya a ɔya soro he pɛ sɛ nketewa yi mu baako bɛyera.
Sɛdeɛ beyi bi a w’ayɛ bɔne atɛne
15 “Sɛ wo nua fom wo a, kɔ na kɔka ne mfomsoɔ kyerɛ no, berɛ a ho mmienu nkoaa hoahyia. Sɛ otie wo a, woanya wo nua. 16 Na sɛ wanntie wo a, fa nipa baako anaa mmienu ka wo ho, na asɛm he nyina adansefoɔ mmienu anaa mmeɛnsa so. 17 Sɛ saa nipa he anntie bɛ a, ka kyerɛ asafo he; na sɛ saa nipa he antie asafo he nso a, fa no sɛ bi a ɔnnyɛ gyidini, na mmom togyeni. 18 Nɔkorɛ meeka akyerɛ ho, deɛ hobɛkyekyere no asaase so he yɛ deɛ bɛakyekyere no soro, na deɛ hobɛsane no asaase so he yɛ deɛ bɛasane no soro. 19 Bio, nɔkorɛ meeka akyerɛ ho sɛ, ho mu mmienu yɛ anokorɔ adeɛ biaa a hobebisa no asaase yi so a, m’Agya a ɔya soro he bɛyɔ ama ho. 20 Baabi a nnipa mmienu anaa mmeɛnsa ahyia me dini mu he, na meka bɛ ho.”
Bɔnefakyɛ
21Na Petro baa ne nkyɛne bebisaa no sɛ, “Awurade, mprɛ dodoɔ sɛ ne me nua yɔ bɔne tia me a me mfa nkyɛ no? Onkoduru mprɛ nson?” 22 Yesu ka kyerɛɛ no sɛ, “Menka nkyerɛ wo sɛ, mprɛ nson, na mmom, onkosi mprɛ aduɔson mmɔho nson.
Akoa a onni bɔnefakyɛ he ho mfantoho
23“Ne saa nti bɛde soro ahennie he bɛtoto hene bi a ɔpɛɛ sɛ ɔne ne nkoa bu akonta ho. 24Berɛ a ɔhyɛɛ nkotabuo ase he, bɛde bi a ɔde no ka a ɔboro paani mfie dunnum akatua begyinaa n’anim; 25esiane sɛ ontumi ntua nti, ne wura he hyɛɛ sɛ bɛntɔno ɔne ne yerɛ ne ne mma ne n’agyapadeɛ nyinaa metua ka he. 26Ne saa nti akoa he buu nkotodwe hwee ase n’anim, srɛɛ no sɛ, ‘Nya aboterɛ ma me, na metua ne nyinaa.’ 27Na akoa he wura he nyaa tema maa no, na ogyaa no de ne ka he kyɛɛ no. 28Nso saa akoa korɔ heaa firii hɔ kɔeɛ he, ɔkɔtoo ne yɔnko akoa baako a ɔno nso de no ka bɛyɛ paani bosome mmeɛnsa ne fa akatua; na ɔtintim no sɔɔ ne mene, na ɔkaa sɛ, ‘Tua ka a wode me he.’ 29Afei ne yɔnko akoa he de ne ho too fam srɛɛ no sɛ, ‘Nya aboterɛ ma me, na metua wo ka.’ 30Nso wampene; na ɔde no kɔtoo afiase sɛ ɔnna hɔ nkosi sɛ obetua ne ka he. 31Berɛ a nkoaa a bɛka ne ho he huu deɛ asi he, bɛ werɛ hoo paa, na bɛkɔkaa deɛ asi nyinaa kyerɛɛ bɛ wura he. 32Na ne wura he frɛɛ no ka kyerɛɛ no sɛ, ‘Wo akoa timuɔdenfoɔ! Mede wo ka a wo de me nyinaa kyɛɛ wo esiane sɛ wosrɛɛ me nti. 33Ɔnsɛ sɛ nka wohu wo yɔnko akoa mmɔbɔ, sɛdeɛ mehuu wo mmɔbɔ he anaa?’ 34 Na ne wura he de abufuo de no hyɛɛ ahohiahiafoɔ nsa, kosi sɛ obetua ne ka a ɔde no nyinaa. 35 Saa ne m’Agya a ɔya soro he so bɛyɔ ho mu bi a wamfiri n’akoma mu amfa ankyɛ ne nua.”",https://www.bible.com/bible/3971/MAT.18.BBTP
MATEO 19,"Awaregyaeɛ ho nkyerɛkyerɛ
(Marko 10:1-12)
1Yesu ka yeinom wiee he, ofirii Galilea kɔɔ Yudea mpɔtamu hɔ Yordan akyi. 2Na nnipa nnipadɔm pii dii n’akyi, na ɔsaa bɛ yadeɛ hɔ. 3 Na Farisifoɔ baa ne nkyɛne bɛsɔɔ no hwɛeɛ, sɛ, “Mmara ma ho kwane sɛ asɛm bi nti beema bi gyae ne yerɛ anaa?” 4 Obuaa sɛ, “Honkenkane sɛ, mfitiaseɛ he, beema ne baa ne Nyankopɔn bɔɔ bɛ 5 na ɔkaa sɛ, ‘Yei nti ne beema begya ne papa ne ne maame, na ɔde ne ho akɔbata ne yerɛ, na bɛ mmienu ayɛ honam baako’? 6Ne saa nti bɛnna so nyɛ mmienu bio, na mmom bɛyɛ honam korɔ. Nti deɛ Nyankopɔn de abom he, ɔnsɛ sɛ biaa tete mu.” 7 Afei bebisaa no sɛ, “Hedeɛ, mmɛ nti ne Mose hyɛɛ yɛ sɛ, bi betumi ama awaregyaeɛ krataa na wagyae baa he?” 8Ɔka kyerɛ bɛ sɛ, “Ɔyɛ ho akomadene nti ne Mose maa ho kwane sɛ honyae ho yerɛnom, na ofiri mfitiaseɛ he, na ɔnte saa. 9 Na meeka akyerɛ ho, sɛ ɔnyɛ adwamammɔ nti, na bi gyae ne yerɛ na ɔsane ware foforɔ a, wasɛe awareɛ.”
10N’asuafoɔ he ka kyerɛ no sɛ, “Sɛ saa ne beema ne ne yerɛ asɛm teɛ deɛ a, ɔnsɛ sɛ bi ware koraa.” 11 Na ɔka kyerɛɛ bɛ sɛ, “Ɔnyɛ biaa ne betumi agye saa nkyerɛkyerɛ yi, gye sɛ bɛ a bɛde ho nteaseɛ ama bɛ nkoaa. 12Na binom ya hɔ a bɛwoo bɛ he na bɛ ho nni hɔ, na binom nso ya hɔ a, nnipa ne ama bɛ ayɛ saa, na binom so ya hɔ a bɛ ankasa, ne soro ahennie he nti, bɛayɔ ama bɛ ho nni hɔ. Deɛ obetumi agye yei he, ɔnye.”
Yesu hyiraa mmɔfra
(Marko 10:13-16; Luka 18:15-17)
13Afei bɛde mmɔfra braa Yesu, sɛ ɔmfa ne nsa ngu bɛ so mmɔ mpaeɛ mma bɛ. Na Asuafoɔ he kaa bɛ a bɛde bɛ baeɛ he anim; 14 Nso Yesu kaa sɛ, “Homma mmɔfra he mmra me nkyɛne, na ho nsi bɛ kwane; na bɛ a bɛte saa ne soro ahennie he yɛ bɛ dea.” 15Na ɔde ne nsa guu bɛ so hyiraa bɛ na ɔkɔɔ ne kwane.
Daa nkwa
(Marko 10:17-31; Luka 18:18-30)
16Afei, nipa bi baa Yesu nkyɛne bebisaa no sɛ, “Kyerɛkyerɛfoɔ, mmɛ nwuma pa ne menyɔ na manya daa nkwa?” 17 Na obisaa no sɛ, ‘Mmɛ nti ne wobisa me papa ho asɛm? Baako pɛ ne yɛ papa. Sɛ wopɛ sɛ wo nya nkwa a, di ahyɛdeɛ he so.” 18 Ɔka kyerɛɛ no sɛ, “Mu deɛ ɔya he?” Na Yesu kaa sɛ, “Nni awu; Nsɛe awareɛ; Mmɔ korɔno; Nni adansekunumu; 19 Di w’agya ne wo na nni; na afei, Dɔ wo yɔnko sɛ wo ho.” 20Abranteɛ he ka kyerɛɛ Yesu sɛ, “Maadi yeinom nyinaa so; mmɛ bio ne ɔsɛ sɛ meyɔ?” 21 Yesu ka kyerɛɛ no sɛ, “Sɛ wo pɛ sɛ wo woyɛ pɛ a, kɔ, tɔno w’ahonyadeɛ, na fa sika he ma ahiafoɔ, na wobenya agyapadeɛ soro; na afei bra, bedi m’akyi.” 22 Berɛ a abranteɛ he tee saa asɛm he, ɔde awerɛhoɔ firii hɔ kɔeɛ, efiri sɛ na ɔwɔ ahonyadeɛ pii.
23Na Yesu ka kyerɛɛ asuafoɔ he sɛ, “Nɔkorɛ meeka akyerɛ ho, ɔbɛyɛ dene ama sikani sɛ ɔbɛkɔ soro ahennie mu. 24Bio, meeka akyerɛ ho, ɔbɛyɛ mmerɛ ama yoma sɛ ɔbɛfa paneɛ tokuro mu sene sɛ sikani bɛkɔ Nyankopɔn ahennie mu.” 25Asuafoɔ he tee yei he, ɔyɛɛ bɛ nwanwa kɛse, na bɛkaa sɛ “Sei ne ɔteɛ deɛ a, hwane ne betumi anya nkwa?”
26Na Yesu hwɛɛ bɛ kaa sɛ, “Nnipa fam deɛ ɔnyɛ yie, nso Nyankopɔn fam deɛ bibiaa nni hɔ a ontumi nyɛ hɔ.”
27Na afei Petro yii ano sɛ, “Hwɛ, yɛagya nnoɔma nyinaa hɔ abedi w’akyi, mmɛ ne yebenya?” 28 Yesu buaa bɛ sɛ, “Nɔkorɛ meeka akyerɛ ho, sɛ Nipa Ba he tena n’animuonyam adwa so a, na nnoɔma nyinaa yɛ foforɔ a, ho a hoadi m’akyi yi nso ho bɛtena ahennwa dummienu so, abu Israel mmusuakuo dummienu he atɛne. 29 Na biaa a me dini nti, wagya afie anaa nuammeema anaa nuammaa, anaa papa anaa maame anaa mma, anaa nsaase hɔ he, obenya no mmɔho ha, na obenya daa nkwa nso. 30Nso adikanfoɔ he mu pii bedi akyire, na akyikafoɔ mmom abedi kane.",https://www.bible.com/bible/3971/MAT.19.BBTP
MATEO 20,"Bobe turo mu adwumayɔfoɔ
1 “Na soro ahennie he te sɛ afuowura bi a ɔkɔɔ abɔntene anɔpatutuutu sɛ ɔɔkɔpɛ apaafoɔ akɔ ne bobe turo mu. 2Ɔne bɛ dii ano maa osii sɛ obetua paani da korɔ akatua ama he, ɔmaa bɛkɔɔ ne bobe turo mu. 3Berɛ a ofirii abɔntene bɛyɛ nnɔn nkron he, ohuu apaafoɔ foforɔ dwaso sɛ begyina hɔ a bɛnnyɔ hwee. 4Na ɔka kyerɛɛ bɛ sɛ, ‘Ho nso ho nkɔ bobe turo mu hɔ, na metua ho ka sɛdeɛ ɔsɛ.’ Nti bɛkɔeɛ. 5Berɛ a ɔkɔɔ abɔntene bio bɛyɛ awigyina ne bɛyɛ nnɔn mmeɛnsa he, ɔyɔɔ saa. 6Na ɔbɔɔ bɛyɛ nnɔn num he ɔkɔɔ abɔntene kohuu sɛ binom gyinagyina hɔ; na obisaa bɛ sɛ, ‘Mmɛ nti ne hogyina hɔ kwa da mu nyinaa?’ 7Bɛka kyerɛɛ no sɛ, ‘Nipa biaa mmɔ yɛ paa nti a.’ Ɔka kyerɛɛ bɛ sɛ, ‘Ho nso honkɔ bobe turo mu hɔ.’ 8Nnwunu dwoeɛ he, bobe turo wura he ka kyerɛɛ ne hwɛsoni sɛ, ‘Frɛ apaafoɔ he na tua bɛ ka, firi deɛ otwa toɔ so kosi deɛ odi kane so.’ 9Ɔfrɛɛ apaafoɔ a ɔfaa bɛ nnɔn num he baeɛ, na ɔmaa bɛ mu biaa sɛnea paani dakorɔ akatua teɛ. 10Afei bɛ a bedii kane baeɛ he, na benim sɛ bebenya bebree; nso bɛ mu biaa nyaa sɛnea paani dakorɔ akatua teɛ. 11Na bɛ nsa kaeɛ he, benwinwini tiaa bobe turo wura he, 12kaa sɛ, ‘Yeinom a bɛbaa akyire yi yɔɔ adwuma dɔnhwere baako pɛ, nso woama yɛ a yɛayɔ adwuma da mũ nyinaa ama awia ahye yɛ ne bɛ nyinaa pɛ.’ 13Nso obuaa bɛ mu baako sɛ, ‘Damfo, wotee me aseɛ sɛ wobɛgye dakorɔ akatua; nti menyɔɔ wo bɔne biaa. 14Fa wo akatua kɔ; ɔyɛ mepɛ sɛ mɛma bɛ a bɛbaa akyire yi sɛ wo. 15 Menni ho kwane sɛ mede m’agyapadeɛ yɔ deɛ meaa me pɛ? Anaa m’ayamyɛ nti na w’ani abere yi? 16 Saa ne akyidifoɔ bedi kane, na adikanfoɔ mmom abedi akyire.”
Yesu wuo ne ne wusɔreɛ ho nkɔmhyɛ a ɔtɔ so mmeɛnsa
(Marko 10:32-34; Luka 18:31-33)
17Berɛ a bɛɛkɔ Yerusalem he, Yesu frɛɛ asuafoɔ dummienu he gyinaa nkyɛne, na ɔka kyerɛɛ bɛ kwane so sɛ, 18 “Hwɛ, yɛɛkɔ Yerusalem, na bɛde Nipa Ba he bɛhyɛ asɔfo mpanyimfoɔ ne atwerɛfoɔ he nsa, na bebebua no kumfɔ; 19na bɛde no ahyɛ Amanamane mufoɔ nsa ama bɛadi ne ho fɛw na bɛabɔ no mmaa, na bɛabɔ no asennuam, na da a ɔto so mmeɛnsa he Nyankopɔn anyane no afiri awufoɔ mu.”
Ɔsɛ dikanfoɔ sɛ ɔyɛ somfoɔ
(Marko 10:35-45)
20 Afei Sebedeo mma he ne bɛ maame baa Yesu hɔ. Na bɛ maame he buu nkotodwe Yesu anim, na ɔsrɛɛ ne hɔ bibi. 21 Na obisaa no sɛ, “Mmɛ ne woopɛ?” Na ɔka kyerɛɛ no sɛ, “Hyɛ sɛ w’ahennie mu hɔ me mma mmienu yi bɛtena wo nifa ne wo benkum so.” 22 Nso Yesu buaa sɛ, “Wonnim deɛ woobisa he. Hobetumi anom kuruwaa a mɛnom he bi?” Bebuaa sɛ, “Yebetumi.” 23Na ɔka kyerɛɛ bɛ sɛ, “Kuruwaa a mɛnom he deɛ ho nso hobɛnom, nso sɛ hobɛtena me nsa nifa ne benkum so deɛ, ɔnnyɛ me ne mede bɛma, na mmom, ɔya hɔ ma bɛ a m’ Agya asiesie de ama bɛ.”
24 Berɛ a asuafoɔ du he tee yei he, bɛ bo fuu anuanom mmienu yi paa. 25Nso Yesu frɛɛ bɛ baa ne nkyɛne kaa sɛ, “Honim sɛ wiase Amanamane sodifoɔ hyɛ bɛ nkurofoɔ so, na bɛ mu akɛsefoɔ he di bɛ so tumi. 26 Ɔnsɛ sɛ ho deɛ hoyɔ saa; na deɛ ɔpɛ sɛ ɔyɛ kɛseɛ ho mu he ɔsɛ sɛ ɔyɛ ho mu somfoɔ, 27 na deɛ ɔpɛ sɛ ɔyɛ ho mu dikanfoɔ he, ɔsɛ sɛ ɔyɛ akoa ho mu; 28 sɛdeɛ Nipa Ba he nso amma sɛ bɛnsom no na mmom ɔbɛsomeɛ na ɔde ne nkwa ayɛ agyedeɛ ama nipa bebree he.”
Yesu saa mmeema anifirafoɔ mmienu bi yadeɛ
(Marko 10:46-52; Luka 18:35-43)
29Beefiri Yeriko he, nipadɔm pii tu dii n’akyi. 30Na mmeema anifirafoɔ mmienu bi tete kwane nkyɛne. Berɛ a bɛtee sɛ Yesu ootwam he, bɛteaam sɛ, “Awurade hu yɛ mmɔbɔ, Dawid Ba!” 31Nnipadɔm he hyɛɛ bɛ ketee sɛ bɛnyɔ komm; nso bɛteateam kɛse paa sɛ, “Hu yɛ mmɔbɔ, Awurade, Dawid Ba!” 32Yesu gyinaa hɔ dinn, na ɔfrɛɛ bɛ, bisaa bɛ sɛ, “Mmɛ ne hopɛ sɛ menyɔ ma ho?” 33Bɛka kyerɛɛ no sɛ, “Awurade, ma yenhu adeɛ.” 34Yesu huu bɛ mmɔbɔ, na ɔde ne nsa kaa bɛ ani. Amonom hɔaa behuu adeɛ bio na bedii n’akyi.",https://www.bible.com/bible/3971/MAT.20.BBTP
MATEO 21,"Yesu hyɛnee Yerusalem nkunimdie mu
(Marko 11:1-10; Luka 19:29-38; Yohane 12:12-19)
1Berɛ a bɛbɛnee Yerusalem, na beduruu Betfage, Ngo Bepɔ so he, Yesu somaa asuafoɔ mmienu, 2na ɔka kyerɛɛ bɛ sɛ, “Honkɔ akuraa a ɔda ho anim yi mu, na hoduru hɔaa pɛ hobehu afunumu a bɛamantam no a ne ba ka ne ho; honsane bɛ na homfa bɛ mmra me. 3 Sɛ bi bisa ho asɛm a, ho deɛ honka sɛ, ‘Bɛ ho hia ma Awurade.’ Na ntɛmaa ɔbɛma ho de bɛ aba.” 4Yei nyinaa siiɛ maa deɛ diyifoɔ he kaeɛ he baam, sɛ,
5 “Honka nkyerɛ Sion babaa,
Hwɛ, wo hene ɔɔba wo nkyɛne,
ɔdwo, na ɔte afunumu so, afunumu ba a ɔsoa nnoɔma so.”
6Na asuafoɔ he kɔ kɔyɔɔ sɛdeɛ Yesu kyerɛeɛ he; 7na bɛde afunumu he ne ne ba he baeɛ, na bɛde bɛ ntoma guguu bɛ so, na Yesu tenaa so. 8 Nnipadɔm he mu pii de bɛ ntoma sesɛɛ kwane mu, na afoforɔ so twaa nnua mmane sesɛɛ kwane he mu. 9Na nnipadɔm a bedi n’anim ne bɛ a bedi n’akyi he teateam sɛ, “Hosiana, Dawid ba! Nhyira ne deɛ ɔnam Awurade dini mu ɔɔba! Hosiana ya sorosoro!” 10Berɛ a oduruu Yerusalem he, kuro mũ he nyinaa bɔɔ twi, bisaa sɛ, “Hwane di?” 11Nnipadɔm he kaa sɛ, “Yei ne Yesu, diyifoɔ a ofiri Nasaret a ɔya Galilea he.”
Yesu siesie asɔredane mu
(Marko 11:11-24; Luka 19:45-48)
12 Afei Yesu wuraa asɔredane mu hɔ na ɔpaamoo bɛ a bɛɛtɔno nnoɔma ne bɛ a bɛɛtɔ firii asɔredane he mu, na ɔkekaa sika sesafoɔ apono ne bɛ a bɛɛtɔno mmuburo nkonnwa butuiɛ. 13 Na ɔka kyerɛɛ bɛ sɛ, “Bɛatwerɛ sɛ, ‘Bɛ bɛfrɛ me fie mpaebɔfie’; nso hoadane no akrɔmfoɔ atenaeɛ.”
14Anifirafoɔ ne mmubuafoɔ baa ne nkyɛne asɔredane mu hɔ, na ɔsaa bɛ yadeɛ. 15Nso berɛ a asɔfoɔ mpanyimfoɔ ne atwerɛfoɔ he huu anwanwadeɛ a ɔyɔeɛ he, na bɛtee sɛ mmɔfra ɔɔteam asɔredane mu hɔ sɛ, “Hosiana, Dawid Ba,” he bɛ bofuu paa 16 na bebisaa no sɛ, “Nti wonte deɛ yeinom bɛɛka yi?” Yesu buaa bɛ sɛ, “Ɛɛ! honkenkanee no atwerɛ he mu sɛ,
‘Ofiri mmɔfra ne bɛ a betua nofoɔ ano
na woasiesie ayeyie ama wo ho’?”
17Na afei ogyaa bɛ hɔ, firii hɔ kɔɔ Betania, na ɔdaa hɔ anadwo he.
Yesu domee borɔdoma dua bi
18Na adeɛ kyeeɛ he, berɛ a Yesu sane kɔɔ kurom hɔ he, kɔm dee no. 19 Ohuu borɔdoma dua bi kwane nkyɛne; na ɔkɔɔ ho sɛ ɔɔkɔ pɛ n’aba he bi, nso wanhu hwee dua he so sɛ ahahane nkoaa. Na ɔdomee dua he sɛ, “Wonso aba bio da!” Na borɔdoma he wuu amonom hɔaa. 20Berɛ a asuafoɔ he huiɛ he, ɔyɛɛ bɛ nwanwa na bɛkaa sɛ, “Mmɛ nti ne borɔdoma dua he wuu amonom hɔaa yi?”
21 Yesu buaa sɛ, “Nɔkorɛ meeka akyerɛ ho, sɛ howɔ gyidie na honnye akyinnye a, nka nyɛ deɛ meyɔɔ borɔdoma dua yi nkoaa ne hobɛyɔ, na mmom sɛ hoka kyerɛ bepɔ yi sɛ, ‘Tutu kogu po mu a,’ ɔbɛyɔ hɔ. 22Bibiaa a hode gyidie bɛsrɛ mpaebɔ mu he, ho nsa bɛka.”
Bebisaa tumi a Yesu de di dwuma
(Marko 11:27-33; Luka 20:1-8)
23 Na afei berɛ a Yesu wuraa asɔredane mu hɔ he, asɔfoɔ mpanyimfoɔ ne mane he mu mpanyimfoɔ baa ne nkyɛne, berɛ a ɔɔkyerɛkyerɛ he. Na bebisaa no sɛ, “Mmɛ tumi ne wode yɔ saa nnoɔma yi, na hwane ne maa wo saa tumi yi?” 24Yesu buaa bɛ sɛ, “Me nso mebisa ho asɛm baako; sɛ homa me mmuaeɛ a, hedeɛ me nso mɛkyerɛ ho tumi a mede yɔ saa adwuma yi. 25Na Yohane asubɔ he firi soro, anaa ofiri nnipa?” Na besusuu ho sɛ, “Sɛ yɛka sɛ, ‘Ofiri soro’ a, obebisa yɛ sɛ, ‘Mmɛ nti ne hoannye no anni?’ 26 Nso sɛ yɛka sɛ, ‘Ofiri nnipa,’ a yesuro nea nnipadɔm he bɛyɔ; efiri sɛ bɛ nyinaa bebu Yohane sɛ diyifoɔ.” 27Saa nti bebuaa Yesu sɛ, “Yennim.” Na ɔka kyerɛɛ bɛ sɛ, “Saa ara ne me nso mennka tumi korɔ a mede yɔ yeinom nkyerɛ ho.”
Setie ne asoɔdene ho asɛm
28Yesu bisaa sɛ, “Hodwene yei ho sɛ? Beema bi wɔ mma mmienu; ɔkɔɔ deɛ odi kane he hɔ, na ɔka kyerɛɛ no sɛ, ‘Me ba, kɔ na kɔyɔ bobe turo he mu adwuma nnɛ.’ 29Na obuaa no sɛ, ‘Mennkɔ’; nso akyire he ɔsesaa n’adwene na ɔkɔeɛ. 30 Papa he kɔɔ deɛ ɔtɔ so mmienu he hɔ kɔkaa asɛm korɔ heaa kyerɛɛ no; na ne ba he buaa sɛ, ‘Owura mɛkɔ’; nso woankɔ. 31 Hohwɛ a bɛ mmienu mu hwane ne yɔɔ ne papa he apɛdeɛ?” Bebuaa sɛ, “Deɛ odi kane he a.” Yesu ka kyerɛɛ bɛ sɛ, “Nɔkorɛ meeka akyerɛ ho, togyefoɔ ne adwamammɔfoɔ oodi ho anim kane Nyankopɔn ahennie mu, 32 efiri sɛ Yohane baa ho nkyɛne tenenee kwane so, nso hoanye no anni, na togyefoɔ ne nwamanmɔfoɔ gyee no diiɛ; mpo akyire yi a hohuiɛ yɛ nso, hoannsesa ho adwene anye no anni.
Nhwɛsofoɔ bɔne he
(Marko 12:1-12; Luka 20:9-19)
33 Afei Yesu ka kyerɛɛ bɛ sɛ, “Hontie mfantoho foforɔ yi, afuowura bi yɔɔ bobe turo, too bane faa ho, tuu mu nsa-kyi-amena, na osii abane tentene. Na ɔde hyɛɛ nhwɛsofoɔ nsa firii hɔ kɔɔ mane foforɔ so. 34Berɛ a twaberɛ duruiɛ he, ɔsomaa ne nkoa kɔɔ nhwɛsofoɔ he hɔ sɛ bɛnkɔgye n’afudeɛ mmra no. 35Nso nhwɛsofoɔ he kyee ne nkoa he, hwee baako, kuu foforɔ, na besii foforɔ nso aboɔ. 36Na ɔsane somaa nkoa foforɔ a bɛ dɔɔso kyɛne kane deɛ he; na bɛde bɛfaa saa kwane heaa so. 37Afei nea Afuowura he yɔ twaa toɔ ne sɛ, ɔsomaa ne ba nhwɛsofoɔ he hɔ, susuu sɛ, ‘Bɛbɛfɛre me ba yi.’ 38 Nso berɛ a nhwɛsofoɔ he huu ne ba he, bɛka kyerɛɛ bɛ ho bɛ ho sɛ, ‘Yei ne nea obedi adeɛ he; homma yenku no na yɛmfa n’agyapadeɛ he.’ 39Nti bɛkyee no, twee no firii bobeturo he mu, na bekuu no. 40Nti sɛ afuowura he ba a, mmɛ ne ɔde bɛyɔ saa nhwɛsofoɔ yi?” 41Bɛka kyerɛɛ no sɛ, “Ɔbɛsɛe saa nnipa bɔnefoɔ he pasaa, na ɔde bobe turo he ama nhwɛsofoɔ foforɔ a bɛde afudeɛ bɛbra no twaberɛ.”
42 Yesu ka kyerɛɛ bɛ sɛ, “Honkenkanee no twerɛ nsɛm he mu pɛn sɛ:
‘Boɔ a abantofoɔ apo he;
abɛyɛ tweaso tiboɔ titire;
yei yɛ deɛ Awurade ayɔ,
na ɔyɛ yɛ ani so nwanwa’ anaa?
43Nti meeka akyerɛ ho, bɛbɛgye Nyankopɔn ahennie he afiri ho nsam na bɛde ama bɛ a bɛsõ ahennie he ho aba.” 44 [Deɛ ɔbɛhwe saa boɔ yi so he mu bɛpaepae; na nea boɔ he bɛhwe ne so biaa nso ɔbɛyam no muhumuhu.]
45Berɛ a asɔfoɔ mpanyimfoɔ ne Farisifoɔ he tee ne mfantoho he, behuu sɛ bɛ ho asɛm ne ɔɔka. 46Na bɛpɛ sɛ bɛkye no, nso na besuro nnipadɔm he, efiri sɛ na nnipadɔm he gye no tom sɛ diyifoɔ.",https://www.bible.com/bible/3971/MAT.21.BBTP
MATEO 22,"Yesu de soro ahennie totoo ayefohyia ho
(Luka 14:16-24)
1Bio, Yesu de mfantoho bi kyerɛkyerɛ bɛ sɛ: 2 “Soro ahennie he te sɛ hene bi a otoo ayefohyia pono maa ne ba. 3Ɔsomaa ne nkoa sɛ bɛnkɔfrɛ bɛ a bɛtoo nsa frɛɛ bɛ ayefohyia he ase nyinaa, nso bɛampɛ sɛ bɛba. 4 Nti ɔsane somaa nkoa foforɔ, kaa sɛ, ‘Honka nkyerɛ bɛ a bɛato nsa afrɛ bɛ he sɛ: Hwɛ masiesie me nnuane, maaku m’anantwie ne mmoa a bɛadɔre sradeɛ, mawie nnoɔma nyinaa; hommra ayefohyia apontoɔ he ase.’ 5Nso bɛamfa n’asɛm he annyɛ hwee na bɛkɔɔ bɛ baabi, baako kɔɔ n’afuom, bi nso kɔɔ n’adwuma, 6binom nso kyee nkoa he, bɔɔ bɛ adapaa kukuu bɛ. 7 Na hene he bo fuiɛ. Ɔsomaa ne dɔm maa bɛkɔsɛe saa wudifoɔ he hyee bɛ kuro. 8Na ɔka kyerɛɛ ne nkoa he sɛ, ‘Bɛasiesie ayefohyia apontoɔ he awie, nso bɛ a bɛtoo nsa frɛ bɛ he, amfata bɛ. 9 Nti honkɔ mmɔntene so, na homfrɛ biaa a hobehu no ma no mmra ayefohyia apontoɔ he ase.’ 10Nti nkoa he te sii mmɔntene so na bɛboaboa bɛ a behuu bɛ nyinaa ano, nnipa pa ne nnipa bɔne; yei maa ahɔhoɔ bɛhyɛɛ ayefohyia apontoɔ dane he ma.
11“Nso berɛ a hene he behuu ahɔhoɔ he, ohuu beema bi a na ɔnhyɛ ayefohyia ataadeɛ he bi, 12na obisaa no sɛ, ‘Damfo, ɔyɛɛ dɛ na wonhyɛ ayefohyia ataadeɛ he bi, na nso wotumi bewuraa mu yi?’ Na akoa he tɔree mmum. 13 Na hene he ka kyerɛɛ asomfoɔ he sɛ, ‘Honkyekyere ne nsa ne ne nane, na honto no ntwene akyirikyiri sum kabii he mu, hɔ ne suu ne setwerɛ ya.’ 14Na bɛafrɛ bebree nso kakraa bi na bɛayi bɛ.”
Toɔtua ho asɛmmisa
(Marko 12:13-17; Luka 20:20-26)
15Na afei Farisifoɔ he kotuu agyina sɛ bebesum Yesu fidie asɛm a ɔbɛka ho. 16 Nti bɛsomaa bɛ asuafoɔ ne Herodefoɔ kɔɔ ne nkyɛne, kaa sɛ, “Kyerɛkyerɛfoɔ, yenim sɛ woyɛ nɔkwafoɔ, wonam nɔkorɛ so kyerɛkyerɛ Nyankopɔn kwane, na wonsuro nipa biaa, saa nso ne wonhwɛ nnipa anim. 17Kyerɛ yɛ nea wodwene fa yei ho. Ɔsɛ sɛ yetua toɔ ma Kaesare, anaa sɛ ɔnsɛ yetua ma no?” 18Nso ɔnam sɛ na Yesu nim bɛ adwemmɔne nti, ɔkaa sɛ, “Ho nyaatwomfoɔ, mmɛ nti ne hoosɔ me ahwɛ? 19Homfa dwetɛ deɛ yɛde tua toɔ he bi nkyerɛ me.” Na bɛde denare braa no. 20Na afei obisaa bɛ sɛ, “Hwane ti ne ne abodini ne bɛakurukyire agu sika yi so yi?” 21 Bebuaa sɛ, “Kaesare dea.” Na ɔka kyerɛɛ bɛ sɛ, “Saa deɛ a, homfa deɛ ɔyɛ Kaesare deɛ mma Kaesare, na homfa deɛ ɔyɛ Nyankopɔn deɛ mma Nyankopɔn.” 22Berɛ a bɛteeɛ he, bɛ ho dwirii bɛ; na begyaa ne hɔ kɔeɛ.
Wusɔreɛ ho asɛmmisa
(Marko 12:18-27; Luka 20:27-40)
23 Saa da heaa Sadukifoɔ a bɛ gyidie ne sɛ wusɔreɛ biaa nni hɔ he mu bi baa Yesu nkyɛne; na bebisaa no sɛ, 24“Kyerɛkyerɛfoɔ, Mose kaa sɛ, ‘Sɛ beema bi ware na wanwo ba na owu a, ne nua nware kunafoɔ he, na wawo mma ama ne nua a waawu he.’ 25Na yɛ ne anuanom nson ne ya ha; nea odi kane he wareeɛ, na owuiɛ a wannya ba, yei maa ne nua waree kunafoɔ he.
26Deɛ ɔtɔ so mmienu he nso wuiɛ a wannya ba. Asɛm korɔ heaa too nea ɔtɔ so mmeɛnsa ne bɛ a bɛaka he nyinaa kosii nea ɔtɔ so nson he so. 27Na bɛ nyinaa bɛ akyi he, kunafoɔ he ankasa nso wuiɛ. 28Sɛ ɔkɔ ba saa a wusɔreɛ he mu he, nnipa nson he mu mmɛneɛ ne baa he bɛyɛ ne yerɛ berɛ a bɛ nyinaa bɛaware no da he?”
29Yesu buaa bɛ sɛ, “Nea hooka yi, te ne honte aseɛ yie, efiri sɛ honnim atwerɛeɛ he anaa Nyankopɔn tumi. 30Na wusɔreɛ akyi he mmeema nware, na bɛmfa mma nso mma awareɛ, sɛnea abɔfoɔ a bɛya soro nware he, saa ara ne bɛ nso bɛnware. 31Na awufoɔ sɔreeɛ ho he, honkenkanee deɛ Nyankopɔn ka kyerɛɛ ho sɛ, 32‘Meyɛ Abraham Nyankopɔn, Isak Nyankopɔn, ne Yakob Nyankopɔn anaa’? Ɔnnyɛ awufoɔ Nyankopɔn, na mmom ɔyɛ ateasefoɔ Nyankopɔn.” 33Na berɛ a nnipadɔm he tee saa he, ne nkyerɛkyerɛ he yɛɛ bɛ ahodwiri.
Dɔ ne mmara he mu kɛseɛ paa
(Marko 12:28-31; Luka 10:25-28)
34Afei berɛ a Farisifoɔ he tee sɛ Yesu aka Sadukifoɔ he ano atum he, behyia faako. 35Na bɛ mu baako a ɔyɛ mmaranimfoɔ paa de asemmisa sɔɔ no hwɛɛ sɛ 36“Kyerɛkyerɛfoɔ, mmaransɛm he mu nea ɔya he ne yɛ kɛseɛ paa?” 37 Obuaa no sɛ “Fa w’akoma nyinaa, wo kra nyinaa, ne w’adwene nyinaa dɔ Awurade wo Nyankopɔn. 38Yei ne mmaransɛm he mu kɛseɛ paa ne deɛ odi kane. 39Na deɛ ɔtɔ so mmienu a ɔte sɛ ɔno ne sɛ: ‘Dɔ wo yɔnko sɛ wo ho.’ 40 Saa mmaransɛm mmienu yi so ne mmara ne adiyifoɔ he nyinaa gyina.”
Dawid ba ho asɛmmisa
41Afei berɛ a Farisifoɔ he hyiaeɛ he, Yesu bisaa bɛ asɛm yi sɛ: 42“Ɛɛne ne hodwene fa Kristo he ho? Ɔyɛ hwane ba?” Bɛka kyerɛɛ no sɛ, “Ɔyɛ Dawid ba.” 43Ɔka kyerɛɛ bɛ sɛ, “Saa deɛ a mmɛ nti ne Dawid nam Honhom he so frɛ no Awurade, berɛ a ɔkaa sɛ,
44‘Awurade ka kyerɛɛ m’Awurade sɛ,
“Tena me nsa nifa so,
kosi sɛ mede w’atamfoɔ bɛhyɛ wo nane ase” ’?
45Sɛ Dawid frɛ no Awurade a, ɔyɛɛ dɛ na ɔyɛ ne ba?” 46Biaa antumi ammua no asɛm biaa, na ofiri saa da he biaa ammisa no asɛm biaa bio.",https://www.bible.com/bible/3971/MAT.22.BBTP
MATEO 23,"Kɔkɔbɔ a Yesu bɔ faa Atwerɛfoɔ ne Farisifoɔ nkyerɛkyerɛ ho
(Marko 12:38-40; Luka 20:45-47)
1Afei Yesu ka kyerɛɛ nnipadɔm he ne n’asuafoɔ he sɛ, 2“Atwerɛfoɔ ne Farisifoɔ he atena Mose akonnwa so; 3 Ne saa nti honyɔ deɛ bɛbɛkyerɛkyerɛ ho biaa na honni so. 4Bɛkyekyere nnesoa duruduru a ne soa ɔdene, na bɛde ato afoforɔ mmati so; nso bɛ ankasa deɛ bɛmpɛ sɛ bɛde bɛ nsa teaa mpo ka nnesoa he. 5 Na bɛyɔ bɛ nnwuma nyinaa sɛ ɔbɛyɛ a nipa behu bɛ. Na bɛyɔ bɛ nkaeɛ nwoma atɛtrɛtɛ, na bɛyɔ bɛ ntaadeɛ ano nso akɛseɛ. 6 Bɛpɛ tenabea a anidie ya mu ya apontoɔ ase, ɔne hyiadane mu nkonnwa pa, 7ne dwa so nkyea a anidie yam, ɔne sɛ nipa bɛfrɛ bɛ Rabi! 8Nso ɔnsɛ sɛ bɛfrɛ ho Rabi, efiri sɛ ho kyerɛkyerɛfoɔ yɛ baako, na ho nyinaa hoyɛ asuafoɔ. 9Na hommfrɛ biaa ho Agya asaase so, efiri sɛ, howɔ Agya baako, deɛ ɔya soro he. 10Afei homma bɛmmfrɛ ho akyerɛkyerɛfoɔ nso, efiri sɛ, howɔ kyerɛkyerɛfoɔ baako, ɔno ne Kristo he. 11 Deɛ ɔyɛ kɛseɛ paa ho mu he bɛyɛ ho somfoɔ. 12 Biaa a ɔma ne ho so he bɛbrɛ no ase, na biaa a ɔbrɛ ne ho ase he bɛbɛma no so. 13“Nso ho, atwerɛfoɔ ne Farisifoɔ, nyaatwomfoɔ, honnue! Efiri sɛ, hosi nipa kwane soro ahennie mu nipa anim, ho ankasa nso honkɔ mu, na sɛ binom ɔɔkɔ mu a, hosi bɛ kwane. 14 [Ho atwerɛfoɔ ne Farisifoɔ, nyaatwomfoɔ honnue! Hofa akunafoɔ nnoɔma na sɛdeɛ bebehu ho nti hobɔ mpaeɛ atentene; nti hobenya afobuo a mu oduru.] 15Ho, atwerɛfoɔ ne Farisifoɔ, nyaatwomfoɔ, honnue! Efiri sɛ, hotware po ne asaase kɔ sɛ hokɔsakra nipa baako, na homa saa nipa he bɛyɛ ho fekuoni; na sɛ ɔyɛ a, homma ɔbɛfata brosamgyam amanehunu mprenu sɛ ho ankasa. 16 “Akwankyerɛfoɔ anifirafoɔ, honnue! Ho a hoka sɛ, ‘Sɛ bi de hyiadane ka ntam a, ntam he nyɛ hwee, na mmom sɛ bi de hyiadane mu hɔ sikakɔkɔɔ ka ntam a ntam he kyekyere no.’ 17Ho anifirafoɔ ne nkwaseafoɔ! Deɛ ɔya he ne sombo, sikakɔkɔɔ he anaa hyiadane he a woama sikakɔkɔɔ he ho ate he? 18Na hoka sɛ, ‘Deɛ ɔde afɔrebokyia ka ntam he, hwee nkyekyere no, nso biaa a ɔde akyɛdeɛ a ɔda afɔrebokyia he so ka ntam he, ntam he kyekyere no.’ 19 Ho ani afira paa! Na deɛ ɔya he ne sombo, akyɛdeɛ he anaa afɔrebokyia a ɔma akyɛdeɛ he ho te he? 20Nti biaa a ɔde afɔrebokyia ka ntam he ka ɔne deɛ ɔya so nyinaa ntam; 21na biaa a ɔde hyiadane he ka ntam he, ɔde ɔne deɛ ɔte mu he ne ka ntam; 22 na biaa a ɔde soro ka ntam he, ka Nyankopɔn adwa ne deɛ ɔte so he ntam.
23 “Honnue, atwerɛfoɔ ne Farisifoɔ, nyaatwomfoɔ! Efiri sɛ, hoyi mmee ne nunum ne kumin mma ho ntotosoɔ du du, na hobu ho ani gu mmara he mu nnoɔma deɛ ohia kyɛne yeinom he so: atɛntenenee ne mmɔborɔhunu ne gyidie. Yeinom a ohia kɛseɛ he ne nka ɔsɛ sɛ hoyɔ berɛ a hommu ho ani ngu deɛ aka he nso so. 24Ho, akwankyerɛfoɔ anifirafoɔ! Hosɔne anonneɛ so yi nwansena to twene nso homene yoma!
25 “Atwerɛfoɔ ne Farisifoɔ, nyaatwomfoɔ honnue! Efiri sɛ, hohohoro kuruwaa ne ayowa ho, nso mu deɛ, adufudepɛ ne pɛsɛmenkomenya ahyɛ ma. 26 Ho Farisifoɔ anifirafoɔ! Honhohoro kuruwaa he mu kane na ho he nso afiri.
27 “Honnue, atwerɛfoɔ ne Farisifoɔ, nyaatwomfoɔ! Efiri sɛ, hote sɛ nna a bɛatwa ho fitafita a ɔyɛ fɛ abɔntene, nso mu deɛ funu nnompe ne fi ahodoɔ ahyɛ no ma. 28Saa ne ho nso, afoforɔ hu ho ateneneefoɔ abɔntene, nso nyaatwom ne mmarato ahyɛ ho mu ma.
29“Honnue, atwerɛfoɔ ne Farisifoɔ, nyaatwomfoɔ! Efiri sɛ, hoyɔ adiyifoɔ bɛ nna na hosiesie ateneneefoɔ adamena, 30na hoka sɛ, ‘Sɛ na nka yɛya hɔ yɛ nananom berɛ so a, nka yɛ ne bɛ ommom nhwie adiyifoɔ he mogyaa ngu.’ 31Nti hodi adanseɛ tia ho ho sɛ hoyɛ bɛ a bekuku adiyifoɔ he asefoɔ. 32Saa deɛ a honwie deɛ ho agyanom hyɛɛ aseɛ he. 33 Awɔ, anankatia mma! Hobɛyɛ dɛ adwane atemmuo a ɔde hobɛkɔ bronsam gya mu he? 34 Nti meesoma adiyifoɔ, anyansafoɔ ne atwerɛfoɔ, na hobeku binom na hobɛtwa binom mmaa ho hyiadane mu na hoataa bɛ afiri kuro so akɔ kuro so, 35 sɛ ɔbɛyɛ a mogyaa a odi bem a bɛahwie agu asaase so nyinaa bɛba ho so, ofiri teneneeni Habel so de kosi Barakia ba Sakaria a hokuu no asɔredane ne afɔrebokyia ntam he. 36Nɔkorɛ meeka akyerɛ ho, yei nyinaa bɛba nnɛ mma yi so.
Yerusalem ho kwadwom
37 “Yerusalem, Yerusalem, kuro a oku adiyifoɔ na osi bɛ a bɛasoma bɛ ne nkyɛne aboɔ! Hwɛ mprɛ dodoɔ a meepɛ sɛ mɛboaboa wo mma ano sɛdeɛ akokɔ baatane boaboa ne mma ano ne ntabane ase, nso hoampɛ! 38 Hwɛ, obegya wo fie ama no ada mpan. 39 Na meeka akyerɛ ho, honhu me bio de bɛkɔ akosi sɛ hobɛka sɛ, ‘Nhyira ne deɛ ɔɔba Awurade dini mu he.’ ”",https://www.bible.com/bible/3971/MAT.23.BBTP
MATEO 24,"Asɔrefie sɛeɛ ho nkɔmhyɛ
(Marko 13; Luka 21:5-36)
1Na Yesu firii asɔredane mu a na ɔɔkɔ he, n’asuafoɔ he baa ne nkyɛne bɛkyerɛɛ no asɔrefie he mu adane ahodoɔ. 2 Obisaa bɛ sɛ, “Hoahu yeinom nyinaa anaa? Nɔkorɛ meeka akyerɛ ho, bennya boɔ baako mpo mma ɔnka a benwiri ngu.”
Awieeɛ mmerɛ ho nsɛnkyerɛnne
3Berɛ a ɔte Ngo Bepɔ so he, n’asuafoɔ he baa ne nkyɛne bebisaa no kokoam sɛ, “Ka kyerɛ yɛ, da bɛ ne yeinom besi, na mmɛ nsɛnkyerɛnne ne bɛda adi fa wo mmaeɛ ne awieeɛ berɛ he mu?” 4Yesu buaa bɛ sɛ, “Honhwɛ yie na bi annaadaa ho. 5 Efiri sɛ bebree bɛba me dini mu, abɛka sɛ, ‘Me ne Kristo he,’ na bɛbɛdaadaa nnipa bebree. 6Na hobɛte ko ne akosɛm; honhwɛ yie na ho akoma antu; efiri sɛ otwa sɛ yeinom nyinaa ba, nso na awieeɛ he nya mmaeɛ. 7Na amane bɛsɔre atia amane, na ahennie bɛsɔre atia ahennie, kɔm bɛba na asaase wosoɔ nso bɛba baabi bebree. 8Na yeinom nyinaa te sɛ awoko yea mfitiaseɛ.
Taa ho nkɔmhyɛ
9 “Saa mmerɛ he bebeyi ho ama sɛ bɛmfa homfa ahohiahia mu, na bɛaku ho, na me dini nti amane nyinaa bɛtane ho. 10Na bebree bɛpa bɛ gyidie, na bebeyiyi bɛ ho bɛ ho ama na bɛatentane bɛ ho bɛ ho. 11 Na atorɔ adiyifoɔ bebree bɛsɔre abɛdaadaa nnipa bebree. 12 Na ɔnam sɛ amumuyɔ bɛdɔɔso nti, bebree dɔ ano bɛdwo. 13 Na nipa a obegyina akosi awieeɛ he deɛ, bɛbɛgye no nkwa. 14 Na bɛbɛka ahennie yi ho asɛmpa ya amane nyinaa mu, de adi adanseɛ ama amanamane nyinaa; yei akyi ansa na awieeɛ he aba.
Akyiwadeɛ a ɔbɔ mane
15 “Nti sɛ hohu sɛ akyiwadeɛ a ɔbɔ mane he gyina kronkronbea hɔ a, sɛdeɛ diyifoɔ Daniel kaeɛ he a (otwa sɛ deɛ ɔkenkane he te aseɛ), 16hedeɛ bɛ a bɛya Yudea he nnwane nkɔ bepɔ so; 17 deɛ ɔya dane atifi he nnsiane nkɔfa bibi ne dane mu; 18deɛ ɔya afuom nsane mma fie mmɛfa ataadeɛ. 19Bɛ a bɛafa afuro ne bɛ a bɛma mma nofoɔ nnue saa da he! 20 Hommɔ mpaeɛ sɛ saa da yi ɔmma awɔ anaa sutɔberɛ anaa homeda. 21 Saa berɛ he ahokyerɛ kɛseɛ a ofiri wiase mfitiaseɛ besi nnɛ bi mmaa da na bi nso ɔmma bio bɛba. 22Sɛ bɛantwa saa nna he so a, biaa nni hɔ a obenya nkwa; nso bɛ a bɛayi bɛ he nti bebetwa nna he so tia. 23Na sɛ bi ka kyerɛ ho sɛ, ‘Hwɛ, Kristo he di!’ Anaa ‘Ɔya ha a!’ Honnnye nnni. 24 Na kristo-atorɔfoɔ ne atorɔ adiyifoɔ bebree bɛba abɛyɔ nsɛnkyerɛnne ne anwanwadeɛ akɛseɛ, de adaadaa binom, sɛ ɔbɛyɛ yie a bɛ a bɛayi bɛ he mpo nka bɛbɛdadaa bɛ. 25Honhyɛ no nso sɛ maaka akyerɛ ho dada. 26Nti, sɛ bɛka kyerɛ ho sɛ, ‘Hwɛ! Ɔya serɛ so a,’ honnkɔ. Sɛ bɛka sɛ, ‘Hwɛ! Ɔya piem a,’ honnye nnni. 27 Na sɛdeɛ anyinam pae firi apieɛ kɔ atɔeɛ he, saa ne ɔbɛyɛ Nipa Ba he maeɛ mu. 28 Baabi a funu ya he hɔ ne mpɛtɛ boa bɛ ano.
Nipa Ba he mmaeɛ
29 “Saa ahohiahia nna he akyi pɛ
awia bɛyɛ sum,
na bosome ɔnhyerɛn;
na nsoromma betutu afiri soro agu,
na soro ahoɔdenneɛ bɛwoso.
30 Na Nipa Ba he ho nsɛnkyerɛnne bɛda adi soro, na asaase so mmusuakuo nyinaa besu, na bebehu ‘Nipa Ba he sɛ ɔde tumi ne animuonyam kɛseɛ nam soro mununkum mu ɔɔba.’ 31 Na ɔbɛsoma n’abɔfoɔ ama bɛde totorobɛnto nyegyeɛ a ano ɔdene aba; na bɛbɛboaboa bɛ a bɛayi bɛ he ano afiri wiase mframa nnan he mu, firi soro ano akosi ano.
Borɔdoma ho adesua
32“Honsua bibi mfiri borɔdoma ho: Sɛ ne mmane nya yɛ frɔmfrɔm na ooyiyi ahahane a, na honim sɛ ahuhuro berɛ abɛne. 33Saa ara nso ne sɛ hohu yeinom nyinaa a, honhu sɛ Kristo mmaeɛ he abɛne, ogyina pono ano. 34Nɔkorɛ meeka akyerɛ ho, awoɔntoatoasoɔ yi ontwam ansa na yeinom abam. 35Soro ne asaase betwam, nso me nsɛm deɛ, ontwam da.
Honwɛne
36 “Nso saa da ne dɔnhwere he deɛ biaa nnim, soro abɔfoɔ, anaa Ɔba he mpo nnim, gye sɛ Agya he nkoaa. 37 Na sɛdeɛ Noa nna he yɛeɛ he, saa ne Nipa Ba he so maeɛ bɛ yɛ. 38 Saa mmerɛ he, ansa na nsuhyiri he ɔɔba he, nnipa didiiɛ, na bɛnomeeɛ, mmeema wareeɛ na bɛde maa maa awareɛ, kosii sɛ Noa wuraa adaka he mu. 39Na bɛanhu hwee kosi sɛ nsuhyiri he baeɛ bɛfaa bɛ nyinaa kɔeɛ. Na sɛdeɛ ɔyɛeɛ he, saa ne ɔbɛyɛ Nipa Ba he mmaeɛ mu. 40 Ɔte sɛ nnipa mmienu ya afuom; bɛbɛfa baako na bɛagya baako hɔ. 41Saa ara nso ne ɔte sɛ mmaa mmienu ɔɔyam wiyammoɔ so a; bɛbɛfa baako na bɛagya baako hɔ. 42 Saa nti ho nkɔ so nwɛne, efiri sɛ honnim da korɔ a ho Wura bɛba. 43 Honte aseɛ: Sɛ nka fiewura nim berɛ pɔtee dasuom a korɔmfoɔ bɛba a, nka ɔbɛnwɛne, na korɔmfoɔ annya kwane ammebu ne dane anwura mu. 44 Nti ho nso honna ho ho so, efiri sɛ dɔnhwere a ho ani nna so mu na Nipa Ba he bɛba.
Akoa nɔkwafoɔ ne akoa a onni nɔkorɛ
45“Afei, hwane ne akoa nɔkwafoɔ ne nyansafoɔ a, ne wura de no asi ne fie so, sɛ ɔma nkoa a bɛhyɛ n’ase aduane ne berɛ mu? 46Nhyira ne akoa a ne wura bɛba abehu no sɛ ɔɔyɔ saa. 47 Nɔkorɛ meeka akyerɛ ho, ɔbɛma saa akoa he adi n’agyapadeɛ nyinaa so. 48 Nso sɛ akoa timɔdenfoɔ he ka no ne tim sɛ, ‘Me wura akyɛre,’ 49na ofiri aseɛ boro nkoa a bɛhyɛ n’ase na ɔne nsaborofoɔ didi na bɛnom nsa a, 50ne wura he bɛba da korɔ a n’ani nna so ne dɔnhwere a onnim mu. 51 Obetwitwa ne mu na ɔde no aka nyaatwomfoɔ ho ya baabi a suu ne setwerɛ ya.",https://www.bible.com/bible/3971/MAT.24.BBTP
MATEO 25,"Yesu de soro ahennie he totoo Mmabaa bi ho
1 Yesu kaa sɛ, “Afei nso soro ahennie he bɛyɛ sɛ mmabaa du bi a bɛfaa bɛ nkanea sɛ beekohyia ayefokunu. 2Na bɛ mu nnum yɛ mmadwemma, na nnum nso nyɛ mmadwemma. 3Berɛ a bɛ a bɛnyɛ mmadwemma he faa bɛ nkanea he bɛamfa ngo anka ho; 4nso mmadwemma he deɛ bɛfaa ngo kaa bɛ nkanea he ho. 5Ɔkyɛreɛ a ayefokunu he mmaeɛ he, bɛ nyinaa bɛ ani kumiiɛ na bɛdedaeɛ. 6Nso anadwo dasuom bɛtee nteamu, ‘Hwɛ, ayefokunu he di! Hommra mmehyia no.’ 7Nti mmabaa he nyinaa sɔre sosɔɔ bɛ nkanea he. 8Bɛ a bɛnyɛ mmadwemma he ka kyerɛɛ mmadwemma he sɛ, ‘Homma yɛ ho ngo yi bi, na yɛ nkanea he oodumdum.’ 9Nso mmadwemma he buaa bɛ sɛ, ‘Daabi, ɔnso yɛ ne ho; honkɔ adetɔnfoɔ hɔ nkɔtɔ bi.’ 10Na bɛkɔɔ sɛ bɛɛkɔtɔ bi he, ayefokunu he baeɛ, na bɛ a bɛasiesie bɛ ho he ne no kɔɔ ayefohyia he ase; na bɛtoo pono he mu. 11 Yei akyi he, mmabaa a bɛnyɛ mmadwemma he nso baeɛ, na bɛkaa sɛ, ‘Owura, owura, bie yɛ.’ 12 Nso obuaa sɛ, ‘Nɔkorɛ meeka akyerɛ ho, mennim ho.’ 13 Saa nti honwɛne, efiri sɛ honnim da anaa dɔnhwere korɔ he a (Nipa Ba he bɛba.)
Akontabuo ho mfantoho
(Luka 19:12-27)
14 “Na ɔte sɛ beema bi a ootu kwane, na ɔfrɛɛ ne nkoa na ɔde n’agyapadeɛ hyɛɛ bɛ nsa; 15ɔmaa baako sika dwetire mmɔho nnum, na foforɔ so mmɔho mmienu na foforɔ so baako, sɛdeɛ biaa ahoɔdene teɛ. Na ɔkɔɔ ne kwane. 16Deɛ onyaa sika dwetire nnum he ntɛmaa ɔde kodii dwa, na ɔnyaa sika dwetire mmɔho nnum kaa ho. 17Saa ne deɛ onyaa mmienu he nso nyaa mmienu kaa ho. 18Nso deɛ onyaa baako he kɔ kotutuu fam na ɔde ne wura sika he siee hɔ. 19Mmerɛ tentene bi akyi he, nkoa he wura he baeɛ na ɔne bɛ bebuu akonta. 20Na deɛ onyaa sika dwetire mmɔho nnum he baa anim, de sika dwetire mmɔho nnum foforɔ baeɛ, ɔkaa sɛ ‘Owura, womaa me sika dwetire mmɔho nnum; hwɛ mede nnum abɛka ho.’ 21 Ne wura he ka kyerɛɛ no sɛ, ‘Mo ne yɔ, akoa pa ne nɔkwafoɔ; woadi kakra yi ho nɔkorɛ, mede nnoɔma bebree bɛhyɛ wo nsa; nya wo wura anigye he bi.’ 22Na nea ɔnyaa sika dwetire mmɔho mmienu he so baeɛ, bɛkaa sɛ, ‘Owura, womaa me sika dwetire mmɔho mmienu; hwɛ manya mmɔho mmienu aka ho.’ 23 Ne wura he ka kyerɛɛ no sɛ, ‘Mo ne yɔ, akoa pa nɔkwafoɔ; woadi kakra yi ho nɔkorɛ, mede nnoɔma bebree bɛhyɛ wo nsa; nya wo wura anigye he bi.’ 24Afei deɛ onyaa sika dwetire baako he nso baeɛ, bɛkaa sɛ, ‘Owura, menim sɛ woyɛ bi a wo asɛm ɔdene, wotwa aba firi baabi a wonnuaeɛ, na woboaboa ano baabi wonto aba mpeteeɛ; 25nti mesuroeɛ, na mede wo sika he kosiee fam. W’adeɛ di, gye.’ 26Nso ne wura he buaa sɛ, ‘Wo akoa bɔne ne anihafoɔ! Wonnim sɛ metwa baabi a mennguiɛ, na meboaboa ano baabi a memmfa mmpeteɛ? 27Saa deɛ a nka ɔsɛ sɛ wode me sika he kɔto sika korabea, na mesane ba a, manya me sika he ne ho ba. 28Afei honye mfiri ne nsam, homfa mma nea ɔnyaa dwetire du he. 29Na bɛ a bɛanya bi aka nea bɛde ama bɛ ho he, bɛde bebree bɛka bɛ ho, na bɛanya ama no abu so; na bɛ a bɛanya hwee anka nea bɛde ama bɛ ho he deɛ, kakra a bɛwɔ he mpo, bɛbɛgye afiri bɛ nsam. 30 Akoa a ne so nni mfasoɔ yi deɛ, homfa ne nto sum kabii mu, baabi a suu ne setwerɛ ya.’
Atemmuda kɛseɛ he
31 “Sɛ Nipa Ba he ba n’animuonyam mu a, na abɔfoɔ nyinaa ka ne ho a, ɔbɛtena n’animuonyam adwa so. 32 Amane nyinaa bɛboaboa bɛ ano n’anim, na ɔbɛpaepae nnipa mu sɛ dwanhwɛfoɔ paepae nnwane firi mmirekyie mu, 33 na ɔde nnwane he begyina ne nsa nifa so na mmirekyie he nso ɔde bɛ agyina ne nsa benkum so. 34Na hene he bɛka akyerɛ bɛ a bɛya ne nifa so he sɛ, ‘Hommra, ho a m’Agya ahyira ho, hommɛfa ahennie a bɛasiesie ama ho firi wiase mfitiaseɛ he nni; 35 efiri sɛ kɔm dee me na homaa me aduane diiɛ, nsukɔm dee me na homaa me nsuo nomeeɛ, meyɛɛ hɔhoɔ na hode me kɔɔ fie, 36medaa adagya na hofiraa me ntoma, meyareeɛ, na hohwɛɛ me, mekɔdaa afiase na hobɛsraa me.’ 37 Na teneneefoɔ he bebua sɛ, ‘Awurade, da bɛ ne yehuu sɛ kɔm de wo na yɛmaa wo aduane diiɛ, anaa nsukɔm de wo na yɛmaa wo nsuo nomeeɛ? 38Na da bɛ ne yehuu sɛ woyɛ hɔhoɔ na yɛfaa wo kɔɔ fie, anaa woda adagya na yefiraa wo ntoma? 39Na da bɛ ne yehuu sɛ woyare anaa woda afiase na yɛbaa wo nkyɛne?’ 40 Na hene bebua bɛ sɛ, ‘Nɔkorɛ meeka akyerɛ ho, sɛ hoyɔ maa me nuanom nkumaa yi mu baako he, hoayɔ ama me nso.’ 41 Na ɔbɛka akyerɛ bɛ a bɛya ne nsa benkum so he sɛ, ‘Ho a bɛadome ho, homfiri me so nkɔ daa gya a bɛasiesie ama Bronsam ne n’abɔfoɔ he mu; 42efiri sɛ kɔm dee me nso hoamma me aduane, nsukɔm dee me, nso hoamma me hwee annom, 43meyɛɛ hɔhoɔ nso hoamfa me ankɔ fie, medaa adagya nso hoamfira me ntoma, meyareeɛ na mekɔdaa afiase nso hoammɛsra me.’ 44Hɔ ne bɛ so bɛbɛka sɛ, ‘Awurade, da bɛ na yehuu sɛ kɔm de wo anaa sukɔm de wo, anaa woyɛɛ hɔhoɔ anaa wodaa adagya anaa woyareɛ anaa wokɔdaa afiase, na yɛannyɔ wo yie?’ 45Na obebua bɛ sɛ, ‘Nɔkorɛ meeka akyerɛ ho sɛ, sɛdeɛ hoannyɔ amma nkumaa yi mu baako he, saa ne hoannyɔ amma me nso.’ 46Na yeinom befiri hɔ akɔ daa asotwe mu, na ateneneefoɔ he bɛkɔ daa nkwa mu.”",https://www.bible.com/bible/3971/MAT.25.BBTP
MATEO 26,"Bɛbɔɔ pɔ faa Yesu ku ho
(Marko 14:1, 2; Luka 22:1-2; Yohane 11:45-53)
1Na Yesu kaa yeinom nyinaa wieeɛ he, ɔka kyerɛɛ n’asuafoɔ he sɛ, 2“Honim sɛ, aaka nnanu na Twam afahyɛ he aduru, na bebeyi Nipa Ba he ama, na bɛabɔ no asennua mu.”
3Afei asɔfoɔ mpanyimfoɔ he ne nnipa he so mpanyimfoɔ he hyiaam sɔfo panyini a bɛfrɛ no Kaiafa fie hɔ, 4na bɛbɔɔ pɔ sɛ bɛbɛfa nyansa kwane so akye Yesu aku no. 5Nso bɛkaa sɛ, “Ɔnyɛ afahyɛ berɛ he mu ne ɔsɛ sɛ bɛyɔ saa, anyɛ saa basabasa bɛba mane he mu.”
Bɛsraa Yesu ngo ya Betania
(Marko 14:3-9; Yohane 12:1-8)
6Na berɛ a Yesu ya Betania, Simon kwatani he fie he, 7baa bi de toa bi a aduhwam bi a ne boɔ ɔdene gu mu baa hɔ, na ohwie guu Yesu ti mu, berɛ a ɔte adidiiɛ he. 8Nso asuafoɔ he huiɛ he, bɛ bo fuiɛ, na bɛkaa sɛ, “Mmɛ nti ne woasɛe aduhwam yi sei? 9Nka bebetumi atɔno agye sika kɛseɛ, na bɛde sika he ama ahiafoɔ.” 10Na Yesu huu yɛ he, obisaa sɛ, “Ɛɛne nti ne hooha baa he? Waayɔ adwuma pa ama me. 11 Na howɔ ahiafoɔ ya ho nkyɛne daa, na me deɛ hoonya me daa. 12Aduhwam a ohwie guu me so he, ɔde asiesie me ama me sie. 13Meeka akyerɛ ho nɔkorem, wiase baabi a bɛ bɛpae mu aka asɛmpa yi, bɛbɛka deɛ baa yi ayɔ yi de akae no.”
Yuda Iskariot gye tomm sɛ obeyi Yesu ama
(Marko 14:10, 11; Luka 22:3-6)
14Na dummienu he mu baako a bɛfrɛ no Yuda Iskariot kɔɔ asɔfoɔ mpanyimfoɔ he hɔ 15 na obisaa bɛ sɛ, “Sɛ meyi no ma ho a, mmɛ ne hode bɛma me?” Betuaa dwetɛbena aduasa maa no. 16 Na ofiri saa berɛ he, ɔhyɛɛ aseɛ hwehwɛɛ akwannya bi a ɔde beyi Yesu ama.
Yesu ne n’asuafoɔ he dii Twam Afahyɛ he
(Marko 14:12-16; Luka 22:7-13)
17 Da a odi twam, kyerɛ sɛ afahyɛ a bedi Paanoo a Mmɔreka nni mu, kane he, asuafoɔ he baa Yesu nkyɛne bebisaa sɛ, “Hefa ne wopɛ sɛ yesiesie ma wodi Twam aduane he?” 18 Ɔkaa sɛ, “Hokɔ kuro he mu a, hobehu beema bi, honka nkyerɛ no sɛ, ‘Kyerɛkyerɛfoɔ he dɛ, Me berɛ abɛne; na me ne m’asuafoɔ he bedi twam aduane he wo fie.’ ” 19Nti asuafoɔ he yɔɔ deɛ Yesu kaeɛ he, na besiesie Twam aduane he.
Awurade adidie
(Marko 14:17-26; Luka 22:14-23; Yohane 13:21-26)
20Afei nwunu dwoeɛ he, ɔne n’asuafoɔ dummienu he tenaa ase; 21na beedidi he, ɔkaa sɛ, “Meeka akyerɛ ho nɔkorɛ mu sɛ, ho mu baako beyi me ama.” 22Yei maa bɛyɛɛ basaa paa, na bɛhyɛɛ aseɛ bisaa no sɛ, “Awurade, ɔyɛ me anaa?” 23Obuaa sɛ, “Deɛ ɔne me to nsa didi ayowa baako mu he ɔno ne beyi me ama.’ 24Nipa Ba he ɔɔkɔ sɛdeɛ bɛahyɛ ato hɔ ama no deɛ, nso nea ɔnam ne so beyi no ama he nnue! Sɛ bɛanwo saa nipa he mpo a nka ɔyɛ.” 25Yuda, deɛ oyi no maeɛ he kaa sɛ, “Rabi, ɔyɛ me anaa?” Yesu buaa sɛ, “Ɛɛ, ɔno ne woaka he.”
Awurade adidi nhyehyɛeɛ
26 Berɛ a beedidi he, Yesu faa paanoo, ohyiraa so wieeɛ he, obubu de maa asuafoɔ he kaa sɛ, “Honnye, honni; me nipadua di.” 27Na ɔfaa kuruwaa, na ɔdaa ase wieeɛ he, ɔde maa bɛ kaa sɛ, “Ho nyinaa honnom bi; 28 na yei ne me mogyaa a ɔyɛ apam he mogyaa a, nnipa bebree nti beehwie agu ama bɔne fakyɛ. 29Meeka akyerɛ ho, mennom saa bobesa yi bi bio kosi da a me ne ho bɛnom no kwane foforɔ so m’ Agya ahennie mu.” 30 Na bɛtoo ayeyie nnwom wieeɛ he, befiri adi kɔ Ngo Bepɔ he so.
Yesu hyɛɛ pa a Petro bɛpa no he ho nkɔm
(Marko 14:27-31; Luka 22:31-34)
31 Afei Yesu ka kyerɛɛ asuafoɔ he sɛ, “Anadwo yi, deɛ ɔbɛba me so he bɛto ho nyinaa sintidua; efiri sɛ bɛatwerɛ sɛ,
‘Mɛbɔ dwanhwɛfoɔ he,
na nnwane he bɛhwete.’
32 Na sɛ mesɔre firi awufoɔ mu a, medi ho anim kane akɔ Galilea.” 33Petro ka kyerɛɛ no sɛ, “Sɛdeɛ ɔbɛba wo so he bɛto biaa sintidua a, me deɛ ɔnto me sintidua koraa.” 34 Yesu ka kyerɛɛ no sɛ, “Meeka akyerɛ wo nɔkorem, anadwo yi, ansa na akokɔ bɛbɔno he, na woapa me mprɛnsa.” 35 Petro ka kyerɛ no sɛ, “Sɛ otwa sɛ me ne wo wu mpo a, mempa wo da.” Na saa ne asuafoɔ he nyinaa nso kaeɛ.
Yesu bɔɔ mpaeɛ ya Getsemane
(Marko 14:32-42; Luka 22:40-46)
36Afei Yesu ne n’asuafoɔ he kɔɔ bea bi a bɛfrɛ hɔ Getsemane; na ɔka kyerɛɛ bɛ sɛ, “Hontena ha, na menkɔ nohoa nkɔbɔ mpaeɛ.” 37 Ɔfaa Petro ne Sebedeo mma mmeema mmienu he kaa ne ho, na ɔhyɛɛ aseɛ dii awerɛhoɔ na ne ho yera no. 38 Na ɔka kyerɛ bɛ sɛ, “Awerɛhoɔ ahyɛ me kra so de ɔɔkɔ wuo mu; hontwɛne ha na ho ne me nwɛne.” 39 Na ɔkɔɔ anim kakra he, ɔde n’anim kobutuu fam bɔɔ mpaeɛ sɛ, “M’Agya sɛ obetumi a, ma kuruwaa yi ntwam me ho, nso ɔnyɛ deɛ mepɛ na mmom deɛ wopɛ (ne nyɛ hɔ).” 40Afei ɔsane baa asuafoɔ he nkyɛne behuu sɛ bɛɛda; na ɔka kyerɛɛ Petro sɛ, “Nti wantumi ne me anwɛne dɔnhwere baako mpo? 41 Honwɛne na hommɔ mpaeɛ na hoankɔ sɔhwɛ mu; honhom he pɛ deɛ nso honam he ɔmmerɛ.” 42Na ofirii hɔ kɔɔ ne mprenu so na ɔkɔbɔɔ mpaeɛ sɛ, “M’Agya, sɛ yei ntumi ntwa me ho na otwa sɛ menom a, ma wopɛ nyɛ hɔ.” 43Bio, ɔba behuu sɛ bɛɛda, efiri sɛ na bɛ ani kum yie. 44 Nti ogyaa bɛ hɔ bio he, ɔkɔ kɔbɔɔ mpaeɛ ne mprɛnsa so na ɔkaa asɛm korɔ heaa. 45Na afei ɔbaa asuafoɔ he nkyɛne bɛka kyerɛɛ bɛ sɛ, “Nti hogu so ɔɔda gye ho ahome? Hwɛ, berɛ he abɛne, sɛ bebeyi Nipa Ba he ahyɛ nnebɔnyɛfoɔ nsa. 46Honsɔre, mma yɛnkɔ. Hwɛ, deɛ obeyi me ama he abɛne.”
Yuda Iskariot de asraafoɔ baa Turom hɔ
(Marko 14:43-50; Luka 22:47-53; Yohane 18:3-12)
47Na ogu so ɔɔkasa he, Yuda a ɔyɛ dummienu he mu baako beduru hɔ, na nnipadɔm pii ka ne ho a bekitakita asekane ne mmaa a na asɔfoɔ mpanyimfoɔ he ne nnipa he so mpanyimfoɔ na asoma bɛ. 48Na deɛ obeyi no ama he maa bɛ nsɛnkyerɛnne ka kyerɛɛ bɛ sɛ, “Deɛ mɛfe n’ano he, ɔno ne nipa a hoohwehwɛ no he, honkye no.” 49Prɛko pɛ, Yuda baa Yesu nkyɛne bɛkaa sɛ, “Rabi, Mekyea wo,” na ɔfee n’ano. 50Yesu ka kyerɛɛ no sɛ, “Damfo, yɔ deɛ wobaa ha sɛ woobɛyɔ he ntɛm.” Na afei bɛba bɛsɔɔ Yesu mu na bɛkyee no. 51Amonom hɔaa, bɛ a bɛka Yesu ho he mu baako twee ne sekane twaa sɔfo panyini he akoa aso. 52 Na Yesu ka kyerɛɛ no sɛ, “Fa sekane he hyɛ bɔha he mu; na bɛ a bɛtwe sekane he nyinaa bewu sekane ano. 53Anaa wodwene sɛ mentumi nsrɛ m’agya, ma ɔnsoma abɔfoɔ bɛboro dɔm dummienu mmra me seeseiaa anaa? 54Na nka ɔbɛyɛ dɛ na atwerɛ a ɔka sɛ otwa sɛ ɔba saa he abam?” 55Afei, Yesu bisaa nnipadɔm he sɛ, “Hode sekane ne mmaa ne ɔɔbɛkye me, te sɛ nea meyɛ korɔmfoɔ? Da biaa mete asɔredane mu kyerɛkyerɛ he, hoankye me. 56 Nso yei nyinaa asi, sɛ ɔbɛyɛ a adiyifoɔ he atwerɛ he bɛba mu.” Afei asuafoɔ he nyinaa gyaa no hɔ dwaneeɛ.
Bɛde Yesu kogyinaa sɔfo panyini anim
(Marko 14:53-72; Luka 22:54-71; Yohane 18:13-27)
57Afei bɛ a bɛkyee Yesu he de no kɔmaa Kaiafa, sɔfo panyini a na atwerɛfoɔ he ne mpanyimfoɔ he ahyiam ne fie. 58Na Petro dii n’akyi akyirikyiri de koduruu sɔfo panyini he abane mu hɔ, na ɔkɔɔ mu he ɔne asraafoɔ he tenaa ase sɛ ɔɔbɛhwɛ deɛ obesi. 59Afei asɔfoɔ mpanyimfoɔ he ne badwa he nyinaa hwehwɛɛ Yesu ho adansekunumu, na bɛagyina so de aku no, 60nso bɛannya bi, owom sɛ adansekunumufoɔ bebree baeɛ. Na akyire yi mmienu bi baeɛ 61 na bɛbɛkaa sɛ, “Akoa yei kaa sɛ, ‘Metumi de dakorɔ abubu asɔredane he na mede nnansa asi.’ ” 62Na sɔfo panyini he sɔre bisaa no sɛ, ‘Wonni anoyie biaa? Mmɛ adanseɛ ne beedi tia wo yi?” 63 Nso Yesu yɔɔ komm. Afei sɔfo panyini he ka kyerɛɛ no sɛ, “Meka Nyankopɔn teasefoɔ he ntam gu wo so sɛ, sɛ wo ne Kristo, Nyankopɔn Ba he a, ka kyerɛ yɛ!” 64 Yesu ka kyerɛɛ no sɛ, “Woaa woaka, Na meeka akyerɛ ho,
Ofiri nnɛ ɔɔkɔ yi, hobehu Nipa Ba he
sɛ ɔte Nyankopɔn Tumfoɔ nifa so
na ɔte soro mununkum so ɔɔba asaase so.”
65 Na afei sɔfo panyini he sunsuanee n’ataadeɛ mu kaa sɛ, “Woaka abususɛm! Ɛɛne nti ne yɛda so hia adansefoɔ? Afei hoate n’abususɛm he. 66 Ho adwene ne sɛ?” Bebuaa sɛ, “Ɔfata wuo.” 67 Na bɛtoo ntasuo guu n’anim na bɛbobɔɔ no, na binom bɔɔ n’asum, 68kaa sɛ, “Kristo, hyɛ yɛ nkɔm! Hwane ne bɔɔ wo yi?”
Petro paa Yesu
69Berɛ a yeinom ɔɔkɔ so he na Petro te fie he adihɔ. Abaawa bi baa ne nkyɛne bɛkaa sɛ, “Wo nso na woka Yesu a ofiri Galilea he ho.” 70Na ɔsanee bɛ nyinaa bɛ anim kaa sɛ, “Mennim deɛ wooka ho asɛm yi.” 71Petro pie kɔɔ abranaa he so he, abaawa foforɔ huu no, na ɔka kyerɛɛ bɛ a begyina hɔ he sɛ, “Na beema yi ka Nasareni Yesu ho.” 72Bio, ɔkaa ntam de sanee ne ti sɛ, “Mennim beema he.” 73Mmerɛ kakra akyi he, bɛ a begyina hɔ he bi baa ne nkyɛne bɛka kyerɛɛ Petro sɛ, “Nɔkwasɛm, wo nso woka bɛ ho, na wo kasaa kyerɛ saa.” 74Na ɔhyɛɛ aseɛ dii nse kaa ntam sɛ, “Mennim beema he!” Saa berɛ he, akokɔ bɔneeɛ. 75 Na Petro kae Yesu asɛm a ɔkaa sɛ: “Ansa na akokɔ bɛbɔno he na woapa me mprɛnsa.” Na ofirii adi kosuu yayaaya.",https://www.bible.com/bible/3971/MAT.26.BBTP
MATEO 27,"Bɛde Yesu baa Pilato anim
1 Adeɛ kyeeɛ he, asɔfoɔ mpanyimfoɔ he ne mane he mu mpanyimfoɔ he nyinaa tuu agyinaa hwehwɛɛ kwane a bɛbɛfa so aku no. 2 Bɛkyekyere no, na befirii adi de no kɔhyɛɛ Pilato a na ɔyɛ amrado he nsa.
Yuda Iskariot nuu ne ho
3 Berɛ a Yuda a oyii no maeɛ he huu sɛ bɛabua Yesu kumfɔ he, onuu ne ho, na ɔde dwetebena aduasa he sane braa asɔfoɔ mpanyimfoɔ he ne mane mpanyimfoɔ he. 4Ɔkaa sɛ, “Maayɔ bɔne sɛ maayi nipa a onni fɔ ama.” Nso bɛkaa sɛ, “Ɔfa yɛ ho bɛ? Ɔyɛ woaa w’asɛm.” 5 Na ɔtoo dwetɛbena aduasa he guu asɔredane he mu he, ofiri hɔ kɔsɛne ne ho. 6Na asɔfoɔ mpanyimfoɔ he sesaa dwetɛbena aduasa he, kaa sɛ, “Mmara mma kwane sɛ bɛde begu fotoɔ he mu, efiri sɛ ɔyɛ nipa bi nkwa ano boɔ.” 7Bɛde beti sɛɛ ho he, bɛde kɔtɔɔ kukuo nwomfoɔ asaase he de yɔɔ amanfrafoɔ amusieɛ. 8 Yei nti bɛfrɛ saa asaase he Mogyaa Asaase de besi nnɛ. 9 Na deɛ diyifoɔ Yeremia kaeɛ he baam sɛ, “Bɛfaa dwetɛbena aduasa he a ɔyɛ boɔ a betwa too nipa he ti so, nea Israel mma binom twaa boɔ too ne ti so he, 10na bɛde tɔɔ kukuo nwomfoɔ asaase he, sɛdeɛ Awurade hyɛɛ me he.”
Pilato bisaa Yesu nsɛm
(Marko 15:2-5; Luka 23:2-3; Yohane 18:29-38)
11Afei Yesu begyinaa amrado he anim; na amrado he bisaa no sɛ, “Wone Yudafoɔ Hene he?” Na Yesu kaa sɛ, “Ɔne ne woaka he.” 12 Nso asɔfoɔ mpanyimfoɔ he ne mane mpanyimfoɔ he bɔɔ no kwaadu he, woankasa. 13Na Pilato bisaa no sɛ, “Wonte kwaadu bebree a bɛɛbɔ wo yi?” 14Nso wamma no mmuaeɛ biaa, wammua kwaadu baako koraa, na ɔyɛɛ amrado he nwanwa kɛse.
Bebuaa Yesu kumfɔ
(Marko 15:6-15; Luka 23:13-25; Yohane 18:39—19:1)
15Na afei afahyɛ berɛ he, na amrado he taa yi deduani bi firi afiase ma nnipadɔm he, deɛ bɛpɛ no biaa. 16Na saa berɛ he na bɛwɔ deduani mammɔfoɔ bi a bɛfrɛ no Baraba. 17Nti behyia wieeɛ he, Pilato bisaa bɛ sɛ, “Hwane ne hopɛ sɛ meyi no ma ho, Baraba, anaa Yesu a bɛfrɛ no Kristo he?” 18 Obisaa yei efiri sɛ, ohuu sɛ anibereɛ nti ne bɛde Yesu bɛhyɛɛ ne nsa. 19Berɛ a na ɔte atemmuo adwa he so he, ne yerɛ soma maa bɛbɛka kyerɛɛ no sɛ, “Nyɔ bibiaa ntia saa beema a onni fɔ yi, na nnɛ maabrɛ papaapa, ɔnam daeɛ bi a m’aso afa ne ho nti.” 20Afei asɔfoɔ mpanyimfoɔ he ne mane mpanyimfoɔ he bɔɔ nnipadɔm he aso sɛ bɛmma bennyae Baraba, na benku Yesu mmom. 21Amrado he bisaa bɛ bio sɛ, “Nnipa mmienu he mu mmɛneɛ ne hopɛ sɛ megyae no?” Na bɛkaa sɛ, “Baraba.” 22Pilato bisaa bɛ sɛ, “Mmɛ ne memfa nyɔ Yesu a bɛfrɛ no Kristo he?” Bɛ nyinaa bɛkaa sɛ, “Ma bɛmmɔ no asennuam!” 23Na obisaa sɛ, “Mmɛ ntia, abɛ bɔne ne waayɔ?’ Nso bɛkɔɔ so teateam dendenndene sɛ, “Ma bɛmmɔ no asennuam!”
Pilato maa bɛbɔɔ Yesu asennuam
24 Nti Pilato huu sɛ ontumi nyɔ bibiaa bio, na afei basabasa bi ɔɔhyɛ aseɛ he, ɔfaa nsuo bi hohoro ne nsa nipakuo he anim, kaa sɛ, “Menni beema yi mogyaa ho fɔ; honyɔ deɛ hopɛ.” 25 Na afei nnipa he nyinaa bom kaa sɛ, “Ne mogyaa mmra yɛ ne yɛ mma so!” 26Nti ogyae Baraba sedeɛ bɛsrɛɛ no he; na bɛhwee Yesu wieeɛ he, ɔde no maa bɛ sɛ bɛnkɔbɔ no asennuam.
Asraafoɔ he dii Yesu ho fɛw
(Marko 15:16-19; Yohane 19:2-3)
27Afei amrado asraafoɔ he faa Yesu kɔɔ amrado he abane mu, na bɛboaboa kuo he nyinaa ano twaa ne ho hyiaeɛ. 28Bɛpaa ne ho, na bɛde ataadeɛ kɔkɔɔ bi hyɛɛ no, 29na bɛkyimkyim nkasɛe bi maa bɛde yɔɔ ahenkyɛ de hyɛɛ ne ti. Bɛde demmire hyɛɛ ne nsa nifa mu na bebuu nkotodwe n’anim dii ne ho fɛw sɛ, “Hommɔ Yudafoɔ Hene he se!” 30 Bɛtoo ntasuo guu ne so, na bɛgyee demmire he de hwee n’apampam.
Bɛbɔɔ Yesu asennua mu
(Marko 15:20-41; Luka 23:26; 23:33-49; Yohane 19:16-30)
31Bedii ne ho fɛw wieeɛ he, beyii ataadeɛ kɔkɔɔ he firii ne ho, na bɛde ɔnoaa n’ataadeɛ hyɛɛ no. Na afei bɛde no firi hɔ kɔbɔɔ no asennua mu. 32Befirii adi ɔɔkɔ he, bɛtoo Kireneni beema bi a bɛfrɛ no Simon; ɔno ne bɛhyɛɛ no maa no soaa Yesu asennua he. 33Na beduruu faako a bɛfrɛ hɔ Golgota (asekyerɛ ne sɛ Ti Nkankuro Bea), 34 bɛmaa no nsa a bɛde bɔnwoma afra, nso ɔka hwɛeɛ he, wannom. 35Na bɛbɔɔ no asennuam wieeɛ he, bɛtwee ntonto kyɛɛ n’ataadeɛ maa bɛ ho bɛ ho; 36na bɛtenaa hɔ hwɛɛ ne so. 37Bɛtwerɛɛ asɛm a begyinaa so bɔɔ no asennuam he sɛ, “Yei ne Yesu, Yudafoɔ Hene he”, na bɛde bɔɔ n’atifi. 38 Na bɛbɔɔ akorɔmfoɔ mmienu asennuam kaa ne ho, baako ya ne nifa ne baako nso ya ne benkum. 39 Bɛ a betwaa mu hɔ he dii ne ho fɛw, wosoo bɛ ti 40 na bɛkaa sɛ, “Wo a wodwiri asɔredane na wode nnansa si, gye wo ho ɛ! Sɛ woyɛ Nyankopɔn ba a, si firi asennua he so.” 41Saa ara nso ne asɔfoɔ mpanyimfoɔ he ne atwerɛfoɔ ne mane mpanyimfoɔ he dii ne ho fɛw kaa sɛ, 42“Ɔgyee afoforɔ; nso ontumi nnye ne ho. Sɛ ɔyɛ Israel Hene a, ma no mfiri asennua he so nsi fam, na yɛbɛgye no adi. 43 Ɔde ne ho too Nyankopɔn so, sɛ Nyankopɔn pɛ sɛ ɔgye no a ma no nye no seeseiaa, efiri sɛ, ɔkaa sɛ, ‘Meyɛ Nyankopɔn Ba.’ ” 44Akorɔmfoɔ a bɛbɔɔ bɛ asennuam kaa ne ho he nso dii ne ho fɛw saa ara.
Yesu wuiɛ
45Na ofiri awigyina ɔɔkɔ he, sum baa asaase he nyinaa so kosii awia nɔn mmeɛnsa. 46 Na bɛyɛ awia nnɔn mmeɛnsa berɛ mu he, Yesu teaam dendenndene sɛ, “Eli, Eli lama sabaktani?” asekyerɛ ne sɛ, “Me Nyankopɔn, me Nyankopɔn, ɛɛne nti ne woapa me?” 47Berɛ a bɛ a bɛgyingyina hɔ he mu bi teeɛ he, bɛkaa sɛ, “Beema yi ɔɔfrɛ Elia.” 48 Prɛko pɛ, bɛ mu baako de mmirika kɔfaa sapɔ de bɔɔ nsa kekakeka mu de hyɛɛ dua so, na ɔde maa no sɛ ɔnom. 49Na bɛ a bɛ aka he nso kaa sɛ, “Hontwɛne ma yɛnhwɛ sɛ Elia bɛba abɛgye no anaa.” 50Yesu de nne dendene teaam bio, na ogyae ne honhom mu. 51 Saa berɛ he, ntoma a otwa asɔredane he mu he tee mmienu firi soro de kosii fam, na asaase wosoeɛ, na abotane paepaeɛ. 52Na adamena nso biebieɛ, na ahoteefoɔ a bɛawuwu he bebree nyanenyaneɛ, na befirii bɛ adamena mu. 53 Na Yesu wusɔreɛ akyi he, befirii bɛ adamenam kɔɔ Yerusalem, Yudafoɔ kuro kronkron he mu koyiyii bɛ ho adi kyerɛkyerɛɛ nnipa bebree. 54Na asraafoɔ ha so panyini ne bɛ a bɛka ne ho ɔɔwɛne Yesu he huu asaasewosoɔ ne nnoɔma a ɔsisiiɛ he, besuroo pii, kaa sɛ, “Ampa, Nyankopɔn Ba di!” 55 Na mmaa bebree ya hɔ a begyina akyirikyiri ɔɔhwɛ nea ɔɔkɔ so he; bɛ ne bedii Yesu akyi firii Galilea maa no deɛ ohia. 56Bɛ mu binom ne Maria Magdalene ne Maria a ɔyɛ Yakobo ne Yosef maame, ne Sebedeo yerɛ.
Besiee Yesu
(Marko 15:42-47; Luka 23:50-55; Yohane 19:38-42)
57 Na nwunu dwoeɛ he, sikani bi a ofiri Arimatea a bɛfrɛ no Yosef a ɔno nso yɛ Yesu suani baeɛ; 58ɔno ne kɔɔ Pilato nkyɛne kɔsrɛɛ Yesu amu he. Na Pilato hyɛɛ sɛ bɛmfa amu he mma no. 59Na Yosef faa amu he de nwera fitaa kyekyeree ho 60de kɔtoo ɔno ankasa ne damena foforɔ a watwa no abotane mu mu. Na omunii boɔ kɛseɛ bi too nna he ano, na ofirii hɔ kɔeɛ. 61Na Maria Magdalene ne Maria a ɔyɛ Yakobo ne Yosef maame he ya hɔ tete baabi a ɔne da he di animhwɛ. 62Na adeɛ kyeeɛ a ɔyɛ da a odi ahosiesie da he akyi he, asɔfoɔ mpanyimfoɔ ne Farisifoɔ behyiaa Pilato anim. 63 Na bɛkaa sɛ, “Owura, yɛkae sɛ daadaafoɔ he te ase he ɔkaa sɛ ‘Nnansa akyi he menyane.’ 64Nti ma bɛnkɔwɛne da he na asuafoɔ he ammewia no, na bɛanka ankyerɛ mane he sɛ, ‘Wanyane afiri awufoɔ mu’; na ama nnaadaa a ɔbɛba akyire he ansene kane deɛ he.” 65Pilato ka kyerɛɛ bɛ sɛ, “Howɔ asraafoɔ, homfa bɛ nkɔwɛne sɛdeɛ hobetumi biaa.” 66 Na bɛkataa boɔ he ano, de nsɔano hyɛɛ no nso maa awɛmfoɔ he wɛne Yesu damena he.",https://www.bible.com/bible/3971/MAT.27.BBTP
MATEO 28,"Yesu wusɔreɛ
(Marko 16:1-10; Luka 24:1-10; Yohane 20:1-18)
1Na homeda twaa mu he, nnawɔtwe he da a odi kane ahemakye, Maria Magdalene ne Maria foforɔ he baa sɛ bɛbɛhwɛ da he. 2Na mpofirem, asaasewosoɔ kɛseɛ siiɛ, na Awurade bɔfoɔ firi soro siane baeɛ, beminii boɔ he firii da he ano, na ɔtenaa so. 3 Na ne ho te sɛ anyinam, na n’ataadeɛ yɛ fitaa sɛ asukɔtwea. 4Na ne ho hu nti, awɛmfoɔ he ho popoeɛ, na bɛyɛɛ sɛ nea bɛawuwu. 5Nso bɔfoɔ he ka kyerɛɛ mmaa he sɛ, “Honnsuro! Na menim sɛ hoohwehwɛ Yesu a bɛbɔɔ no asennua mu he. 6 Onni ha, na wanyane sɛdeɛ ɔkaeɛ he. Hommra mmɛhwɛ baabi a na ɔda! 7 Na honkɔ ntɛm nkɔka nkyerɛ n’asuafoɔ he sɛ, ‘Wanyane afiri awufoɔ mu. Na hwɛ, oodi ho anim kane akɔ Galilea, hɔ ne hobehu no.’ Hwɛ, maka akyerɛ ho.” 8Nti befirii damena he so ntɛmaa de suro ne anigye kɛseɛ tutuu mmirika sɛ bɛɛkɔka akyerɛ n’asuafoɔ he. 9Na ntɛmaa, Yesu hyiaa bɛ kaa sɛ, “Asomdwie nka ho!” Na bɛbaa ne nkyɛne bɛsɔɔ ne nane koto sɔree no. 10Afei Yesu ka kyerɛɛ bɛ sɛ, “Honnsuro; honkɔ nkɔbɔ me nuanom amaneɛ sɛ bɛnkɔ Galilea; na bebehu me hɔ.”
Awɛmfoɔ he amanebɔ
11Bere a bɛnam kwane so ɔɔkɔ he, hwɛ, awɛmfoɔ he bi kɔɔ kuro he mu kɔkaa deɛ asi nyinaa kyerɛɛ asɔfo mpanyimfoɔ he. 12Na berɛ a bɛ ne mpanyimfoɔ he hyiaeɛ he betuu agyina bɔɔ pɔ maa awɛmfoɔ he sika kɛseɛ 13 ka kyerɛɛ bɛ sɛ “Honka sɛ, ‘Anadwo a na yɛadeda he ne n’asuafoɔ he bewiaa no.’ 14Na sɛ Amrado he te yei a, yɛbɛkyerɛ no mu na ho ho anka adwaam.” 15Nti bɛgyee sika he, ne bɛkɔyɔɔ sɛdeɛ bɛhyɛɛ bɛ he. Na asɛm yi atrɛ Yudafoɔ mu de besi nnɛ.
Asɛmpatrɛ adwuma ho ahyɛdeɛ
16 Afei asuafoɔ dubaako he kɔɔ, bepɔ bi a ɔya Galilea a na Yesu akyerɛ bɛ he so. 17Behuu no he, bɛkoto sɔree no, nso binom gyee akyinnye. 18 Na Yesu ba bɛka kyerɛɛ bɛ sɛ, “Bɛde soro ne asaase so tumi nyinaa ama me. 19 Nti honkɔyɛ amane nyinaa m’asuafoɔ, na hommɔ bɛ asu nhyɛ Agya he, Ɔba he ne Honhom Kronkron he dini mu, 20na honkyerɛkyerɛ bɛ sɛ benni deɛ mahyɛ ho nyinaa so. Na hwɛ, me ne ho ya hɔ nna nyinaa de kosi wiase awieeɛ.”",https://www.bible.com/bible/3971/MAT.28.BBTP
MARKO NNIANIMU,"NNIANIMU
Asɛmpa a Marko twerɛ maeɛ he, asɛm a ɔde hyɛɛ aseɛ ne sɛ, “Yesu Kristo, Nyankopɔn Ba he ho asɛmpa he.” Mfonyini a Marko twa fa Yesu ho ne sɛ ɔyɛ nipa a ɔbɔ ne ho mmɔdene paa na ɔwɔ tumi nso. Ne tumi da adi ne nkyerɛkyeremu, na ɔda adi nso ahonhommɔne so, ne bɔne a otumi de kyɛ mu. Marko asɛmpa mu he, Yesu da ne ho adi sɛ Nipa Ba he a ɔde ne nkwa maeɛ de gyee nnipa firii bɛ bɔne mu.
Marko bɔ Yesu ho asɛm he tɔfa, na ɔkasa pii fa nnoɔma a Yesu yɔeɛ ho kyɛne nsɛm a Yesu kaeɛ ne ne nkyerɛkyerɛɛ he. Ɔhyɛɛ aseɛ kaa Suboni Yohane ho asɛm, Yesu asubɔ, ne sɔhwɛ ɔne Yesu dwumadie a ɔfa ayaresa ne nkyerɛkyerɛ ho. Ti a otwa toɔ he ka nsɛm a osisiiɛ Yesu amanehunu nnawɔtwe ne titire ne wuo. Ti a otwa toɔ yiaa nso kasa fa ne wusɔreɛ ho.
Asɛmpa he awie yɛ mmienu, nea ɔya nkahyemdeɛ adeɛ mmienu mu he (16:9-20), nnipa bebree adwene ne sɛ, nipa foforɔ bi ne twerɛeɛ na mmom ɔnyɛ Marko ne twerɛeɛ.
MU NSƐM
Asɛmpa he mfitiaseɛ 1:1-13
Yesu som adwuma ya Galilea abɔntene so 1:14—9:50
Yesu firi Galilea ɔɔkɔ Yerusalem 10:1-52
Yesu bɛnee Yerusalem ne nnanwɔtwe a odi akyire a odii ya hɔ 11:1—15:47
Yesu wusɔreɛ he 16:1-8
Awurade a wasɔre he ahoyie ne ne sorokɔ 16:9-20",https://www.bible.com/bible/3971/MRK.INTRO1.BBTP
MARKO 1,"Suboni Yohane Asɛnka
1Yesu Kristo, Nyankopɔn Ba he asɛmpa mfitiaseɛ.
2 Sɛnea diyifoɔ Yesaia atwerɛ he,
“Hwɛ, meesoma me bɔfoɔ adi w’anim,
asiesie wo kwane.
3 Nea ɔɔteam serɛ so he dɛ,
‘Siesie Awurade kwane,
ma N’akwane ntene.’ ”
4Suboni Yohane baa serɛ he so a, na ɔpaee mu kaa adwensakra ho asubɔ a ɔde kɔ bɔne fakyɛ mu. 5Na Yuda asaase sofoɔ ne Yerusalemfoɔ nyinaa kɔɔ ne nkyɛne, na bɛkaa bɛ bɔne ma ɔbɔɔ bɛ asu asubɔntene Yordan mu. 6Na Yohane hyɛ ataadeɛ a bɛde yoma ho nwii ayɔ, na ɔde aboomu a bɛde aboa nwoma ayɔ abɔ n’asene, na n’aduane a odi ne mmɛbɛ ne wuram woɔ. 7Ɔpaem kaa sɛ, “Nea ɔwɔ tumi kyɛne me di m’akyi a ɔɔba. Memfata sɛ mɛkoto asane ne mpaboa ahoma mpo. 8Me deɛ mede nsuo ne abɔ ho asu; na ɔno deɛ, ɔde Honhom Kronkron ne bɛbɔ ho asu.”
Yohane Bɔɔ Yesu Asu
9 Saa nna he mu he, Yesu firi Nasaret a ɔya Galilea baeɛ, na Yohane bɔɔ no asu Yordan mu. 10Na oofiri nsuo he mu apie heaa, ohuu soro sɛ abie a na Honhom he oosiane sɛ abuburo ɔɔba ne so. 11 Na nne bi firi soro kaa sɛ, “Wone me dɔba he; wo ne wosɔ m’ani!”
Bronsam Sɔɔ Yesu Hwɛeɛ
12Na amonom hɔaa, Honhom he hwimm no kɔɔ serɛ he so. 13Odii adaduannan serɛ he so, Satan sɔɔ no hwɛeɛ; ɔne wuram mmoa tenaeɛ; na abɔfoɔ som no.
Dwumadie a Yesu dii no Galilea he Mfitiaseɛ
(Mateo 4:12-17; Luka 4:14-15)
14Afei berɛ a bɛkyee Yohane akyi he, Yesu baa Galilea, na ɔpaem kaa asɛmpa a ofiri Nyankopɔn he 15 sɛ, “Berɛ he awie duru, na Nyankopɔn ahennie he abɛne; honsakra ho adwene na honye asɛmpa he nni.”
Yesu Frɛɛ N’asuafoɔ a Bedi kane he
16Na Yesu nam Galilea po ho he, ohuu Simon ne Andreo a ɔyɛ Simon nua sɛ beegu asau po he mu efiri sɛ na bɛyɛ apofofoɔ. 17Na Yesu ka kyerɛɛ bɛ sɛ, “Honni m’akyi na mɛma hoayɛ nnipayifoɔ.” 18Na amonom hɔaa begyaa bɛ asau hɔ dii n’akyi. 19Na ɔkɔɔ animu kakra he, ohuu Sebedeo ba Yakubu ne ne nua Yohane, na bɛ te bɛ kodoɔ mu a bɛɛkora bɛ asau. 20Amonom hɔaa, ɔfrɛɛ bɛ, na begyaa bɛ papa Sebedeo ne apaafoɔ he ne kodoɔ he hɔ bedii n’akyi.
Beema bi a na Honhommɔne ya ne mu
(Luka 4:31-37)
21 Na bekoduru Kapernaum kurom. Na homeda duruiɛ he, ntɛmaa Yesu kɔɔ hyiadane he mu kɔkyerɛkyerɛeɛ. 22Ne nkyerɛkyerɛ he yɛɛ bɛ nwanwa, esiane sɛ ɔde tumi paa ne kasaeɛ, na wankasa sɛ atwerɛfoɔ he. 23Saa berɛ heaa na beema bi a ɔwɔ honhom fi ya hyiadane he mu, 24 na ɔteaam sɛ, “Ɛɛne ne yɛne wo wɔ yɔ, Nasareni Yesu? Wobaa sɛ woobɛsɛe yɛ anaa? Menim wo, Nyankopɔn Kronkronni.” 25Na Yesu teateaa no kaa sɛ, “Ka wo ano tom, na firi ne mu kɔ!” 26 Na honhom fi he maa no senseneeɛ, na ɔde nne kɛseɛ teaam, na ofirii ne mu kɔeɛ. 27Na yei yɛɛ bɛ nyinaa ahodwiri ma bebisabisaa bɛ ho bɛ ho sɛ: “Abɛ di? Nkyerɛkyerɛ foforɔ a tumi yam! Ɔhyɛ ahonhom fi mpo na betie no.” 28Na ne ho asɛm firii hɔ trɛɛ ntɛm kɔɔ nsaase a atwa Galilea ho ahyia nyinaa so.
Yesu saa nnipa bebree yadeɛ Simon fie
(Mateo 8:14-17; Luka 4:38-41)
29Na befirii hyiadane he muaa pɛ, bɛ ne Yakobo ne Yohane kɔɔ Simon ne Andreo fie. 30Na Simon asebaa yare abunu da hɔ. Na ntɛmaa bɛkaa ne ho asɛm kyerɛɛ Yesu. 31Na ɔba bɛsɔɔ ne nsa maa no so, na abunu he gyaeɛ, na ɔhyɛɛ aseɛ yɔɔ bɛ ahohoyɛ.
32Na saa da he anwummerɛ berɛ a awia kɔtɔeɛ he, bɛde bɛ a bɛyare anaa bɛwɔ ahonhommɔne nyinaa braa no. 33Na kuro mũ he nyinaa behyiaa pono he ano. 34 Na ɔsaa nnipa bebree a bɛyare nyarewa ahodoɔ yadeɛ, na otutuu ahonhommɔne pii; na wamma ahonhommɔne he kwane amma bɛnkasa, efiri sɛ na benim no.
Yesu asɛnka dwumadie a odii no Galilea
(Luka 4:42-44)
35Anɔpa a animu nteteeɛ he, Yesu sɔre kɔhyɛɛ kokoam baabi, na ɔbɔɔ mpaeɛ hɔ. 36Na Simon ne ne nnamfonom tii no. 37Behuu no he, bɛka kyerɛɛ no sɛ, “Biaa ɔɔhwehwɛ wo.” 38Obuaa sɛ, “Homma yɛnkɔ nkuro a ɔbembɛne yi mu na menkɔka asɛmpa he hɔ nso; na ɔno ne adwuma a mebaa sɛ meebɛyɔ.” 39Na ɔkɔɔ Galilea nyinaa kɔkaa asɛmpa he ya bɛ hyiadane ahodoɔ mu, na otutuu ahonhommɔne.
Yesu saa Kwatani bi Yadeɛ
(Mateo 8:2-4; Luka 5:12-16)
40Kwatani bi baa ne nkyɛne bebuu nkotodwe srɛɛ no sɛ, “Sɛ wopɛ a, wobetumi ama me ho afiri.” 41Na Yesu nyaa tema maa no, na ɔtenee ne nsa kaa no, na ɔka kyerɛɛ no sɛ, “Mepɛ, wo ho mfiri.” 42Amonom hɔaa, kwata he kɔeɛ, na ne ho firiiɛ. 43 Na ogyaa no kwane ntɛm so braa no keteee 44 ka kyerɛɛ no sɛ, “Hwɛ na woanka hwee ankyerɛ biaa, na mmom kɔ na fa wo ho kɔkyerɛ sɔfo, na tua w’ahofire aboadeɛ a Mose hyɛeɛ he, na ɔnyɛ adanseɛ mma bɛ.” 45Nso ofirii adi, na ɔhyɛɛ aseɛ kekaa ho asɛm, ma ɔtrɛɛ maa afei deɛ Yesu antumi anyi n’anim ankɔ kuro biaa mu bio, na ɔtenaa nkuro agya, na nnipa firii mmeammea baa ne nkyɛne.",https://www.bible.com/bible/3971/MRK.1.BBTP
MARKO 2,"Yesu Saa Bubuani bi Yadeɛ
(Mateo 9:1-8; Luka 5:17-26)
1Na nna bi akyi he, Yesu sane kɔɔ Kapernaum; na benyaa nkra sɛ ɔya fie. 2Nti nnipa bebree behyiaam kyeree so kosii kwane he ano nyinaa, na ɔɔka asɛm he akyerɛ bɛ. 3Na nnipa binom baeɛ a na mu nnan so bubuani. Na bɛde no braa no. 4Na berɛ a nnipa he nti bɛantumi amfa no amma Yesu nkyɛne he, bɛpaa dane he so, tuu tokuro dane he atifi, na begyeegyaa kɛtɛ he a bubuani he da so he mu besii fam. 5Na Yesu huu bɛ gyidie he, ɔka kyerɛɛ bubuani he sɛ, “Ɔba, bɛde wo bɔne akyɛ wo.” 6Ɔkaa saa he, atwerɛfoɔ he binom te hɔ a bebisaa bɛ mu sɛ, 7 “Ɛɛne nti ne ɔkasa saa? Ɔyɛ abususɛm! Hwane ne tumi de bɔne kyɛ ka Nyankopɔn ho?” 8Amonom hɔaa, Yesu nyaa atenka ne honhom mu sɛ bɛɛdwene asemmisa yi ho. Na obisaa bɛ sɛ, “Mmɛ nti ne ho dwene saa asemmisa yi ho ho mu? 9Yei mu deɛhe ne ɔmmerɛ, sɛ bɛbɛka akyerɛ bubuani yi sɛ, ‘Bɛde wo bɔne akyɛ wo, anaa, Sɔre na fa wo kɛtɛ nante’? 10Na sɛdeɛ ɔbɛyɛ a hobehu sɛ Nipa Ba he wɔ tumi asaase so sɛ ɔde bɔne kyɛ nti ɔka kyerɛɛ bubuani he sɛ, 11“Meeka akyerɛ wo, sɔre, fa wo kɛtɛ, na kɔ wo fie.” 12Na ɔsɔreeɛ, na ɔfaa ne kɛtɛ ntɛm pa so, na ofirii bɛ nyinaa bɛ anim hɔ kɔeɛ ma bɛ nyinaa bɛ ho dwirii bɛ na bɛhyɛɛ Nyankopɔn animuonyam kaa sɛ, “Yenhuu bibiaa sei da.”
Yesu Frɛɛ Lewi
13Yesu firii adi kɔɔ po he ho bio; dɔm he nyinaa betwaa ne ho hyiaeɛ, na ɔkyerɛkyerɛɛ bɛ. 14Na ɔnam he, ohuu Alfeo ba Lewi sɛ ɔte togyebea, na ɔka kyerɛɛ no sɛ, “Di m’akyi.” Na ɔsɔre dii n’akyi. 15Na akyire he, ɔbaa sɛ berɛ a Yesu te didipono ho ya Lewi fie he, na ɔne atogyefoɔ ne nnebɔnyɛfoɔ bebree ne n’asuafoɔ ne te hɔ; na nnipa foforɔ bebree nso ka ne ho. 16Na Farisifoɔ he mu atwerɛfoɔ he huu sɛ ɔne atogyefoɔ ne nnebɔnyɛfoɔ oodidi he, bebisaa n’asuafoɔ he sɛ, “Mmɛ nti ne ɔne atogyefoɔ ne nnebɔnyɛfoɔ didi yi?” 17Yesu tee yei he, ɔka kyerɛɛ bɛ sɛ, “Bɛ a bɛnyare he, benhia yaresafoɔ, gye sɛ bɛ a bɛyare. Mamma sɛ meebɛfrɛ ateneneefoɔ na mmom nnebɔnyɛfoɔ.”
Akɔnkyene ho Asemmisa
18Afei, na Yohane asuafoɔ ne Farisifoɔ he ɔɔkyene kɔm; na nnipa binom bebisaa no sɛ, “Mmɛ nti ne Yohane asuafoɔ ne Farisifoɔ he ɔɔkyene kɔm, na w’asuafoɔ deɛ, bɛnkyene kɔm?” 19Yesu bisaa bɛ sɛ, “Nnipa a bɛkɔ ayefohyia ntumi nkyene kɔm berɛ a ayefokunu he ya bɛ nkyɛne, ɔnte saa’? Mmerɛ tentene a ayefokunu he ne bɛya hɔ he, ɔnsɛ sɛ bɛkyene kɔm. 20Nso nna bi bɛba a bɛbɛfa ayefokunu he afiri bɛ nkyɛne, na afei bɛbɛkyene kɔm.
21“Bɛmmfa ntoma mono sini ntɛ ataadeɛ dada mu; anyɛ saa a, ntemu he bɛte afiri mu, kyerɛ sɛ, ntemu mono he befiri dada he mu, na nteɛ he bɛyɛ kɛse paa. 22Saa ara nso ne bɛmmfa bobesa foforɔ nngu nsakotokuo dada mu, anyɛ saa a, nsa foforɔ he bɛpae kotokuo he na nsa he ahwie agu, na kotokuo he nso bɛsɛe; na mmom bɛde bobesa foforɔ gu nsakotokuo foforɔ mu.”
Homeda He Ho Asɛnka
23Na ɔbaa sɛ homeda bi na Yesu nam aburofuo bi mu, na bɛɛkɔ he, n’asuafoɔ he hyɛɛ aseɛ pempanee aburo mmɛtem he bi. 24Yei maa Farisifoɔ he bisaa no sɛ, “Hwɛ, mmɛ nti ne bɛɛyɔ deɛ otia mmara homeda?” 25Na obisaa bɛ sɛ, “Honnkenkanee deɛ Dawid yɔeɛ berɛ a na kɔm de ɔne ne nkurofoɔ na bɛɛpɛ aduane adi he? 26 Owuraa Awurade fie, berɛ a na Abiata yɛ sɔfopanyini he, na odii Kyerɛ Paanoo a na mmara mma ho kwane mma biaa nni gye asɔfoɔ nkoaa, na ɔde bi nso maa ne nkurofoɔ he ma bediiɛ.” 27 Na ɔka kyerɛɛ bɛ sɛ, “Nnipa nti ne bɛyɔɔ homeda he, na ɔnyɛ homeda nti ne bɛyɔɔ nnipa; 28nti Nipa Ba he yɛ homeda he so tumfoɔ.”",https://www.bible.com/bible/3971/MRK.2.BBTP
MARKO 3,"Beema bi a na ne Nsa Adwodwo
(Mateo 12:9-14; Luka 6:6-11)
1Na afei, Yesu kɔɔ hyiadane he mu, na beema bi ya hɔ a na ne nsa adwodwo. 2Na bɛhwɛɛ sɛ ɔbɛsa no yadeɛ homeda he anaa, na bɛde abu no fɔ. 3Na ɔka kyerɛɛ nea ne nsa adwodwo he sɛ, “Bra ha!” 4Na obisaa bɛ sɛ, “Mmɛ ne nipa wɔ ho kwane sɛ ɔyɔ no homeda, adepa anaa adebɔne, sɛ ɔbɛgye bi kra nkwa anaa ɔbɛma na asɛe?” Na biaa yɔɔ komm. 5 Na ɔde abufuo hwɛɛ bɛ nyinaa hyiaeɛ; na ne werɛ hoeɛ bɛ akoma dene he nti, na ɔka kyerɛɛ beema he sɛ, “Tene wo nsa.” Ɔteneeɛ, na ahoɔdene baa ne nsa he mu bio. 6 Na Farisifoɔ he firii abɔntene a pɛ, bɛ ne Herodefoɔ bɔɔ pɔ hwehwɛɛ kwane a bɛbɛfa so aku no.
Nnipadɔm Bebree ya Mpoano
(Mateo 12:15-16; Luka 6:17-19)
7 Na afei Yesu ne n’asuafoɔ he twee bɛ ho kɔɔ mpoano, na nnipadɔm bebree firi Galilea ne Yudea dii n’akyi. 8Bɛtee nea wayɔ nyinaa he, nnipadɔm firi Yerusalem, Idumea, Yordan agya, ɔne Tiro ne Sidon mantam mu baeɛ. 9Ɔka kyerɛɛ n’asuafoɔ he sɛ dɔm he nti bensiesie kodoɔ mma no sɛdeɛ ɔbɛyɛ a bemmu mfa ne so. 10Esiane sɛ na wasa bebree yadeɛ nti, bɛ a bɛwɔ yadeɛ nyinaa ba bɛkyere ne so sɛ bɛbɛsɔ ne mu. 11 Berɛ biaa a ahonhom fi behu no he, bɛhwe ase n’anim teaam sɛ, “Wone Nyame Ba he!” 12Na ɔhyɛɛ bɛ ketee sɛ bɛnna no adi nkyerɛ biaa.
Yesu yii Dummienu he
(Mateo 10:1-4; Luka 6:12-16)
13Yesu kɔɔ bepɔ he so, na ɔtoo ne nsa frɛɛ bɛ a ohia bɛ ma bɛbaa ne nkyɛne. 14Na oyii dummienu a ɔmaa bɛ abodini sɛ “Asomafoɔ” a bɛbɛka ne ho akɔ ka asɛmpa he, 15na bɛanya tumi atu ahonhommɔne. 16Nnipa dummienu bɛ he ne: Simon (ɔtoo no dini Petro), 17 Sebedeo ba Yakubu ɔne Yohane a ɔyɛ Yakubu nua (bɛ ne ɔmaa bɛ dini Bo-anerges, asekyerɛ ne Apranaa mma); 18ne Andreo, ne Filipo, ne Bartolomeo, ne Mateo, ne Toma, ne Afeos ba Yakubu, ne Tadeo, ɔne Kanani Simon, 19ne Yuda Iskariot a oyii Yesu mmaeɛ he.
Yesu ne Beelsebul
Na Yesu kɔɔ fie, 20na nnipadɔm he sane behyiaa mu a na bennya aduane mpo nni. 21N’abusuafoɔ teeɛ he, bɛkɔɔ sɛ beekosi no kwane, efiri sɛ na nkurofoɔ ɔɔka sɛ, “Ne ti nni hɔ”. 22Na atwerɛfoɔ he a befiri Yerusalem baeɛ he kaa sɛ, “Ɔwɔ Beelsebul, na ɔde ahonhommɔne panyini he tumidie ne tutu ahonhom fi.” 23Na ɔfrɛɛ bɛ baa ne nkyɛne na ɔyɔɔ saa mfantoho yi kyerɛɛ bɛ sɛ, “Ɔbɛyɛ dɛ na Satan atutu Satan? 24Sɛ ahennie bi ne ne ho di asie a, ahennie he ntumi nnyina. 25Na sɛ mpaepaemu ya fie bi mu a, saa fie he ntumi nnyina. 26Na sɛ Satan asɔre atia ne ho na ne mu akyekyɛ a, ontumi nnyina, na mmom n’awieeɛ ne aba. 27Na bi ntumi nkɔ ahoɔdenfoɔ fie nkɔfom ne nnoɔma gye sɛ waakyekyere ahoɔdenfoɔ he, ansa na wafom fie hɔ nnoɔma. 28Nɔkorɛ, meeka akyerɛ ho sɛ, ɔde nipa bɔne ne abususɛm biaa a ɔbɛka bɛkyɛ no, 29nso deɛ ɔka abususɛm tia Honhom Kronkron he deɛ onnya bɔne fakyɛ, na daa afobuo da ne so.” 30 Ɔkaa yei sɛ efiri sɛ na bɛɛkeka sɛ, “Ɔwɔ honhom fi.”
Yesu Abusua kann
31Na afei Yesu maame ne ne nuanom baeɛ, na begyinaa abɔntene somaa sɛ bɛnkɔfrɛ no mmara. 32Na nnipa atwa ne ho ahyia; na bɛka kyerɛɛ no sɛ, “Hwɛ, wo maame ne wo nua mmeema ne wo nua mmaa gyina abɔntene a bɛɛfrɛ wo.” 33Na obuaa sɛ, “Me maame ne me nuanom ne hefoɔ?” 34Na ɔhwɛɛ bɛ a bɛtete ne nkyɛne he kaa sɛ, “Yeinom ne me maame ne me nuanom. 35Nea ɔyɔ Nyankopɔn apɛdeɛ biaa yɛ me nua beema ne me nua baa ne me maame.”",https://www.bible.com/bible/3971/MRK.3.BBTP
MARKO 4,"Mfantoho a ɔfa abaguo ho
(Mateo 13:1-23; Luka 8:4-15)
1Na afei nso, Yesu hyɛɛ aseɛ maa nkyerɛkyerɛ po he ho. Nnipadɔm betwaa ne ho hyiaeɛ ma ɔkɔforoo kodoɔ bi po he so na ɔtenaa mu, berɛ a na nnipadɔm he tete po he ano. 2Ɔhyɛɛ aseɛ de mfantoho kyerɛkyerɛɛ bɛ nnoɔma pii, ne nkyerɛkyerɛ he mu he, ɔka kyerɛɛ bɛ sɛ, 3“Hontie! Gufoɔ bi koguu aba. 4Na oogu he, aba he bi koguu kwane nkyɛne, na nnomaa bediiɛ. 5Aba he bi nso koguu abotane so, baabi a nɛteɛ nni papa, esiane sɛ nɛteɛ he mu nnɔ nti ofifirii ntɛm. 6Na awia bɔeɛ he, ɔhyee no; na ɔnam sɛ onni nhini nti otwintwameeɛ. 7Na aba he bi koguu nkasɛem, na nkasɛe he nyiniiɛ he, omiaa no, na anso aba biaa. 8Afei, aba he bi nso koguu asaase pa mu, na ɔsoo aba, onyiniiɛ, yɛɛ akɛseɛ, na ofirii aseɛ sõõ aba mmɔho aduasa, aduosia ne mmɔho ha.” 9Na ɔkaa sɛ, “Ma nea ɔwɔ aso betie biaa ntie.”
Mfantoho he Nkyerɛaseɛ
10Berɛ a Yesu nkoaa ya hɔ he, bɛ a na bɛya ne nkyɛne he ne n’asuafoɔ dummienu he bisaa no mfantoho he ho asɛm. 11 Na ɔka kyerɛɛ bɛ sɛ, “Ho deɛ, bɛde Nyankopɔn ahennie he ho ahintasɛm ama ho, na bɛ a bɛya wiase he deɛ, bɛde bibiaa ama bɛ mfantoho mu; 12 sɛnea ɔbɛyɛ a,
‘bɛbɛhwɛ paa deɛ nso benhu,
na bɛatie paa nso bɛnte aseɛ;
na bɛansakra annya bɔne fakyɛ.’ ”
13Na obisaa bɛ sɛ, “Honnte mfantoho yi ase? Na ɔbɛyɛ na ho ate mfantoho a aka he nyinaa ase. 14Gufoɔ he guu asɛm he. 15Na aba a oguu kwane nkyɛne he gyina hɔ ma nnipa a bɛte asɛm he a, ɔnkyerɛ na Satan abeyi asɛm a bɛagu ne bɛ mu he kɔ. 16Na yeinom ne nea beguu ne abotane mu he: bɛne nnipa a sɛ bɛte asɛm he a, bɛde anigye gye no ntɛm so. 17Nso ɔnam sɛ benni nhini nti, begyina kakra bi, na sɛ haw anaa taa ba bɛ so ɔnam asɛm he nti a, bɛhwe ase ntɛm so. 18Na aba a oguu nkasɛe mu he gyina hɔ ma nnipa a sɛ bɛte asɛm he a, 19 wiase mu dadwene ne ahonya ho nnadaa ne nnoɔma a aka ho akɔnnɔ ba bemia asɛm he, na ɔmma no nso aba biaa. 20Na nea beguu no asaase pa mu he gyina hɔ ma nnipa a bɛte asɛm he a bɛgye na bɛsõ aba mmɔho aduasa ne aduosia ne mmɔho ha.”
Kanea a ɔhyɛ Atam Ase
21 Hohwɛeɛ yi, bɛde kanea ba sɛ bɛ ɔɔbɛhyɛ atam anaa mpa ase, a ɔnyɛ kanea dua so ne bɛde oobisi? 22 Na bibiaa nni hɔ a ahinta a bemmie so, anaa bibiaa nni hɔ a ahinta a ɔmma hann mu. 23Ma deɛ ɔwɔ aso a bɛde tie he ntie!” 24 Na ɔka kyerɛɛ bɛ sɛ, “Honhwɛ nea hote yie, sɛnea wobesusu de ama he, saa ne wobenya, na mpo bɛde bi bɛka ho ama wo. 25 Na nea ɔde bi ma he bɛbɛma no bebree aka ho, na nea ɔmma hwee he, deɛ ɔwɔ he mpo bɛbɛgye afiri ne nsam.”
Aba ɔnoaa fifiri ho Mfantoho
26Ɔkaa bio sɛ, “Soro ahennie te sɛ bi a wakogu aba asaase so, 27 na ɔkɔda anadwo sɔre anɔpa, na aba he fifiri na onyini a onnim kwane a ɔfa so yɔ saa. 28Asaase heaa ma onyini, nea odi kane ne dua he, na afei tire he, ansa na aburoo he ankasa. 29Nso aburoo he nyini wie a, ntɛmaa ɔde ne twa-sekane kɔ mu efiri sɛ twaberɛ aduru.”
Sinapi aba ho Mfantoho
30Ɔkaa bio sɛ, “Mmɛ ne yebetumi de atoto Nyankopɔn ahennie he ho, anaa mmɛ mfantoho ne yɛbɛyɔ afa ahennie he ho? 31Ɔte sɛ sinapi aba a sɛ bedua ne asaase mu a, ɔno ne aba a osua paa asaase so aba nyinaa mu; 32nso sɛ bedua a, onyini bɛyɛ nnua mu dua kɛseɛ paa, na ɔnya mmane akɛseɛ bebree, na wiem nnomaa atumi ayɛ prebuo ne nwunum.”
Mfantoho he ho asekyerɛ
33Ɔde mfantoho bebree maa bɛ nkyerɛkyerɛ, sɛnea na bebetumi ate aseɛ. 34Wankasa ankyerɛ bɛ a na mfantoho nka ho; na ɔka ɔne n’asuafoɔ he nkoaa a, ɔkyerɛkyerɛ bibiaa mu kyerɛ bɛ.
Yesu aaa po mframa yɛɛ dinn
(Mateo 8:18; 8:23-27; Luka 8:22-25)
35Saa da he, berɛ a na nnwunu adwo he, ɔka kyerɛɛ bɛ sɛ, “Homma yentware nkɔ fa nohoaa.” 36Nti begyaa nnipadɔm he kwane wieeɛ he, bɛde Yesu tenaa kodoɔ he mu kɔeɛ; na akodoɔ foforɔ nso ka ho. Na akodoɔ binom ka ne ho. 37Nsuframa kɛseɛ bi bɔeɛ; na mframa he bɔ baa kodoɔ he mu maa nsuo begyinaa kodoɔ he mu. 38Nso na Yesu ada summiiɛ so ya kodoɔ he mu; na benyanee no bisaa no sɛ, “Kyerɛkyerɛfoɔ, yɛɛyera yi, ɔmfa wo ho?” 39Onyaneeɛ, na ɔkaa mframa he anim ka kyerɛɛ po he sɛ, “Gyae, yɛ dinn!” Na mframa he ano brɛɛ ase, na ɔyɛɛ dinn. 40Obisaa bɛ sɛ, “Ɛɛne nti ne hosuro? Nti obesi nnɛ yi honni gyidie?” 41Na bɛ ho dwirii bɛ kɛse na bɛkeka kyerɛɛ bɛ ho bɛ ho sɛ, “Abɛ nipa koraa di a mframa ne po mpo tie no yi?”",https://www.bible.com/bible/3971/MRK.4.BBTP
MARKO 5,"Yesu Saa bi a ɔwɔ honhommɔne yadeɛ ya Gerasene
(Mateo 8:28-34; Luka 8:26-40)
1Na afei bɛbaa po he agya, Gerasefoɔ asaase so. 2Na ofirii kodoɔ he muaa pɛ, beema bi a ɔwɔ honhom fi firii afunsieɛ hyiaa no. 3Na ɔte afunsieɛ hɔ, na biaa ntumi mpoa no, bɛde nkɔnsɔnkɔnsɔn mpo gu no a, bentumi mpoa no; 4efiri sɛ na bɛtaa de mpokyerɛ ne nkɔnsɔnkɔnsɔn kyekyere no, nso ɔtete mpokyerɛ he na wabubu nkɔnsɔnkɔnsɔn he mu asisinasini, na biaa nni ahoɔdene a ɔde bɛbrɛ no ase. 5Na daa, awia ne anadwo, ɔteateaam, de aboɔ twitwa ne ho afunsieɛ hɔ mmepɔ he so. 6Na ohuu Yesu akyirekyire he, ɔde mmirika kɔkotoo n’anim; 7 na ɔteaam kɛse sɛ, “Abɛ ne wo ne me wɔ yɔ, Yesu, Sorosoro Nyankopɔn Ba? Mede Nyankopɔn dini srɛ wo, nha me.” 8Nea nti a beema he kaa saa ne sɛ, na Yesus aka akyerɛ no sɛ “Honhom fi, firi beema he mu firi!” 9Afei, Yesu bisaa no sɛ, “Wo dini de sɛ’?” Oyi ano sɛ, “Me de Dodoɔ, efiri sɛ yɛ dɔɔso.” 10Ɔsrɛɛ no anibereɛ so sɛ ɔmmpamo bemmfiri asaase he so. 11Afei, na mprako binom oodidi bepɔ he so hɔ, 12na ahonhom fi he srɛɛ no sɛ, “Ma yɛnkɔhyɛ mprako he mu.” 13Nti ɔmaa bɛ kwane. Na ahonhom fi he firi kɔhyɛɛ mprako he mu; na mmoa bɛyɛ mpem mmienu he nyinaa gyee twi siane koguu po he mu maa po he faa bɛ.
14Mprakohwɛfoɔ he tuu mmirika kɔbɔɔ amaneɛ kuro he ne mane he mu. Na nnipa ba bɛhwɛɛ deɛ asi. 15Na bɛbaa Yesu hɔ, na bebehuu nea kane he na ɔwɔ ahonhommɔne a na bɛfrɛ no Dɔm he sɛ ɔte hɔ fira ntoma na n’adwene mu ate. Na besuroeɛ. 16Bɛ a na bɛahu nea na ato nea ɔwɔ honhom fi he ne mprako he kaa ho asɛm. 17Na bɛhyɛɛ aseɛ srɛɛ Yesu sɛ omfiri bɛ mpɔtamu hɔ nkɔ. 18Na ɔɔbɛforo kodoɔ he, beema a na honhom fi ya ne mu he srɛɛ no sɛ ɔne no bɛkɔ. 19Nso Yesu amma no kwane, na ɔka kyerɛɛ no sɛ, “Kɔ fie, wo nnamfonom nkyɛne, na ka nea Awurade ayɔ ama wo, ɔne mmɔborɔhunu a wayi no adi akyerɛ wo.” 20Na ɔkɔeɛ, na ɔhyɛɛ aseɛ paem kaa nea Yesu ayɔ ama no he ya Dekapoli, na biaa ho dwirii no.
Yairo ba baa byane ne baa a na mogyaa ootu no he ayaresa
(Mateo 9:18-26; Luka 8:41-56)
21Na afei berɛ a Yesu tware po he bio sane ba n’agya he, nnipadɔm kɛseɛ twaa ne ho hyiaeɛ, na ɔya po he ho. 22Na hyiadane he mu mpanyimfoɔ he mu baako a bɛfrɛ no Yaaro baeɛ, na ohuu no he, ɔhwee ne nane ase 23 na ɔsrɛɛ no pii sɛ, “Meba baa oowu. Bra na fa wo nsa begu ne so, na ne ho nyɛ no dene, na onya nkwa.” 24Nti ɔne no kɔeɛ.
Na nnipadɔm kɛseɛ dii n’akyi, na bɛkyeree ne so. 25Afei, na baa bi ya hɔ a na mogyaa atu no mfenhyia dummienu. 26Na waafa ahokyerɛ pii mu ayaresafoɔ bebree nsam, na waahwere deɛ ɔwɔ nyinaa, nso na ne ho ntɔɔ no a yadeɛ he ayɛ kɛse mpo. 27Na waate Yesu ho asɛm, na ofirii n’akyi nnipadɔm he mu bɛkaa n’ataadeɛ ano, 28efiri sɛ ɔkaa sɛ, “Sɛ mede me nsa ka n’ataadeɛ nkoaa mpo a, menya ayaresa.” 29‘Amonom hɔaa mogyaa he twaeɛ; na ɔtee no ne nipadua mu sɛ waanya ayaresa. 30 Na ntɛmaa, Yesu huu sɛ tumi bi afiri ne mu. Na ɔdanee ne ho nnipadɔm he mu bisaa sɛ, “Hwane ne kaa m’ataadeɛ yi?” 31Na n’asuafoɔ he bisaa no sɛ, “Woaa wonim sɛ nnipa yi kyere wo so, na afei mmɛ nti ne woobisa sɛ, ‘Hwane kaa me?’ ” 32Na ɔhwehwɛɛ hɔ nyinaa sɛ obehu nea ɔyɔɔ saa he. 33Na ɔnam sɛ baa he nim nea wayɔ nti, ɔde suro ne ahopopoɔ bɛhwee n’anim, na ɔkaa nɔkorɛ he nyinaa. 34Ɔka kyerɛɛ no sɛ, “Ba baa, wo gyidie asa wo yadeɛ, fa asomdwie kɔ, na wo yadeɛ he nkɔ.”
35Na ogu so ɔɔkasa he, nnipa bi firi hyiadane mu panyini he fie bɛkaa sɛ, “Wo ba baa he awu, mmɛ nti ne woda so ɔɔha kyerɛkyerɛfoɔ he?” 36Na Yesu tee nea bɛkaeɛ he, ɔka kyerɛɛ hyiadane mu panyini he sɛ, “Nsuro, gye nkoaa ne gye di” 37Wamma biaa anni n’akyi gye Petro, Yakubu ne Yohane, Yakubu nua he. 38Bɛbaa hyiadane mu panyini he fie hɔ he, ohuu sɛ hɔ yɛ gyegyeegye a nnipa oosu, na bɛde anibereɛ ootwa adwo dendenndene. 39 Na owuraa fie hɔ he, obisaa bɛ sɛ, “Mmɛ nti ne hooyɔ gyegyeegye na hoosu yi? Akwadaa he nwuiɛ, na waada.” 40Na bɛseree no. Na ɔmaa bɛ nyinaa kɔɔ abɔntene, na ɔfaa akwadaa he papa ne ne maame ne bɛ a bɛka ne ho he, na ɔkɔɔ baabi a akwadaa he ya he. 41 Ɔsɔɔ ne nsa ka kyerɛɛ no sɛ, “Talita kumm,” a ɔkyerɛ sɛ, “Abaayaa kumaa, sɔre!” 42Na amonom hɔaa abaayaa he sɔreeɛ, na ɔhyɛɛ aseɛ nanteeɛ (na waadi mfie dummienu). Yei nti bɛ ho dwirii bɛ kɛse. 43Na ɔhyɛɛ bɛ ketee sɛ bɛmma biaa nte yei, na afei ɔka kyerɛɛ bɛ sɛ, bɛmma akwadaa he bibi nni.",https://www.bible.com/bible/3971/MRK.5.BBTP
MARKO 6,"Bɛpoo Yesu Nasaret
(Mateo 13:53-58; Luka 4:15-30)
1Na afei Yesu firii hɔ baa ne kurom, na n’asuafoɔ he dii n’akyi. 2 Homeda he, ɔhyɛɛ aseɛ kyerɛkyerɛɛ hyiadane mu, na dodoɔ a bɛtee ne nkyerɛkyerɛɛ he nyinaa ho dwirii bɛ. Bebisaa sɛ, “Hefa ne beema yi nyaa yeinom nyinaa? Mmɛ nyansa ne bɛde ama no yi? Mmɛ tumi-nnwuma ne ne nsa ɔɔyɔ yi! 3Aa! Ɔnyɛ yei ne dua dwumfoɔ he, Maria ba ne Yakubu ne Yose ne Yuda ne Simon nua he, na ne nua mmaa nni yɛ nkyɛne ha?” Na bɛde abufuo buu no animtia. 4Na Yesu ka kyerɛɛ bɛ sɛ, “Anidie mmɔ adiyifoɔ gye sɛ bɛ kurom, ne bɛaa bɛ nkurofoɔ mu, ne bɛaa bɛ fie.” 5Na wantumi anyɔ tumideɛ biaa hɔ gye nnipa kakraa bi a ɔde ne nsa guu bɛ so saa bɛ yadeɛ. 6Na ɔyɛɛ no nwanwa sɛ bɛannye anni.
Dummienu he Dwumadie
(Mateo 10:1; 10:9-15; Luka 9:1-6)
Na okyinkyini nkuraase kyerɛkyerɛeɛ. 7 Ɔfrɛɛ dummienu he na ɔhyɛɛ aseɛ somaa bɛ kɔ abɔntene mmienu mmienu, na ɔmaa bɛ ahonhom fi so tumi. 8Ɔhyɛɛ bɛ sɛ, bɛmmfa hwee ntu kwane he ka poma ho; bɛmmfa aduane, bɔtɔ; saa ara nso ne bɛmfa sika nhyɛ bɛ abɔsoɔ mu; 9na bɛnhyɛ mpaboa, bɛnnhyɛ ntaadeɛ mmienu mmienu nso. 10Ɔka kyerɛɛ bɛ sɛ, “Sɛ hokɔ fie bi mu a, hontena hɔ nkosi sɛ hobefiri kurom hɔ. 11Baabi a hobɛkɔ a bɛannye ho he, na bɛantie ho he, sɛ hoofiri hɔ a, homporoporo ho nane ase mfuturo ngu hɔ, na ɔnyɛ adanseɛ ntia bɛ.” 12Nti bɛkɔ kɔpaem kaa sɛ biaa nsakra n’adwene. 13 Betutuu ahonhommɔne bebree, na bɛsraa bɛ a bɛyare bebree ngo na bɛsaa bɛ yadeɛ.
Suboni Yohane wuo
(Mateo 14:1-12; Luka 9:7-9; 3:19-20)
14Hene Herode teeɛ, efiri sɛ na Yesu dini ahyeta hɔ nyinaa. Na binom ɔɔka sɛ, “Bɛanyane Yohane Suboni afiri awufoɔ mu, saa nti ne tumideɛyɔ yi ɔɔkɔ so ne mu.” 15Na binom kaa sɛ, “Ɔyɛ Elia.” Na binom nso kaa sɛ, “Ɔyɛ diyifoɔ te sɛ tete adiyifoɔ he bi.” 16Na Herode teeɛ he, ɔkaa sɛ, “Eei! Yohane a metwaa ne ti he anyane?”
17Nea na asi ne sɛ, na Herode asoma mmeema ama bɛakɔkye Yohane, akyekyere no de no ato afiase, Herodia a ɔyɛ ne nua Filipo yerɛ he ho nti, efiri sɛ na Herode agye no afiri Filipo nsam aware no. 18 Ɔne sɛ, na Yohane taa ka kyerɛ Herode sɛ, “Mmara mma kwane sɛ wobɛware wo nua yerɛ.” 19Ne saa nti na Herodia wɔ meneasepɔ tia Yohane, na ɔpɛɛ sɛ oku no, nso wantumi, 20efiri sɛ, na Herode suro Yohane, esiane sɛ onim sɛ ɔyɛ teneneeni ne kronkronni, nti ɔbɔɔ ne ho bane. Sɛ otie no a, na waayɛ basaa nso na ɔpɛ sɛ otie no. 21Na akwannya bi baa Herode awoda, berɛ a ɔtoo pono maa n’atitire ne n’asafohene ne Galilea mpanyimfoɔ. 22Berɛ a Herodia ba baa baa apontoɔ he ase bɛsaeɛ he, ɔsɔɔ Herode ne n’ahɔhoɔ ani na hene he ka kyerɛɛ abaayaa he sɛ, “Bisa me nea wopɛ biaa, na mede bɛma wo.” 23 Na ɔkaa ntam kyerɛɛ no sɛ, “Nea wobebisa biaa, sɛ oduru m’ahennie mu fa mpo a, mede bɛma wo.” 24Abaayaa he firii adi, na obisaa ne maame sɛ, “Ɛɛne ne memmisa?” Obuaa no sɛ, “Ka sɛ wopɛ Suboni Yohane ti.” 25Ntɛmaa, ɔsane kɔɔ hene he hɔ, na ɔkaa sɛ, “Mepɛ sɛ wode Suboni Yohane ti to apampaa so ma me seeseiaa.” 26Hene he werɛ hoo kɛse, nso ntam a ɔkaeɛ ne n’ahɔhoɔ he anim fɛreɛ nti, wampɛ sɛ ɔbɛkame no. 27Ntɛmaa, hene he somaa abammɔfoɔ he mu sraani baako sɛ ɔmfa Suboni Yohane ti mmara. Nti okotwaa ne ti afiase hɔ, 28na ɔde to apampaa so baeɛ, na ɔde maa abaayaa he. Afei abaayaa he de maa ne maame. 29Na Yohane asuafoɔ he tee asɛm he, bɛba bɛfaa n’amu he na bɛkɔpɛɛ no koraberɛ bodane bi mu.
Yesu maa Nnipa Mpem Nnum Aduane
30 Afei asomafoɔ he twaa Yesu ho hyiaeɛ, na bɛkaa nea bɛayɔ ne nea bɛakyerɛkyerɛ nyinaa kyerɛɛ no. 31Ɔka kyerɛɛ bɛ sɛ, “Hommra baabi a biaa nni mmɛhome kakra,” efiri sɛ na nnipa bebree oodi akɔ ne aba a na ɔmma benya kwane nnidi mpo. 32Na bɛ ankasa bɛde kodoɔ he firii hɔ kɔɔ baabi a biaa nni. 33Na nnipa bebree huu sɛ Yesu ne n’asuafoɔ he ɔɔkɔ, na benim bɛ, na bɛyɛɛ ntɛm firii nkuro he nyinaa mu nante dii bɛ anim kane koduruu baabi a na Yesu ne n’asuafoɔ he ɔɔkɔ he. 34 Ɔɔkɔ po he ano he, ohuu nnipadɔm kɛseɛ bi, na onyaa tema maa bɛ, efiri sɛ, ná bɛte sɛ nwane a benni hwɛfoɔ, na ɔhyɛɛ aseɛ kyerɛkyerɛɛ bɛ nnoɔma bebree. 35 Berɛ a adeɛ saeɛ he, n’asuafoɔ he baa ne nkyɛne bɛkaa sɛ, “Ha yɛ baabi a biaa nni, na adeɛ nso asa, 36ma bɛnkɔ nkuro a atwa ahyia ha he bi mu nkɔtɔ bibi nni.” 37Nso obuaa bɛ sɛ, “Homma bɛ bibi nni.” Bɛka kyerɛɛ no sɛ, “Nti wosusu sɛ yebitumi akɔtɔ paanoo bebree a ne boɔ bɛyɛ paani abosome nsia akatua de ama nnipa yi nyinaa adi anaa?” 38Na obisaa bɛ sɛ, “Paanoo meɛhe ne ho wɔ? Honkɔ hwɛ,” na behuiɛ he bɛka kyerɛɛ no sɛ, “Paanoo num ne nkyenam mmienu.” 39Na ɔhyɛɛ bɛ sɛ bɛmma nnipa he nyinaa mmara na bɛntena nsensane he so akuo akuo. 40Na bɛtenaa akuo akuo, ha ha ne aduonum aduonum. 41 Na ɔfaa paanoo num ne nkyenam mmienu he, ɔhwɛɛ soro, na ohyiraa so wieeɛ he obubuu paanoo he mu de maa n’asuafoɔ he sɛ bɛmfa mma nkurofoɔ he, na ɔkyɛɛ nkyenam mmienu he maa bɛ nyinaa. 42Na biaa didi mmeeɛ. 43Na bɛsesaa paanoo ne nkyenam mproprowa nkɛntɛne du mmienu ma ma. 44Nnipa a bedii paanoo he na bɛ dodoɔ yɛ mmeema mpem num.
Yesu Nantee Nsuo so
(Mateo 14:22-36; Yohane 6:15-21)
45Amonom hɔaa, ɔmaa n’asuafoɔ he tenaa kodoɔ he mu dii kane kɔɔ Betsaida fam hɔ baabi ya asuogya, na ɔmaa nkurofoɔ he kɔeɛ. 46Ogyaa bɛ kwane wieeɛ he, ɔkɔɔ bepɔ he so kɔbɔɔ mpaeɛ.
47Afei nwunu dwoeɛ a na kodoɔ he akoduru po he mfimfini he, na ɔno nkoaa ne ya fam hɔ. 48Na ohuu sɛ mframa dendene ɔɔbɔ hyia bɛ na ama hare ayɛ dene ama bɛ he, ɔbaa bɛnkyɛne anɔpa tutuutu, na ɔɔnante po he so. Ɔyɔɔ n’adwene sɛ ɔbetwam bɛ ho. 49Nso behuu sɛ ɔɔnante po so he, bɛdwenee sɛ ɔyɛ samane na bɛteateam, 50efiri sɛ, bɛ nyinaa behuu no he, besuroeɛ. Nso amonom hɔaa ɔka kyerɛɛ bɛ sɛ, “Homma ho akoma ntɔ ho yam, ɔyɛ me a; honnsuro.” 51 Na ɔne bɛ kɔɔ kodoɔ he mu, na mframa he gyaeɛ. Na yei yɛɛ bɛ nwanwa paa. 52Afei nso, bɛante paanoo ho asɛm he ase, ɔnam bɛ akomapirim nti.
Yesu Saa Yadeɛ Genesaret
53Na betwaree nsuo he, bebeduruu Genesaret asaase so, na bɛtwee kosii po he ano. 54Na befirii kodoɔ he mu sii fam he, nnipa huu no ntɛm so, 55na bɛyɔɔ ntɛm de ayarefoɔ firi mpɔtamu hɔ nyinaa totoo kɛtɛ so braa no baabi a bɛtee sɛ na ɔya biaa. 56 Na baabi a ɔkɔeɛ biaa, sɛ ɔyɛ nkuraase oo, nkurom oo, mfuom oo, bɛde ayarefoɔ beguu dwam hɔ, na bɛsrɛɛ no sɛ bɛbɛkaa n’ataadeɛ ano; na bɛ a bɛkaeɛ he nyinaa nyaa ayaresa.",https://www.bible.com/bible/3971/MRK.6.BBTP
MARKO 7,"Mpanyimfoɔ he Atetesɛm
(Mateo 15:1-20)
1Na afei Farisifoɔ ne atwerɛfoɔ bi a na befiri Yerusalem aba he twaa ne ho hyiaeɛ, 2 behuu sɛ n’asuafoɔ he bi de nsa a ho agu fi oodi paanoo, ɔne sɛ bɛanhohoro bɛ nsa ho. 3(Nea na Farisifoɔ he ne Yudafoɔ he nyinaa yɔ ne sɛ bɛanhohoro bɛ nsa ho yie a, bennidi, ɔno ne mpanyimfoɔ atetesɛm so die; 4na sɛ befiri dwam ba na bɛnnhohoro bɛ ho a, bennidi; na atetesɛm ahodoɔ pii nso ya hɔ a na bedi so, nkuruwaa, nhina ne kɔɔbere mfrafraɛsɛne, ne apono hohoro.) 5Nti Farisifoɔ ne atwerɛfoɔ he bisaa no sɛ, “Mmɛ nti ne w’asuafoɔ nni mpanyimfoɔ atetesɛm he so yi, na bɛde nsa a ho agu fi ne didi yi?” 6 Ɔka kyerɛɛ bɛ sɛ, “Odi sɛ Yesaia hyɛɛ ho nyaatwomfoɔ ho nkɔm sɛ,
‘Nnipa yi de bɛ ano ne di me ni
nso bɛ akoma deɛ ya akyirikyiri
7bɛsom me kwa,
bɛkyerɛkyerɛ nipa ahyɛdeɛ sɛ nkyerɛkyerɛ pa.’
8Hopo Nyankopɔn mmara na hokura nnipa atetesɛm.” 9Afei ɔka kyerɛɛ bɛ sɛ, “Honam nyansakwane so po Nyankopɔn mmara sɛdeɛ ɔbɛyɛ a hobetumi adi ho atetesɛm so! 10 Na Mose kaa sɛ, ‘Di wo agya ne wo na ni,’ na ‘biaa a ɔbɛka asɛm bɔne afa n’agya anaa ne na ho he, ɔsɛ sɛ owu.’ 11Nso hoka sɛ, sɛ bi ka kyerɛ n’agya anaa ne na sɛ, ‘Mfasoɔ a nka wobenya afiri me so nyinaa yɛ Korban’ (ɔne sɛ afɔreɛ ma Nyankopɔn) a, 12hedeɛ na onni ho kwane sɛ ɔyɔ bibiaa ma n’agya anaa ne na. 13Yei nti honam ho atetesɛm a hode agya nkyiremma so ato Nyankopɔn asɛm atwene. Na hoyɔ nnoɔma a ɔte sei bebree.”
14Afei ɔfrɛɛ nnipadɔm he bio ka kyerɛɛ bɛ sɛ, “Ho nyinaa hontie me na honte aseɛ: 15 Adeɛ biaa nni hɔ a ɔkɔ nipa mu a otumi gu ne ho fi; ɔyɛ deɛ ofiri nipa mu ba mmom ne tumi gu ne ho fi.” 16[Ma deɛ ɔwɔ aso he ntie.]
17Berɛ a ogyaa nnipakuo he hɔ kɔ fie he, n’asuafoɔ he bisaa no asɛm a ɔkaeɛ he mu nkyeremu. 18Na obisaa bɛ sɛ, “Ho nso honte aseɛ? Nti honnim sɛ adeɛ biaa nni hɔ a ɔkɔ nipa mu a otumi gu ne ho fi? 19Nea nti a ɔte saa ne sɛ ɔnkɔ akoma he mu, na mmom yafunu mu, na apie akɔ yaanee mu.” (Na ɔkaa yei de tee aduane nyinaa ho.) 20Na ɔkaa sɛ, “Nea ofiri nipa bi mu pie ne gu ne ho fi. 21Na nipa mu, nipa akomam ne adwemmɔne firi ba: adwamammɔ, korɔno, awudie, 22awaresɛeɛ, aniberebereɛ, amumuyɔ, nnaadaa, honam akɔnnɔ, ahoɔyea, abususɛnka, ahomasoɔ, nkwaseasɛm. 23Saa nnoɔma bɔne yi nyinaa firi nipa mu, na yeinom gu ne ho fi.”
Siro-Foinikeni Baa he Gyidie
(Mateo 15:21-28)
24Yesu firii hɔ he, osiim kɔɔ Tiro. Ɔkɔɔ fie bi mu, na wampɛ sɛ biaa behu sɛ ɔya hɔ. Nso wantumi amfa ne ho ansie. 25Na ankyɛre biaa ne baa bi a honhom fi te ne ba baa mu tee ne nka, na ɔba bɛkotoo ne nane ase. 26Na baa he yɛ Helani a ofiri Siro-Foinike. Ɔsrɛɛ Yesu sɛ ontu honhom fi he mfiri ne ba baa he mu. 27Nso ɔka kyerɛɛ baa he sɛ, “Ma mma nnidi nwie, na ɔnyɛ sɛ woto mma aduane ma nkramane.” 28Nso baa he maa no muaeɛ sɛ, “Owura, mpo nkramane a bɛda pono he ase he di mma he aduane ase mproprowa.” 29Afei ɔka kyerɛɛ no sɛ, “Dea waka he nti kɔ—honhom fi he afiri wo ba baa he mu.” 30Nti ɔkɔɔ fie, na ohuu sɛ ne ba baa he da kɛtɛ so a honhom fi he afiri ne mu ampa.
Yesu Saa Beema bi a N’aso asi Yadeɛ
31 Afei Yesu firii Tiro kuro mu baeɛ, na ɔfaa Sidon kɔ Galilea po ho Dekapoli mpɔtamu hɔ. 32 Na bɛde beema bi a n’aso asi a ɔwɔ haw ne kasaa mu braa no, na bɛsrɛɛ no sɛ ɔmfa ne nsa nto ne so. 33 Ɔde no firii dɔm he nkyɛne kɔɔ kokoam baabi, na ɔde ne nsateaa hyehyɛɛ n’asum, afei ɔtoo ntasuo guu ne nsateaa so, na ɔde kaa beema kɛtrɛma. 34 Na ɔhwɛɛ soro, guu ahome na ɔka kyerɛɛ no sɛ, “Effata!” Asekyerɛ ne sɛ, “Ma no mmie.” 35Na amonom hɔaa n’aso bieeɛ, na ne kɛtrɛma mu nso goeɛ, na ɔkasaa kama. 36 Na Yesu hyɛɛ bɛ ketee sɛ bɛnnka nkyerɛ biaa, na mprɛ dodoɔ a ɔhyɛɛ bɛ sɛ bɛnnka he, saa mprɛ dodoɔ heaa ne bɛde anigyeɛ bɔɔ asɛm he dawuro. 37Ɔyɛɛ bɛ nwanwa boro so na bɛkaa sɛ, “Waayɔ nnoɔma nyinaa yie, ɔma deɛ n’aso asi mpo te asɛm na mum nso kasa.”",https://www.bible.com/bible/3971/MRK.7.BBTP
MARKO 8,"Ɔmaa Nnipa Mpem nnan Aduane
(Mateo 15:32-39)
1Afei da foforɔ bi nso a ɔkɔ baa sɛ na nnipadɔm he nni hwee a bebedi he, Yesu frɛɛ n’asuafoɔ he, na ɔka kyerɛɛ bɛ sɛ, 2 “Nnipadɔm yi ne me atena nnansa di, na seesei deɛ bɛyɛ me mmɔbɔ efiri sɛ bibiaa nni hɔ a aka a bebedi. 3Sɛ mema bɛde kɔm kɔ a, bebetwa ahwe kwane so, binom nso firi akyirikyiri ne baeɛ.” 4N’asuafoɔ he bisaa no sɛ, “Ɔbɛyɛ dɛ na bi atumi anya aduane ama nnipadɔm yi serɛ yi so?” 5Obisaa bɛ sɛ, “Paanoo mmeɛhe ne howɔ?” Bɛkaa sɛ, “Nson.” 6Na ɔhyɛɛ nnipadɔm he maa bɛtenaa fam, na ɔfaa paanoo nson he na ɔdaa ase wieeɛ he, obubuu mu na ɔde maa n’asuafoɔ he sɛ bɛnkyɛ, na bɛkyɛ maa nnipadɔm he. 7Na bɛwɔ nkyenam kakra bi nso, na ohyiraa so wieeɛ he, ɔhyɛɛ sɛ bɛnkyɛ ɔno nso. 8Bedi mmeeɛ, na bɛsesaa aseɛ mproprowa nkɛntɛne nson ma ma. 9Na nnipa he bɛyɛ mpem nnan. Na ogyaa bɛ kwane maa bɛkɔeɛ. 10Na amonom hɔaa ɔne n’asuafoɔ he tenaa kodoɔ he mu na bɛkɔɔ Damanuta mansinim.
Soro nsɛnkyerɛnne
(Mateo 16:1-12)
11Afei Farisifoɔ he baa ne nkyɛne ne no bɛgyee akyinnye, bisaa no nsɛnkyerɛnne a ofiri soro, de sɔɔ no hwɛeɛ. 12Na oguu ahome ne honhom mu bisaa sɛ, “Mmɛ nti ne nneemmafoɔ bisa nsɛnkyerɛnne? Nɔkorɛ meeka akyerɛ ho, bɛmmfa nsɛnkyerɛnne biaa mma nneemmafoɔ.” 13Na ogyaa bɛ hɔ, na ɔtenaa kodoɔ he mu bio, tware kɔɔ nsuo he agya.
Farisifoɔ ne Herode Mmɔreka
14Na asuafoɔ he werɛ firii sɛ bɛbɛfa paanoo, na paanoo baako pɛ ne ya bɛ nkyɛne kodoɔ he mu. 15 Na ɔbɔɔ bɛ kɔkɔ sɛ, “Hwɛ! Honya ahweyie Farisifoɔ mmɔreka ne Herode mmɔreka ho.” 16Bebisabisaa bɛ ho bɛ ho sɛ, “Yenni paanoo he nti ne ɔɔka yei anaa?” 17 Na Yesu huu saa he, obisaa bɛ sɛ, “Mmɛ nti ne hooka sɛ honni paanoo? Nti obesi nnɛ yi honhuu anaa hontee aseɛ? Hoapirim ho akoma? 18Howɔ ani, nso honnhu adeɛ? Howɔ aso, nso honte asɛm? Na honkae? 19Berɛ a mebubuu paanoo num maa nnipa mpem num he, paanoo mproprowa nkɛntɛmma meɛhe ne hosesaeɛ?” Bɛka kyerɛɛ no sɛ, “Nkɛntemma dummienu.” 20 Na paanoo nson a mede maa nnipa mpem nnan he, mproprowa nkɛntɛmma meɛhe ne hosesaeɛ?” Na bɛka kyerɛɛ no sɛ, “Nkɛntɛmma nson.” 21Afei obisaa bɛ sɛ, “Nti honnya ntee aseɛ?”
Yesu Saa Nifirani Beema bi Yadeɛ Betsaida
22 Na afie bɛbaa Betsaida. Na nnipa binom de nifirani braa no, na bɛsrɛɛ no sɛ ɔmfa ne nsa nka no. 23 Ɔsɔɔ nifirani he nsa, na odii n’anim de no firii akuraa he ase; na ɔde ntasuo kaa n’ani, na ɔde ne nsa guu ne so bisaa no sɛ, “Wohu bibi anaa?” 24Na beema he hwɛɛ soro kaa sɛ, “Mehu nnipa a bɛnenam hɔ, nso mehu bɛ sɛ nnua.” 25Afei Yesu de ne nsa guu n’ani he so bio; na ɔhwɛɛ adeɛ gyee, na ohuu adeɛ yie, na ne ho tɔɔ no. 26 Na Yesu gyaa beema he kwane maa ɔkɔɔ ne fie. Na ɔɔkɔ he Yesu ka kyerɛɛ sɛ, “Nkɔ akuraa he ase seesei.”
Nea Petro pae mu ka faa Yesu ho
27Yesu ne n’asuafoɔ he toaa so kɔɔ Kaesarea Filipi nkuraa he ase; na bɛɛkɔ he, obisaa n’asuafoɔ he sɛ, “Nkurofoɔ dɛ meyɛ hwane?” 28 Na bebuaa no sɛ, binom dɛ woyɛ “Yohane Suboni, binom nso dɛ woyɛ Elia, na binom nso ka sɛ, woyɛ adiyifoɔ he mu baako.” 29Obisaa bɛ sɛ, “Na ho nso hoka sɛ meyɛ hwane?” Petro yii ano sɛ, “Woyɛ Kristo he.” 30 Na ɔhyɛɛ bɛ ketee sɛ bɛnnka ne ho asɛm nkyerɛ biaa.
Yesu hyɛɛ ne wuo ne ne wusɔreeɛ ho nkɔm
31Afei Yesu hyɛɛ aseɛ kyerɛkyerɛɛ bɛ sɛ, ɔsɛ sɛ Nipa Ba he fa amanehunu pii mu, na mpanyimfoɔ, asɔfoɔ mpanyimfoɔ ne atwerɛfoɔ he po no na beku no, na nnansa akyi he wasɔre bio. 32Ɔkaa yeinom nyinaa maa mu daa hɔ pefee. Na Petro de no kɔɔ nkyɛne, na ɔhyɛɛ aseɛ kaa n’anim. 33Na ɔdanee n’ani hwɛɛ n’asuafoɔ he, na ɔkaa Petro anim sɛ, “Firi me so, Satan! Efiri wonnwene Nyankopɔn adwene, na mmom nipa deɛ.”
34Ɔfrɛɛ nnipadɔm he ne n’asuafoɔ he, na ɔka kyerɛɛ bɛ sɛ, “Sɛ bi pɛ sɛ odi m’akyi a, ma ɔmpa ne ho akyi, na ɔmfa n’asennua, na onni m’akyi. 35 Na bɛ a bɛpɛ sɛ bɛbɔ bɛ nkwa ho bane he, bɛbɛhwere bɛ nkwa he, na bɛ a bɛbɛhwere bɛ nkwa me ne asɛmpa he nti he, bebenya nkwa. 36Na sɛ benya wiase nyinaa na ɔhwere ne nkwa a, mmɛ mfasoɔ ne obenya? 37Na mmɛ koraa ne bebetumi de ne nkwa so ka? 38 Na biaa a ɔbɛma n’ani awu me ne me nsɛm ho ya nnɛ mma, awaresɛefoɔ ne nnebɔnyɛfoɔ mu he, ɔno nso ho bɛyɛ Nipa Ba he animuwo berɛ a ɔbɛba n’Agya animuonyam mu a abɔfoɔ kronkron he ka ne ho he.”",https://www.bible.com/bible/3971/MRK.8.BBTP
MARKO 9,"1Afei nso ɔtoaa so ka kyerɛɛ bɛ sɛ, “Meeka akyerɛ ho nɔkorem sɛ, binom gyina ha a bennwu kosi sɛ bebehu sɛ Nyankopɔn ahennie he aba tumi mu.”
Yesu Sakraa ya Asuafoɔ he Anim
2Nna nsia akyi he, Yesu faa Petro ne Yakobo ne Yohane kaa ne ho, na odii bɛ anim foro kɔɔ bepɔ tentene bi so baabi a biaa nni. Na ɔsakraeɛ bɛ anim, 3na ne ntaadeɛ hyerɛnn fitafita sene deɛ asaase so ntomasifoɔ biaa betumi ama no ayɛ. 4Na Elia ne Mose yii bɛ ho adi kyerɛɛ bɛ, na bɛ ne Yesu ɔɔkasa. 5Afei Petro ka kyerɛɛ Yesu sɛ, “Rabi, ɔyɛ sɛ yɛbɛtena ha; ma yɛnyɔ tenabea mmeɛnsa, wo deɛ baako, Mose deɛ baako na Elia nso deɛ baako.” 6Nɔkwasɛm ne sɛ na onhu asɛm a ɔnka, efiri sɛ, bɛ ho dwirii bɛ paa. 7 Na afei mununkum bi bɛkataa bɛ so, na nne bi firi mununkum he mu kaa sɛ, “Yei ne me Dɔ Ba korɔ he; hontie no!” 8Na mpofirem bɛhwehwɛɛ hɔ he bɛanhu biaa, gye Yesu nkoaa.
Elia Mmaeɛ
9 Na afei berɛ a beesiane afiri bepɔ he so asi fam he, ɔhyɛɛ bɛ ketee sɛ bɛnnka nea bɛahu he nkyerɛ biaa kosi sɛ Nipa Ba he benyane afiri awufoɔ mu. 10Nti bɛde asɛm he hyɛɛ bɛ ho. Na beebisabisa nea awufoɔ sɔreeɛ he kyerɛ. 11Na afei bebisaa no sɛ, “Mmɛ nti ne atwerɛfoɔ he ka sɛ ɔsɛ sɛ Elia di kane ba?” 12 Ɔka kyerɛɛ bɛ sɛ, “Elia bedi kane aba ampa abɛtoto nnoɔma nyinaa; na ɔyɛɛ dɛ ne bɛatwerɛ Nipa Ba he ho asɛm sɛ, otwa sɛ ohu amane pii na bebu no animtia? 13 Nso meeka akyerɛ ho sɛ, Elia aba, bɛde nea bɛpɛ biaa ayɔ no, sɛnea bɛatwerɛ afa ne ho he.”
Abɔfra bi a ɔwɔ honhommɔne nyaa ayaresa
14Bɛbaa asuafoɔ a aka he nkyɛne he, behuu nnipadɔm pii sɛ bɛne bɛ ya hɔ, na atwerɛfoɔ binom ne bɛ ɔɔgye akyinnye. 15Na nnipadɔm he nyinaa huu no he, ntɛmaa, bɛ ho dwirii bɛ, na betuu mmirika kɔɔ n’anim kɔkyeaa no. 16Obisaa bɛ sɛ, “Mmɛ ne ho ne bɛ ɔɔgye ho akyinnye yi?” 17Nipa bi a ɔya nnipakuo he mu buaa no sɛ, “Kyerɛkyerɛfoɔ, mede me ba beema braa wo; honhom bi ya ne so a ɔmma no ntumi nkasa, 18na berɛ biaa a ɔbɛba ne so he, ɔde no hwe fam, na n’ano twa ahuro, na ɔtwerɛ ne sẽ, na wasensene. Na meka kyerɛɛ w’asuafoɔ he sɛ, bentu mfiri ne mu, nso bɛantumi.” 19Obuaa bɛ sɛ, “Ho nnemafoɔ a honni gyidie, me ne ho ntena nkosi da bɛ na ho anya gyidie? Menya ho ho abotrɛ nkosi da bɛ’? Homfa no mmra me.” 20Na bɛde abeemaa he braa no. Na honhom he huu no he, ntɛmaa, soro kaa abeemaa he, na ɔhwee fam munimuniɛ, na ahuro betuaa n’ano. 21Yesu bisaa ne papa he sɛ, “Mprɛ mmeɛhe ne yei ato no.” Na ɔkaa sɛ, “Ofiri ne mmɔfrase. 22Ɔtaa de no kɔto gya ne nsuo mu, sɛ ɔbɛsɛe no; nso sɛ wobetumi ayɛ bibi a, hu yɛ mmɔbɔ, na boa yɛ.” 23 Yesu buaa no sɛ, “Mmɛ nti ne wooka sɛ: Sɛ wobetumi a! Te aseɛ sɛ bibiaa betumi ayɛ hɔ ama nea ɔgye di.” 24 Ntɛmaa abɔfra he papa teaam sɛ, “Mewɔ gyidie, na baabi a mehia gyidie he boa me!” 25Berɛ a Yesu huu sɛ nnipadɔm bi abom de mmirika ɔɔba he, ɔkaa honhom he anim, ka kyerɛɛ no sɛ, “Wo honhom a womma abeemaa yi ntumi nkasa, na ɔnte asɛm, mehyɛ wo sɛ, firi ne mu firi kɔ, na mankɔhyɛ ne mu bio.” 26 Na ɔteaam, na soro kaa abeemaa he kɛse paa wieeɛ he honhommɔne he firri ne mu, na ɔyɔɔ sɛnea wawu, nti nnipa he bi kaa sɛ, “Waawu.” 27Na Yesu sɔɔ ne nsa pagyaa no, na otumi gyinaa hɔ. 28Ɔkɔɔ fie he, n’asuafoɔ he bisaa no kokoam sɛ, “Mmɛ nti ne yɛantumi antutu honhom fi he?” 29Ɔka kyerɛɛ bɛ sɛ, “Sɛ ɔnyɛ mpaebɔ ne [akɔnkyena] a, bibiaa nni hɔ a obetumi atutu no.”
Yesu sane hyɛɛ ne Wuo ne ne Sɔreeɛ ho Nkɔm
30Befirii hɔ kɔeɛ, na bɛfaa Galilea. Na ɔmpɛ sɛ biaa behu sɛ ɔɔkɔ; 31 efiri sɛ ná ɔɔkyerɛkyerɛ n’asuafoɔ he sɛ, “Bebeyi Nipa Ba he ama de no ahyɛ nnipa nsa, na bebeku no, na nnansa akyi he waasɔre bio.” 32 Bɛante nea ɔɔka he ase, nso ná besuro sɛ bebebisa no.
Hwane ne Kɛseɛ?
(Mateo 18:1-9; Luka 9:46-50)
33 Afei bɛbaa Kapernaum; na ɔya fie he, obisaa bɛ sɛ, “Mmɛ ne ná hoogye ho akyinnye berɛ a ná yɛnam kwane so he?” 34Nso bɛyɛɛ komm, efiri sɛ, bɛnam kwane so ɔɔba he bɛgyee bɛ ho bɛ ho akyinnye faa nea ɔyɛ kɛseɛ paa ho. 35 Ɔtenaa ase, frɛɛ dummienu he ka kyerɛɛ bɛ sɛ, “Nea ɔpɛ sɛ ɔyɛ kannifoɔ he, ɔsɛ sɛ ɔto ne ho mpan, na ɔnsom biaa.” 36 Afei ɔde akwadaa ketewa bi begyinaa bɛ mfimfini; na ɔfaa no sii ne basa so he, ɔka kyerɛɛ bɛ sɛ, 37 “Nea ɔgye nkumaa yi mu baako me dini mu he gye me, na nea ɔgye me he, ɔnnyɛ me ne ɔgye me na mmom ɔgye nea ɔsomaa me he nso.”
Nipa foforɔ bi a Otu Ahonhommɔne
38 Yohane ka kyerɛɛ no sɛ, “Kyerɛkyerɛfoɔ, yehuu sɛ bi de wo dini ootu ahonhommɔne, na yɛbɔɔ mmɔdene sɛ yebesi no kwane, efiri sɛ ɔnnka yɛ ho.” 39 Nso Yesu kaa sɛ, “Honnsi no kwane; na biaa nni hɔ a ɔyɔ tumidwuma me dini mu a ɔno akyi heaa obetumi aka me ho asɛm bɔne. 40 Nea ɔnko ntia yɛ he ya yɛ afa. 41 Na nɔkorɛ meeka akyerɛ ho sɛ, biaa a ɔbɛma ho nsuo kuruwa baako mpo anom, sɛ hokura Kristo dini nti he, n’akatua ɔmmɔ no da.”
Sɔhwɛ a ɔde bɔne mu
42“Sɛ ho mu bi to nkumaa yi a bɛgye me di yi mu baako sintidua a, afanyinam sɛ bɛde boɔ keseɛ paa ato no kɔno mu, na bɛato mo atwene po mu. 43 Sɛ wo nsa to wo sintidua a, twa twene; ɔyɛ ma wo sɛ wode nsa sini bɛkɔ nkwa mu sene sɛ wode wo nsa mmienu bɛkɔ Gehenna, gya a onnum da he mu, 44 [faako a bɛ a bɛya hɔ he mu nnokommoa nwu na hɔ gya he nnum da.] 45Na sɛ wo nane to wo sintidua a, twa twene; ɔyɛ sɛ wode nansini bɛkɔ nkwa mu sene sɛ wowɔ nane mmienu na bɛbɛto wo ato Gehenna gya mu, 46 [faako a bɛ a bɛya hɔ he mu nnokommoa nwu na hɔ gya he nnum da.] 47 Na sɛ w’ani to wo sintidua a, tu firi hɔ; ɔyɛ ma wo sɛ, wode ani baako bɛkɔ nkwa mu sene sɛ wowɔ ani mmienu na bɛbɛto wo atwene Gehenna gya mu, 48 faako a bɛ a bɛya hɔ he mu nnokommoa nwu na hɔ gya he nnum da. 49 “Na gya ne bɛde bɛhyɛ biaa nkyene. 50 Nkyene yɛ; nso sɛ nkyene dɛ firi mu a, wobɛyɛ dɛ ahyɛ no nkyene? Honnya nkyene ho mu, na ho ne ho ho ntena asomdwie mu.”",https://www.bible.com/bible/3971/MRK.9.BBTP
MARKO 10,"Awaregyaeɛ ho Nkyerɛkyerɛ
(Mateo 19:1-9)
1 Afei Yesu firii saa bea hɔ kɔɔ Yudea mpɔtamu hɔ Yordan akyi. Na nnipadɔm pii betwaa ne ho hyiaa bio; na sɛdeɛ na ɔtaa yɔ he, ɔkyerɛkyerɛeɛ.
2Farisifoɔ bi baeɛ, na bebisa de sɔɔ ne hwɛeɛ sɛ, “Mmara ma kwane sɛ beema bi gyae ne yerɛ?” 3Obisaa bɛ sɛ, “Mmɛ ne Mose hyɛɛ ho?” 4 Bɛkaa sɛ, “Mose maa ho kwane sɛ betumi twerɛ awaregyaeɛ krataa de gyae baa he.” 5Nso Yesu ka kyerɛɛ bɛ sɛ, “Ho akoma pirim nti ne ɔtwerɛɛ saa ahyɛdeɛ yi maa ho. 6 Na ofiri adebɔ mfitiaseɛ he, ‘Nyankopɔn yɔɔ beema ne baa.’ 7‘Yei nti, beema begya n’agya ne ne na hɔ, na ɔne ne yerɛ aka abom, 8 na bɛ mmienu he ayɛ honam baako.’ Ɔba saa a bɛnna so nyɛ mmienu, na mmom bɛyɛ honam baako. 9Nti nea Nyankopɔn aka abom he, mma nipa biaa ntetem.”
10Afei bɛ ya fie he, asuafoɔ he bisaa yei ho asɛm bio. 11 Ɔka kyerɛɛ bɛ sɛ, “Sɛ bi gyae ne yerɛ, na ɔware foforɔ a, na wasɛe awareɛ ɔnam baa he a ogyae no he nti; 12na sɛ baa he nso gyae ne kunu na ɔware foforɔ a wasɛe awareɛ.”
Yesu hyiraa Mmɔfra Nketewa
13Na nnipa bebree de mmɔfra nketewa ɔɔbra no sɛ ɔde ne nsa bɛka bɛ; na asuafoɔ he kaa bɛ anim dendenndene. 14Afei Yesu huiɛ he, n’ani annye ho, na ɔka kyerɛɛ bɛ sɛ, “Homma mmɔfra he mmara me nkyɛne; honnsi bɛ kwane; na bɛ a bɛte sei ne Nyankopɔn ahennie he yɛ bɛ dea. 15 Nɔkorɛ meeka akyerɛ ho, nea ɔnnye Nyankopɔn ahennie he sɛ abɔfra he nkɔ mu da.” 16 Na ɔmaa bɛ so kɔɔ soro de ne nsa guu bɛ so, na ohyiraa bɛ.
Defoɔ he
(Mateo 19:16-30; Luka 18:18-30)
17Na osiim sɛ ɔɔkɔ baabi he, beema bi de mmirika bebuu nkotodwe n’anim, na obisaa no sɛ, “Kyerɛkyerɛfoɔ pa, mmɛ ne menyɔ na manya daa nkwa?” 18Yesu bisaa no sɛ, “Ɛɛne nti ne wofrɛ me papa? Biaa nyɛ papa, gye Nyankopɔn nkoaa. 19 Wonim ahyɛdeɛ he, ‘Nni awu; Nsɛe awareɛ; Mmɔ korɔno; Nni adansekunumu; Nsisi biaa; Di w’agya ne wo na ni.’ ” 20Ɔka kyerɛɛ no sɛ, “Kyerɛkyerɛfoɔ, mefiri me mmɔfra ase adi yei nyinaa so.” 21 Na Yesu hwɛɛ no he, ɔdɔɔ no, na ɔkaa sɛ, “Aaka wo adeɛ baako; kɔ, kɔtɔno nea wowɔ, na fa sika he ma ahiafoɔ, na wobenya agyapadeɛ soro; na afei bra bedi m’akyi.” 22Ɔtee yei he, ne ho dwirii no, na ɔde awerɛhoɔ kɔeɛ, efiri sɛ, na ɔwɔ ahonyadeɛ pii.
23Na Yesu too n’ani hwɛɛ nnipa a na bɛya hɔ he, ɔka kyerɛɛ n’asuafoɔ he sɛ, “Hwɛ dene a ɔbɛyɛ ama adefoɔ sɛ bɛbɛkɔ Nyankopɔn ahennie he mu!” 24 Na nsɛm yi haa asuafoɔ he adwene. Nso Yesu ka kyerɛɛ bɛ bio sɛ, “Mmɔfra, honhwɛ dene a ɔyɛ sɛ bi bɛkɔ Nyankopɔn ahennie he mu! 25Ɔmmerɛ ma yoma sɛ obewura paneɛ tokuro mu sene sɛ sikani bɛkɔ Nyankopɔn ahennie mu.” 26Asɛm yi yɛɛ bɛ nwanwa kɛse, na bɛkaa sɛ, “Sɛ saa ne ɔteɛ dea, hwane ne obetumi anya nkwa?” 27Yesu hwɛɛ bɛ, na ɔkaa sɛ, “Nnipa fam deɛ, ontumi nyɛ hɔ, na ɔnyɛ Nyankopɔn fam; na Nyankopɔn fam deɛ bibiaa betumi ayɛ hɔ.”
28Petro fitii aseɛ ka kyerɛɛ no sɛ, “Hwɛ, yɛagya bibiaa hɔ abedi w’akyi.” 29Yesu kaa sɛ, “Meeka akyerɛ ho nɔkorem, biaa nni hɔ a wagya fie anaa nua mmeema, anaa nua mmaa, anaa maame, anaa papa, anaa mma ne nsaase, ɔnam me ne asɛmpa he nti, 30na onya no mmɔho ha, saa wiase yi mu a, fie, nua mmeema, nua mmaa, nanom, ne mma, anaa nsaase, na taa nso ka ho, ne nna a ɔbɛba he mu daa nkwa. 31Nso adikanfoɔ bebree bɛka akyi, na akyikafoɔ bedi kane.”
Yesu hyɛɛ ne Wuo ne ne Sɔreeɛ ho Nkɔm Mprɛnsa so
32 Na bɛnam kwantempɔno he so ɔɔkɔ Yerusalem, na Yesu adi bɛ anim kane; ɔyɛɛ bɛ nwanwa, na bɛ a bedi akyire he suroeɛ. Ɔde dummienu he kɔɔ nkyɛne bio, na ɔhyɛɛ aseɛ kaa nea ɔbɛto no, 33sɛ, “Honhwɛ, yɛɛkɔ Yerusalem, na bɛde Nipa Ba he bɛhyɛ asɔfoɔ mpanyimfoɔ ne atwerɛfoɔ he nsa, na bebebua no kumfɔ; na afei bɛde no ahyɛ Amanamane mufoɔ nsa; 34bebedi ne ho fɛw, na bɛato ntasuo agu ne so na bɛatwa no mmaa, na bɛaku no, na nnansa akyi wasɔre bio.”
Yakubu ne Yohane Adesrɛ
35Yakubu ne Yohane, Sebedeo mma he baa ne nkyɛne bɛka kyerɛɛ no sɛ, “Kyerɛkyerɛfoɔ, yɛpɛ sɛ nea yebebisa wo biaa woyɔ ma yɛ.” 36Ɔka kyerɛɛ bɛ sɛ, “Mmɛ ne hopɛ sɛ meyɔ ma ho?” 37Na bɛka kyerɛɛ no sɛ, “Ma yɛ mu baako ntena wo nifa, na baako ntena wo benkum w’animuonyam mu.” 38Nso Yesu ka kyerɛɛ bɛ sɛ, “Honnim nea hoobisa he. Hobetumi anom kuruwa a menom he, anaa hobetumi abɔ asu a bɛde bɔ me he?” 39 Bebuaa sɛ, “Yebetumi.” Afei Yesu ka kyerɛɛ bɛ sɛ, “Kuruwa a menom he, hobɛnom; na asubɔ a bɛde bɔ me he, bɛde bɛbɔ ho; 40nso sɛ hobɛtena me nifa anaa me benkum deɛ, ɔnyɛ me ne mede ma, na ɔya bɛ a bɛasiesie ama bɛ deɛ.”
41Na du he tee yei he, bɛ bo hyɛɛ aseɛ fuu Yakobo ne Yohane. 42 Nti Yesu frɛɛ bɛ ka kyerɛɛ bɛ sɛ, “Honim sɛ Amanamane mufoɔ he mu deɛ, bɛ a bebu bɛ sɛ bɛ sodifoɔ he hyɛ bɛ so, na bɛ akɛsefoɔ he yɛ bɛ so ka-a-nka-bi. 43 Nso ɔsɛ sɛ ɔba saa ho mu; na biaa a ɔpɛ sɛ ɔyɔ kɛseɛ ho mu he, otwa sɛ ɔyɔ ho akoa, 44na nea ɔpɛ sɛ ɔdi kane ho mu biaa he, otwa sɛ ɔyɔ ho nyinaa ho akoa, 45na Nipa Ba he amma sɛ bɛnsom no, na mmom ɔbɛsomeeɛ, na ɔde ne nkwa ayɛ agyedeɛ ama nnipa bebree.”
Nifirani Bartimeo Ayaresa
46Bɛbaa Yeriko. Na ɔne n’asuafoɔ he ne nnipadɔm bi oofiri Yɛriko he, na Timeo ba Bartimeo, nifirani adesrɛfoɔ he te kwane nkyɛne. 47Na ɔtee sɛ ɔyɛ Yesu Nasareni he ne ootwam he, ɔhyɛɛ aseɛ teaam kaa sɛ, “Yesu, Dawid ba, hu me mmɔbɔ!” 48Nnipa bebree teateaa no sɛ ɔnyɔ komm; nso ɔteateaam kɛse sɛ, “Dawid Ba, hu me mmɔbɔ!” 49Yesu gyinaa hɔ dinn kaa sɛ, “Homfrɛ no mmra ha.” Na bɛka kyerɛɛ nifirani he sɛ, “Ma w’akoma ntɔ wo yam; sɔre, ɔɔfrɛ wo.” 50Nti ɔtoo n’ataadeɛ guiɛ, ohuru gyinaeɛ, na ɔkɔɔ Yesu nkyɛne. 51Afei Yesu bisaa no sɛ, “Mmɛ ne wopɛ sɛ meyɔ ma wo?” Nifirani he ka kyerɛɛ no sɛ, “Me Kyerɛkyerɛfoɔ, ma menhu adeɛ bio.” 52Yesu ka kyerɛɛ no sɛ, “Kɔ, wo gyidie asa wo yadeɛ.” Amonom hɔaa, ohuu adeɛ, na odii n’akyi kwane he so.",https://www.bible.com/bible/3971/MRK.10.BBTP
MARKO 11,"Yesu Wuraa Yerusalem Nkunimdie so
(Mateo 21:1-9; Luka 19:29-38; Yohane 12:12-16)
1Berɛ a bɛɛbɛne Yerusalem he, na beduruu Betfage ne Betania he, baabi a hɔ bɛne Ngo Bepɔ he, ɔsomaa n’asuafoɔ he mu mmienu 2na ɔka kyerɛɛ bɛ sɛ, “Honkɔ akuraa a ɔya ho anim he mu, na howura kuro he mu pɛ, hobehu sɛ bɛamantam afunumu ba bi a biaa ntenaa ne so da ya hɔ, honsane no, na homfa no mmra. 3 Sɛ bi bisa ho sɛ, ‘Ɛɛne nti ne hooyɔ yei a,’ honka sɛ, ‘Awurade hia no, hoka saa a ɔntwentwɛne ne nane ase koraa na wama hode no aba ha.’ ” 4Befiri hɔ kɔeɛ, na bekohuu afunumu ba a bɛde no abɔ pono bi nkyɛne ya abɔntene, kwane he mu. Na beesane no he, 5bɛ a begyina hɔ he bi bisaa bɛ sɛ, “ ‘Ɛɛne ne nti ne hoosane afunumu ba yi?” 6Bɛkaa nea Yesu dɛ bɛnka he, na bɛmaa bɛ kwane ma bɛfaa no kɔeɛ. 7Afei bɛde afunumu he braa Yesu, na bɛtoo bɛ ntaadeɛ guu afunumu he so, na Yesu tenaa ne so. 8Nnipa bebree de bɛ ntaadeɛ sesɛɛ kwane he so, na binom nso twitwaa nwura de sesɛɛ kwane he mu. 9 Na afei bɛ a bedi kane ne bɛ a bedi akyire he teateaam sɛ,
“Hosiana!
Nhyira ne nea ɔɔba Awurade dini mu!
10Nhyira ne yɛ nana Dawid ahennie a ɔɔba he!
Nhyira nka sorosoro Nyankopɔn.”
Yesu domee borɔdoma dua he
(Mateo 21:12-22; Luka 19:45-48)
11Na owuraa Yerusalem, na ɔkɔɔ asɔrefie hɔ; na ɔhwɛɛ nnoɔma a ɔya hɔ he nyinaa hyiaeɛ he, na adeɛ asa nti ɔne dummienu he kɔɔ Betania. 12Adeɛ kyeeɛ a befirii Betania ɔɔba he, na kɔm de Yesu. 13Yesu too n’ani, na ohuu brɔdoma dua bi a ahahane ya so sɛ ɔya akyirikyiri; na ɔkɔ kɔhwɛɛ sɛ ebia aduaba bi ya so a. Oduruu ho he, wanhu hwee, gye ahahane nkoaa, efiri sɛ na berɛ a borɔdoma so nya nnuruiɛ. 14 Ɔka kyerɛɛ no sɛ, “Wonnso aba bio na bi anya bi adi.” Na n’asuafoɔ he teeɛ.
Yesu dwiraa asɔredane he mu
15Afei bɛbaa Yerusalem. Na ɔkɔɔ asɔrefie hɔ na ɔhyɛɛ aseɛ pamoo bɛ a bɛɛtɔno ne bɛ a bɛɛtɔ nnoɔma asɔrefie hɔ, na ɔdanee sika sesafoɔ apono, ɔne bɛ a bɛtɔno mmorɔnoma he nkonnwa butubutuiɛ. 16Na wamma biaa kwane amma wansoa adeɛ antwam asɔrefie hɔ. 17 Ná ɔkyerɛkyerɛɛ sɛ, “Bɛntwerɛɛ sɛ,
‘Bɛbɛfrɛ me fie mpaebɔ fie ama amane nyinaa’?
Nso hode ayɛ akorɔmfoɔ bɔno.”
18Na asɔfo mpanyimfoɔ he ne atwerɛfoɔ he teeɛ he, bɛkɔɔ so hwehwɛ kwane a bɛbɛfa so aku no nso, na besuro no, efiri sɛ, ne nkyerɛkyerɛ he twee nnipakuo he nyinaa adwene. 19Na nnwunu dwoeɛ he, Yesu ne n’asuafoɔ he firii kuro he mu.
Borɔdoma dua he ho adesua
20 Adeɛ kyeeɛ a na Yesu ne n’asuafoɔ ootwam he, behuu borɔdoma dua he sɛ atwintwam firi ne soro kosi ne ne nhini so. 21Na Petro kaeɛ, na ɔka kyerɛɛ no sɛ, “Rabi, hwɛ! Borɔdoma dua he a wodomee no he atwintwam.” 22Yesu buaa bɛ sɛ, “Honnya gyidie Nyankopɔn mu. 23 Meeka akyerɛ ho nɔkorem sɛ, sɛ hoka kyerɛ bepɔ yi sɛ, ‘Tutu kɔ soro na kɔhwe po mu,’ na sɛ hoannye akyinnye ho akoma mu, na mmom hogye di sɛ nea hoaka he bɛyɔ hɔ a, ɔbɛyɔ hɔ ama ho. 24 Nti meeka akyerɛ ho, nea hobebisa no mpaebɔ mu biaa, honnye nni sɛ hoanya na ɔbɛyɛ ho deɛ.”
25 “Berɛ biaa a hobɛsɔre sɛ hoobɔ mpaeɛ he, homfa bɛ a howɔ bibi tia bɛ bɔne nkyɛ bɛ, na ho soro Agya nso de ho mfomsoɔ akyɛ ho.” 26 [Na sɛ hoamfa ankyɛ a, ho Agya a ɔya soro nso mfa ho mfomsoɔ nkyɛ ho.]
Bebisaa Yesu Tumi a ɔde yɔ Nsɛnkyerɛnne ho Asɛm
27Na afei Yesu baa Yerusalem bio. Na ɔnenam asɔrefie hɔ he, asɔfoɔ mpanyimfoɔ, atwerɛfoɔ ne mpanyimfoɔ he baa ne nkyɛne 28na bebisaa no sɛ, “Tumi a wode yɔ yeinom firi he? Hwane ne maa wo saa tumi yi sɛ fa yɔ saa?” 29Yesu buaa bɛ sɛ, “Mebisa ho asɛm baako; honnyi me ano, na mɛkyerɛ ho tumi korɔ a mede yɔ yei. 30Yohane asubɔ he, na ofiri soro anaa ofiri nipa? Honnyi ano.” 31Bɛgyee bɛ ho bɛ ho akyinnye sɛ, “Sɛ yɛka sɛ, ‘Ofiri soro a,’ ɔbɛka sɛ, ‘Mmɛ nti ne hoannye no anni?’ 32Na yɛnam he ne kɔka sɛ, ‘Ofiri nipa’?” Na besuro nnipadɔm he efiri sɛ na bɛ nyinaa bebu Yohane sɛ ɔyɛ nɔkorɛ diyifoɔ. 33Nti bebuaa Yesu sɛ, “Yennim.” Na Yesu ka kyerɛɛ bɛ sɛ, “Saa deɛ a me nso menka tumi korɔ a mede ɔɔyɔ yeinom nkyerɛ ho.”",https://www.bible.com/bible/3971/MRK.11.BBTP
MARKO 12,"Mfantoho a ɔfa hwɛsofoɔ timɔdenfoɔ binom ho
(Mateo 21:33-46; Luka 20:9-19)
1 Afei Yesu firii aseɛ de mfantoho kasa kyerɛɛ bɛ sɛ, “Beema bi yɔɔ bobe turo, gyee ho hyiaeɛ, tuu nsa-kyi-amena, na osii awɛmfoɔ dane; afei ɔde turo he hyɛɛ ahwɛfoɔ nsa, na otuu kwane kɔɔ kuro foforɔ so. 2Afei twaberɛ duruiɛ he, ɔsomaa akoa bi kɔɔ ahwɛfoɔ he hɔ sɛ, ɔnkɔgyegye ne kyɛfa a ɔya bobe turo he mu nnɔbae he mmra. 3Nso bɛkyee no boroo no, na bɛpamoo no maa ɔkɔɔ nsapan. 4Na ɔsomaa akoa foforɔ kɔɔ bɛ nkyɛne; yei nso bɛbobɔɔ ne ti ho piraa no, na bedidii no atɛm. 5Na ɔsomaa foforɔ, na ɔno nso bekuu no. Saa ne ɔsomaa afoforɔ bebree; na bɛboroo binom na bekuu binom nso. 6Na aaka nipa baako a na ɔyɛ ne dɔ ba. Ɔno ne nea otwa toɔ a ɔsomaa no kɔɔ bɛ nkyɛne kaa sɛ, ‘Bɛde anidie bɛma me ba beema yi.’ 7Nso ahwɛfoɔ he keka kyerɛɛ bɛ ho bɛ ho sɛ, ‘Ehẽẽ! Deɛ obedidi adeɛ he di; hommra ma yenku no, na agyapadeɛ he abɛyɛ yɛ deɛ.’ 8 Nti bɛkyee no, kuu no, na bɛtoo no twenee bobe turo he akyi. 9Nea bɛayɔ yi hosusu sɛ mmɛ ne bobe turo wura he de bɛyɔ bɛ? Ɔbɛba abɛsɛe ahwɛfoɔ he, na ɔde bobe turo he ahyɛ nnipa foforɔ nsa. 10 Nti, honnkenkanee atwerɛ yi da:
‘Boɔ a adansifoɔ he poeɛ he
abɛyɛ tweasotiboɔ titire;
11Awurade ne ayɔ ne saa
na ɔyɛ yɛ ani so nwanwa’?”
12Berɛ a behuu sɛ ɔyɔɔ saa mfantoho yi tiaa bɛ he, bɛpɛɛ sɛ bɛbɛkye no, nso na besuro nnipadɔm he. Nti bɛgyae no, na bɛkɔeɛ.
Toɔ tua ho asemmisa
(Mateo 22:15-22; Luka 20:20-26)
13 Na afei bɛsomaa Farisifoɔ ne Herodefoɔ bi ne nkyɛne sɛ benkosum no fidie ne kasaa mu. 14Na bɛba bɛka kyerɛɛ no sɛ, “Kyerɛkyerɛfoɔ, yenim sɛ woka nɔkorɛ, na wonyɛ nyiyimu, efiri sɛ, wonhwɛ nnipa anim mmu ntɛnkyea, na mmom wokyerɛkyerɛ Nyankopɔn kwane nɔkorem. Ɔyɛ sɛ yetua toɔ ma Kaesare anaa ɔnyɛ? 15Yentua anaa yenntua?” Na onim bɛ nyaatwom nti ɔka kyerɛɛ bɛ sɛ, “Mmɛ nti ne hoosɔ me ahwɛ? Hommra me denare baako na menhwɛ.” 16Na bɛde baako baeɛ. Na obisaa bɛ sɛ, “Hwane ti ne da so yi, na hwane abodini ne da so yi?” Bebuaa sɛ, “Kaesare deɛ.” 17 Yesu ka kyerɛɛ bɛ sɛ, “Hommfa nea ɔyɛ Kaesare deɛ mma Kaesare, na hommfa nea ɔyɛ Nyankopɔn deɛ mma Nyankopɔn.” Na ne ho yɛɛ bɛ nwanwa paa.
Wusɔreɛ ho asemmisa
18Sadukifoɔ a bɛ gyidie kyerɛ bɛ sɛ wusɔreɛ nni hɔ he mu binom baa Yesu nkyɛne bebisaa no sɛ, 19 “Kyerɛkyerɛfoɔ, Mose twerɛ maa yɛ sɛ, ‘sɛ beema bi nua wu gya ne yerɛ, ná onni ba a, beema he nware kunafoɔ he ná ɔnwo mma mma ne nua he.’ 20Anuanom nson bi tenaa ase; nea odi kane he wareeɛ na owuiɛ he na onni mma. 21Na afei nea ɔtɔ so mmienu he waree baa he, na owuiɛ a na ɔno nso nni mma; na nea ɔtɔ so mmeɛnsa he nso saa. 22Nnipa nson he nyinaa waree no, na wannya mma. Awieeɛ koraa he, baa he ankasa nso wuiɛ. 23Sɛ ɔkɔ ba saa a, wusɔreɛ he mu he, baa he bɛyɛ hwane yerɛ? Efiri sɛ nnipa nson he nyinaa aware no.”
24Yesu bisaa bɛ sɛ, “Nea hooka yi te ne honte aseɛ yie. Honnim atwerɛ he, na honnim Nyankopɔn tumi nso; 25efiri sɛ, wusɔreɛ akyi he nnipa ɔnware, na bɛmmfa biaa mma awareɛ, na mmom nnipa ɔnware, sɛnea soro abɔfoɔ nso nware he. 26 Na ɔfa awufoɔ sɔreeɛ ho he, honnkenkaneɛ ya Mose nwoma he mu, asɛm a ofiri nkyɛkyerɛ he mu baaa Mose nkyɛne a Nyankopɔn ka kyerɛɛ no sɛ, ‘Mene Abraham Nyankopɔn, Isak Nyankopɔn, ne Yakobo Nyankopɔn’? 27Ɔnyɛ awufoɔ Nyankopɔn na mmom ateasefoɔ Nyankopɔn; hoamane koraa.”
Ahyɛdeɛ a odi kane
28Atwerɛfoɔ he mu baako twe bɛnee hɔ, na ɔtee sɛ bɛɛgye bɛ ho bɛ ho akyinnye, na ohuu sɛ wabua bɛ yie he, obisaa no sɛ, “Ahyɛdeɛ mɛneɛ ne di ne nyinaa kane?” 29 Na Yesu buaa no sɛ, “Nea odi kane ne sɛ, ‘Tie, O Israel; Awurade yɛ yɛ Nyankopɔn, Awurade yɛ baako, 30fa w’akoma nyinaa, ne wo kra nyinaa, ne w’adwene nyinaa, ne w’ahoɔdene nyinaa dɔ Awurade wo Nyankopɔn.’ 31 Nea ɔtɔ so mmienu ne sɛ, ‘Dɔ wo yɔnko sɛ wo ho.’ Ahyɛdeɛ biaa nni hɔ a ɔkyɛne yeinom.” 32Na atwerɛfoɔ he ka kyerɛɛ no sɛ, “Wabua no yie, Kyerɛkyerɛfoɔ, woaka no nɔkorem sɛ, ‘Awurade yɛ baako, na n’akyi biaa nni hɔ’; 33 ɔne sɛ yɛde yɛ akoma nyinaa, ne yɛ adwene nyinaa, ne yɛ ahoɔdene nyinaa bɛdɔ Awurade, na afei nso bi bɛdɔ ne yɔnko sɛ ne ho—yei ho hia kyɛne hyeɛ afɔdeɛ ne afɔdeɛ ahodoɔ nyinaa.” 34 Berɛ a Yesu huu sɛ wabua no yie he, ɔka kyerɛɛ no sɛ, “Wo ne Nyankopɔn ahennie he mu ntwe koraa.” Yei akyi he, biaa antumi ammisa no asɛm biaa bio.
Asemmisa a ɔfa Dawid ba ho
35Berɛ a Yesu ɔɔkyerɛkyerɛ asɔredane mu hɔ he, obisaa sɛ, “Mmɛ nti ne atwerɛfoɔ he kaa sɛ Kristo he yɛ Dawid ba? 36 Dawid heaa nam Honhom Kronkron so paem kaa sɛ,
‘Awurade ka kyerɛɛ m’Awurade sɛ,
“Tena me nsa nifa so,
kosi sɛ mede w’atamfoɔ bɛhyɛ wo nane ase.” ’
37Sɛ Dawid he ankasa frɛɛ no Awurade a, ɔbɛyɛ dɛ na wayɛ ne ba?” Na nnipadɔm he de anigyeɛ tiee no.
Atwerɛfoɔ ho Kɔkɔbɔ
38Ɔɔkyerɛkyerɛ he ɔkaa sɛ, “Honhwɛ ho ho yie atwerɛfoɔ he ho, bɛ a bɛpɛ sɛ bɛde ntaadeɛ atentene nenam, sɛ bɛde anidie bɛkyea bɛ dwa so, 39na bɛbɛtena nkonnwa papa so hyia adane mu, ne nkonnwa a ɔya anim ne mpanyini tenabea ya apontoɔ ase! 40Bɛde apoobɔ fa akunafoɔ agyapadeɛ nyinaa, na bɛbɔ mpaeɛ tentene sɛ nnipa behu bɛ. Yei nti, bebenya afobuo kɛseɛ.”
Baa Kunafoɔ Hiani he Afɔrebɔ
41 Ɔtenaa ase baabi a na n’ani hwɛ fotobea hɔ, na ɔhwɛɛ nnipadɔm he sɛ bɛde sika oogu fotoɔ he mu. Adefoɔ bebree de sika pii guu mu. 42Nso baa kunafoɔ hiani bi deɛ ɔde nkaprɛ mma mmienu a ɔnsom bo biaa beguu mu. 43Afei ɔfrɛɛ n’asuafoɔ he ka kyerɛɛ bɛ sɛ, “Meeka akyerɛ ho nɔkorɛ mu sɛ, baa kunani hiani yi de nea ɔkyɛne biaa deɛ ne abɛto fotoɔ yi mu, 44 efiri sɛ, nnipa yi nyinaa firi nea bɛanya ama abu so mu ne ayi bi aba, na ɔno deɛ, ofiri ne hia mu de nea ɔwɔ nyinaa, n’asetenadeɛ nyinaa, abegu mu.”",https://www.bible.com/bible/3971/MRK.12.BBTP
MARKO 13,"Asɔrefie he sɛeɛ ho nkɔmhyɛ
(Mateo 24; Luka 21:5-36)
1Na afei Yesu firii asɔredane he mu firiiɛ he, n’asuafoɔ he mu baako ka kyerɛɛ no sɛ, “Kyerɛkyerɛfoɔ, hwɛ aboɔ akɛseɛ ne adane nwanwasono yi!” 2Afei Yesu bisaa no sɛ, “Woahu adane nwanwasono yi? Boɔ baako mpo ɔnka boɔ foforɔ so ha; bebedwiri ne nyinaa agu fam.”
3Berɛ a na ɔte Ngo Bepɔ so, faako a ɔne hyiadane he di animhwɛ he, Petro, Yakobo, Yohane ne Andreo bisaa no kokoam sɛ, 4“Ka kyerɛ yɛ, mmɛ berɛ ne yei bɛyɔ hɔ, na mmɛ ne bɛyɛ nsɛnkyerɛnne sɛ saa nnoɔma yi nyinaa ɔɔbɛba mu?” 5Na Yesu ka kyerɛɛ bɛ sɛ, “Honhwɛ yie na biaa amma hoanyera. 6Nnipa bebree de me dini bɛba abɛka sɛ, ‘Mene no!’ Na bɛbɛma nnipa bebree amane afiri kwane he ho. 7Sɛ hote ko ne akosɛm a, hommma ho akoma ntu; ɔsɛ sɛ ɔba saa, nso na awieeɛ he nnuruiɛ. 8Na amane bɛsɔre atia amane, na ahennie asɔre atia ahennie; asaasewosoɔ bɛba mmeammea; kɔm bɛba. Yei yɛ awoko yeyaa mfitiaseɛ.
Yesu hyɛɛ Taa ho Nkɔm
(Mateo 10:17-22; Luka 21:12-17)
9“Ho deɛ, honhwɛ ho ho yie, efiri sɛ bebeyi ho ama abadwafoɔ; na bɛbɛhwe ho hyia adane mu; na me nti, hobegyina amradofoɔ ne ahemfo anim, de ayɛ adanseɛ ama bɛ. 10 Na otwa sɛ bɛpae mu ka asɛmpa he kyerɛ amane nyinaa kane. 11Sɛ bɛde ho kɔ sɛ beekodi ho asɛm ayi ho ama a, honnwennwene deɛ hobɛka ho; na deɛ bɛde bɛma ho saa berɛ he ɔnoaa ne honka, efiri sɛ, ɔnyɛ ho ne hokasa, na mmom ɔyɛ Honhom Kronkron ne bɛkasa afa ho mu. 12Na afei nua beyi nua ama na bɛaku no; na agya ayi ne ba ama, na mma bɛsɔre atia awofoɔ, na bɛama bɛaku awofoɔ he. 13Na me dini nti nnipa nyinaa bɛtane ho. Nso nea obegyina akosi awieeɛ he ne benya nkwa.
Akyiwadeɛ a ɔbɔ Mane
14 “Nso berɛ a hobehu sɛ bɛde akyiwadeɛ a ɔma mane da mpan he asi baabi a ɔnsɛ sɛ osi he (ma nea ɔɔkenkane he nte aseɛ), hedeɛ ma bɛ a bɛya Yudea nwane nkɔ mmepɔ so; 15Mmma nea ɔya dane atifi he nsi fam, saa ara nso ne ɔnsɛ sɛ osi kɔ fie hɔ kɔfa bibi firi hɔ; 16nea ɔya afuom nsane nnkɔfa ataadeɛ ngusoɔ. 17Na saa da he apemfoɔ ne bɛ a bɛma mmɔfra nofoɔ nnue! 18 Nti hommɔ mpaeɛ na amma awɔ berɛ. 19Na nna he mu, amanehunu a ofiri Nyankopɔn adebɔ ahyɛaseɛ de besi nnɛ bi mmaa da, na bi nso ɔmma bio bɛba. 20Na sɛ Awurade antwa nna he so tia a, nipa biaa onya nkwa; nso bɛ a bɛapa bɛ he na bɛayi bɛ he nti, bɛatwa nna he so tia. 21Na sɛ biaa ka kyerɛ ho da he sɛ, ‘Hwɛ! Kristo he di!’ Anaa ‘Hwɛ, Ɔya do a,’ honye nni, 22Kristo atorɔfoɔ ne adiyifoɔ atorɔfoɔ bɛba na bɛayɔ nsɛnkyerɛnne ne anwanwadeɛ, na sɛ obetumi a, nka bɛde adaadaa bɛ a bɛayi bɛ he. 23Nso honyɛ krado; maadi kane aka ne nyinaa akyerɛ ho.
Nipa Ba he mmaeɛ
24Na nna he mu, amanehunu he akyi,
Awia beduru sum,
na bosome ɔnhyerɛn
25na nsoromma bɛtete afiri soro agu
na soro tumi bɛwoso.
26Na afei bebehu Nipa Ba he sɛ osiane mununkum mu tumi ne animuonyam kɛseɛ mu. 27 Afei ɔbɛsoma abɔfoɔ he, na bɛakɔboaboa bɛ a bɛayi bɛ afiri atifi kɔpem anaafoɔ, apieeɛ kɔpem atɔeɛ, ofiri asaase ano de kosi soro ano.
Borɔdoma dua ho adesua
28Honsua bibi mfiri borɔdoma dua he ho mfantoho he mu: Sɛ ne mmane he yɛ frɔmfrɔm na oyi n’ahahane he a, na hoahu sɛ pɛ berɛ abɛne. 29Saa ne sɛ ho nso hohu sɛ saa nnoɔma yinom oosisi a, hoahu sɛ waabɛne, na ɔya pono ano pɛɛ. 30Nɔkorɛ meeka akyerɛ ho sɛ, saa awoɔntoatoasoɔ yi ontwam, gye sɛ yei nyinaa sisi ansa. 31Soro ne asaase betwam, nso me nsɛm deɛ ontwam da.
Hia a ohia sɛ yɛnwɛne
32“Na ɔfa da he ne dɔnhwere he ho deɛ, biaa nnim, soro abɔfoɔ oo, Ba he oo, biaa nnim, gye Agya he nkoaa. 33Honhwɛ yie, homma ho ani nna hɔ; efiri sɛ, honnim da a saa berɛ he bɛba. 34 Ɔte sɛ beema bi a ootu kwane, na oofiri fie he, ɔde ne nkoa sisii nnwuma ahodoɔ ano, na ɔhyɛɛ ponohwɛfoɔ sɛ ɔnwɛne. 35 Nti homma ho ani nna hɔ, efiri sɛ honnim berɛ a fiewura he bɛba, sɛ ɔbɛba anwummerɛ oo, dasuom oo, dasuom akokɔbɔmmereɛ oo, anaa ahemakye oo, honnim. 36Saa nti sɛ hoamma ho ani anna hɔ a, ɔbɛba mpofirem abɛto ho sɛ hoadeda. 37Na deɛ meeka akyerɛ ho he, meeka akyerɛ biaa: Homma ho ani nna hɔ.”",https://www.bible.com/bible/3971/MRK.13.BBTP
MARKO 14,"Bɛbɔɔ Yesu ti so pɔ sɛ bebeku no
(Mateo 6:1-5; Luka 22:1-2)
1Na aka nnaanu na Twam ne Apiti afahyɛ he aduru. Na asɔfoɔ mpanyimfoɔ ne atwerɛfoɔ he ɔɔpɛ nyansa kwane bi afa so akye Yesu, na bɛaku no; 2na bɛkaa sɛ, “Yɛnnyɔ yei afahyɛ berɛ yi mu, anyɛ saa a, basabasa bɛsɔre nnipa he mu.”
Baa bi sraa Yesu ngo ya Betania
3Berɛ a Yesu ya Betania, Simon kwatani he fie he, na ɔte adidiiɛ he, baa bi de aduhwam a ne boɔ ɔdene a ogu kɔntoa mu baeɛ, na obie so hwiee aduhwam he guu Yesu ti mu. 4Na nnipa a bɛya hɔ he mu binom de abufuo keka kyerɛɛ bɛ ho bɛ ho sɛ, “Mmɛ nti ne ɔsɛe aduhwam he sei 5berɛ a nka bebetumi atɔno aduhwam yi anya sika a ɔboro paani bosome du akatua, na bɛde sika he ama ahiafoɔ?” Na benwinwii tia baa he. 6Na Yesu kaa sɛ, “Honnyae no; mmɛ nti ne hooha no yi? Nea waayɔ yi yɛ ma me. 7 Na ahiafoɔ deɛ bɛya ho nkyɛne daa, na hobetumi ayɔ bɛ papa berɛ biaa a hopɛ, na me deɛ menntena ho nkyɛne daa. 8Waayɔ deɛ obetumi; wasra me nipadua de ɔɔtwɛne me sie da. 9Nɔkorɛ, meeka akyerɛ ho, wiase baabi a bɛbɛpaem aka asɛmpa he, bɛbɛka deɛ waayɔ yi de akae no.”
Yuda gye tomm sɛ obeyi Yesu ama
10Afei Yuda Iskariot a ɔyɛ dummienu he mu baako, kɔɔ asɔfoɔ mpanyimfoɔ he nkyɛne ne bɛ kɔ kasaa sɛ obeyi Yesu ama bɛ. 11Bɛteeɛ he, bɛ ani gyee paa, na bɛhyɛɛ no bɔ sɛ bɛbɛma no sika. Nti ɔhyɛɛ aseɛ hwehwɛɛ kwane a ɔbɛfa so ayi no ama.
Yesu ne asuafoɔ he dii Twam Afahyɛ
(Mateo 26:17-19; Luka 22:7-13)
12Afei da a odi kane a bedi paanoo a mmɔreka nnim he, berɛ a beku Twam dwane he, Yesu asuafoɔ he baa ne nkyɛne bebisaa no sɛ, “Hefa ne wopɛ sɛ yekosiesie ma wodi Twam he?” 13Nti ɔsomaa n’asuafoɔ he mu mmienu, ka kyerɛɛ bɛ sɛ, “Honkɔ kuro he mu, na beema bi behyia ho a ɔsõ asuhina; honni n’akyi, 14 na baabi a obewura biaa, honka nkyerɛ fiewura he sɛ, ‘Kyerɛkyerɛfoɔ he dɛ yemmisa sɛ, Hefa ne m’ahɔhodane a me ne m’asuafoɔ bedi Twam he ya?’ 15Ɔbɛkyerɛ ho dane kɛseɛ bi abrosane he so a bɛasiesie mu ayɛ no krado. Honnyɔ ahosiesie mma yɛ hɔ.” 16Nti asuafoɔ he firii adi kɔɔ kuro he mu, na bibiaa siiɛ sɛdeɛ na waaka akyerɛ bɛ he, na besiesie Twam aduane he.
Adidie a otwa toɔ
(Mateo 26:20-29; Luka 22:14-23; Yohane 13:21-26)
17Nnwunu dwoeɛ he, Yesu ne dummienu he baeɛ. 18Na bɛtenaa ase a beedidi he, ɔkaa sɛ, “Nɔkorɛ, meeka akyerɛ ho, ho a ho ne me oodidi he mu baako beyi me ama.” 19Na bɛyɛɛ basaa, na bebisaa no mmaako mmaako sɛ, “Ɔyɛ me a’?” 20Ɔka kyerɛɛ bɛ sɛ, “Ɔyɛ dummienu yi mu baako, nea ɔne me de paanoo ɔɔbɔ ayowa baako mu he a, 21na Nipa Ba he ɔɔkɔ deɛ, sɛdeɛ bɛatwerɛ afa ne ho he, nso deɛ ɔnam ne so beyi no ama he nnue! Nka ɔyɛ ma no sɛ bɛanwo no mpo.”
Awurade Adidie ahyɛaseɛ
22 Na beedidi he, Yesu faa paanoo, na ohyiraa so he, obuu mu de maa bɛ kaa sɛ, “Honye, yei ne me nnipadua.” 23Afei ɔfaa kuruwaa, na ɔdaa ase he, ɔde maa bɛ, na bɛ nyinaa bɛnom mu. 24Ɔka kyerɛɛ bɛ sɛ, “Yei ne me mogyaa a ɔyɛ apam foforɔ he mogyaa a nnipa bebree nti beehwie agu. 25Nɔkorɛ, meeka akyerɛ ho sɛ, mennom bobe aba bio de kosi da a mɛnom no foforɔ Nyankopɔn ahennie he mu.”
Yesu hyɛɛ Nkɔm sɛ Petro bɛpa no
26Bɛtoo ayeyie dwom, na ɔno akyi he befirii adi kɔɔ Ngo Bepɔ so. 27 Na Yesu ka kyerɛɛ bɛ sɛ, “Ho nyinaa hobeyi me ama; na bɛatwerɛ sɛ,
‘Mɛbɔ dwanhwɛfoɔ he,
na nwantene he ahwete.’
28 Na me wusɔreɛ akyi he, medi ho anim akɔ Galilea.” 29Petro ka kyerɛɛ no sɛ, “Sɛ biaa pa wo mpo a, me deɛ mempa wo.” 30 Yesu ka kyerɛɛ no sɛ. “Meeka akyerɛ wo nɔkorem nnɛ sɛ, anadwo yiaa, ansa na akokɔ bɛ bɔne mprenu he na woayi me ama mprɛnsa.” 31Na Petro kaa no anibereɛ so sɛ, “Sɛ otwa sɛ me ne wo wu koraa a, mempa wo.” Na bɛ nyinaa bɛkekaa saa.
Yesu bɔ Mpaeɛ Getsemane
32 Bɛkɔɔ bea bi a bɛfrɛ no Getsemane; na ɔka kyerɛɛ n’asuafoɔ he sɛ, “Hontena ha na menkɔbɔ mpaeɛ.” 33Ɔfaa Petro ne Yakubu ne Yohane kaa ne ho, na ɔhyɛɛ aseɛ teeteeɛ na odii awerɛhoɔ. 34 Na ɔka kyerɛɛ bɛ sɛ, “Me werɛ aho kɛse de ɔɔkɔ wuo mu mpo; honnka ha, na honnwɛne.” 35Na ɔkɔɔ animu kakra he, ɔde ne ho too fam na ɔbɔɔ mpaeɛ sɛ, sɛ obetumi a nka berɛ he ntwa ne ho nkɔ. 36 Ɔkaa sɛ, “Abba, Agya, bibiaa nso wo yɔ; yi kuruwaa yi firi me so; nso nyɛ deɛ mepɛ na mmom deɛ wopɛ.” 37Na ɔba behuu sɛ bɛadeda; na obisaa Petro sɛ, “Ei! Simon, wada? Nti woantumi anwɛne dɔnhwere baako mpo? 38Honnwɛne na hommɔ mpaeɛ na hoankɔ sɔhwɛ mu. Honhom he pɛ paa deɛ, nso honam he ɔmmerɛ.” 39Na bio, ofiri hɔ kɔbɔɔ mpaeɛ korɔ heaa. 40Na ɔsane behuu bɛ sɛ bɛadeda bio, efiri sɛ, na bɛ ani kum kɛse, nti bɛanhu muaeɛ a bɛmfa mma no. 41Na afei ɔbaa ne mprɛnsa so bebisaa bɛ sɛ, “Hogu so ɔɔda dwodwo ho ho? Aayɛ yie! Berɛ he aso sɛ bɛde Nipa Ba he hyɛ nnebɔnyɛfoɔ nsa. 42Honnsɔre ma yɛnkɔ. Honhwɛ, deɛ obeyi me ama he abɛne.”
Yesu Yima ne ne Kyeɛ
43Amonom hɔaa, ogu so ɔɔkasa he, Yuda, dummienu he mu baako beduruiɛ; na nnipadɔm a bekitakita asekane ne mmaa a befiri asɔfoɔ mpanyimfoɔ ne atwerɛfoɔ ne mpanyimfoɔ he mu ne no ne baeɛ. 44Afei na deɛ oobeyi no ama he akyerɛ bɛ nsɛnkyerɛnne bi sɛ, “Deɛ mɛfe n’ano he, ɔno a, honnkye no, mfa no mfiri hɔ nkɔ, honhwɛ yie na wammfiri ho nsa.” 45Nti ɔbaeɛ he, ɔkɔɔ ne nkyɛne ntɛm so kaa sɛ, “Rabi!” Na ɔfee n’ano. 46Afei bɛsɔɔ ne mu, na bɛkyee no. 47Na bɛ a na begyina bɛnkyɛne hɔ he mu baako twee ne sekane na otwaa sɔfo panyini akoa he aso. 48Na Yesu ka kyerɛɛ bɛ sɛ, “Hode asekane ne mmaa ne afiri adi ɔɔbɛkye me te sɛ nea meyɛ korɔmfoɔ? 49Daa na me ne ho ya asɔrefie a meekyerɛkyerɛ, nso hoankye me. Nso aaba saa sɛ ɔbɛyɛ a twerɛsɛm he bɛbam.” 50Bɛ nyinaa begyaa no hɔ dwaneeɛ.
51Na abranteɛ bi di n’akyi a ɔde nwera nkoaa ne akata n’adagya so. Bɛsɔɔ ne mu a 52nka bɛɛpɛ no akye no, na ogyaa ne nwera he hɔ de ne ho kwaterekwa dwane kɔeɛ.
Bɛde Yesu kogyinaa Abadwafoɔ he Anim
53Bɛde Yesu kɔmaa sɔfo panyini; na asɔfoɔ mpanyimfoɔ he, mane he mu mpanyimfoɔ ne atwerɛfoɔ he ahyia. 54Na Petro dii n’akyi akyirikyiri koduruu sɔfo panyini he adi hɔ; na ɔne abammɔfoɔ he tenaa gya ho toeɛ.
55Afei asɔfoɔ mpanyimfoɔ he ne badwa he nyinaa hwehwɛɛ adanseɛ tia Yesu na bɛagyina so aku no; nso bɛanya bi. 56Nɔkwasɛm ne sɛ, nnipa bebree dii adansekunumu tia no, nso bɛ adanseɛ he ankɔ bɛnkorɔ mu. 57Binom sɔre dii adanseɛ tiaa no sɛ, 58 “Yɛtee sɛ ɔɔka sɛ, ‘Mɛsɛe asɔredane a bɛde nsa ayɔ yi, na nnansa so, mesi deɛ bɛamfa nsa anyɔ.’ ” 59Nso asɛm yei ho mpo, bɛ adanseɛ he anhyia. 60Na sɔfo panyini he sɔre gyinaa bɛ anim bisaa Yesu sɛ, “Wonni mmuaeɛ biaa? Ɛɛne ho ne beedi adanseɛ atia wo yi?” 61 Nso ɔyɛɛ komm na wammua. Bio, sɔfo panyini he bisaa no sɛ, “Wone Kristo he, Nhyira Wura Ba he anaa?” 62Yesu kaa sɛ, “Me a; na
‘hobehu Nipa Ba he
sɛ ɔte Tumfoɔ he nsa nifa’
na ‘ɔnam soro mununkum mu ɔɔba.’ ”
63Afei sɔfo panyini he tetee n’ataadeɛ mu, na ɔkaa sɛ, “Mmɛ nti ne yɛda so hia adansefoɔ? 64 Hoate n’abususɛm he! Hoadwene ne sɛ?” Bɛ nyinaa bebuu no fɔ sɛ ɔfata wuo. 65Binom hyɛɛ aseɛ totoo ntasuo guu ne so, kyekyeree n’ani, na bɛbobɔɔ no ka kyerɛɛ no sɛ, “Hyɛ nkɔm!” Abammɔfoɔ he nso bɛfaa no kɔeɛ, na bɛkɔhwee no.
Petro paa Yesu
66Afei berɛ a na Petro ya aseɛ hɔ he, sɔfo panyini he mmaawa he mu baako baa hɔ. 67Na ohuu Petro sɛ ɔɔto gya he, ɔhwɛɛ no gyee kaa sɛ, “Wo nso na woka Nasareni Yesu he ho.” 68Nso wannye antom, na ɔkaa sɛ, “Mennim na mente deɛ wooka yi ase.” Na ofirii adi, kogyinaa aboboɔ ano hɔ. Na akokɔ bɔnooɛ. 69Abaawa he huu no bio he, ɔhyɛɛ aseɛ ka kyerɛɛ bɛ a begyina hɔ he sɛ, “Beema yei yɛ bɛ mu baako.” 70Saa berɛ yi nso, Petro annye antom. Na ɔyɛɛ kakra he, bɛ a begyina hɔ he ka kyerɛɛ Petro sɛ, “Woka bɛ ho ampa, na woyɛ Galileani.” 71Na ɔhyɛɛ aseɛ domeeɛ, na ɔkaa ntam sɛ, “Mennim beema a hooka n’asɛm yi.” 72 Saa berɛ he akokɔ bɔno mprenu so. Na Petro kae sɛ Yesu aka akyerɛ no sɛ, “Ansa na akokɔ bɛbɔno mprenu he na woapa me mprɛnsa.” Nti ne werɛ hoeɛ, na osuiɛ.",https://www.bible.com/bible/3971/MRK.14.BBTP
MARKO 15,"Bɛde Yesu kogyinaa Pilato anim
(Mateo 27:1-2, 11-14; Luka 23:1-5; Yohane 18:28-38)
1Na afei, adeɛ kyee anɔpa tutuutu he, asɔfoɔ mpayimfoɔ, mane he mu mpanyimfoɔ, atwerɛfoɔ ne abadwafoɔ he nyinaa tuu agyina. Bɛkyekyeree Yesu de no kɔeɛ na bɛde no kɔhyɛɛ Pilato nsa. 2Pilato bisaa no sɛ, “Wone Yudafoɔ hene he?” Oyii no ano sɛ, “Yoo! Wone wooka.” 3Na asɔfoɔ mpanyimfoɔ he de nsɛm bebree too Yesu so. 4Pilato bisaa no bio sɛ, “Wonni anoyie biaa’? Hwɛ nsɛm ahodoɔ a bɛde ɔɔto wo so.” 5 Nso Yesu amma mmuaeɛ biaa, na yei yɛɛ Pilato nwanwa.
Pilato de Yesu maa sɛ bɛmmɔ no asennuam
6Na oduru afahyɛ so a Pilato yi deduani a bebebisa no de no ma bɛ. 7Na beema bi a bɛfrɛ no Baraba ne amammɔfoɔ a bɛnam atuateɛ so dii awu gu afiase hɔ. 8Nti nnipadɔm he baeɛ, na bɛka kyerɛɛ Pilato sɛ ɔnyɛ mma bɛ sɛdeɛ daa ɔyɔ he. 9Na Pilato bisaa bɛ sɛ, “Hopɛ sɛ megyaa Yudafoɔ hene he ma ho anaa?” 10 Ná onim sɛ ahoɔyea nti ne asɔfoɔ mpanyimfoɔ de yii no maeɛ. 11Nso asɔfoɔ mpanyimfoɔ he tutu guu nnipadɔm he asom sɛ onyi Baraba mmom. 12Pilato bisaa bɛ bio sɛ, “Hedeɛ mmɛ ne hopɛ sɛ memfa nyɔ beema he a hofrɛ no Yudafoɔ hene he?” 13Bɛteaam sɛ, “Bɔ no asennua mu!” 14Pilato bisaa bɛ sɛ, “Abɛ bɔne ne waayɔ?” Na bɛteaam kɛse paa sɛ, “Bɔ no asennua mu!” 15Na ɔnam sɛ na Pilato pɛ sɛ ɔyɛ nea nnipadɔm he pɛ nti, oyii Baraba maa bɛ, na bɛhwee Yesu wieeɛ he ɔde no maa bɛ sɛ bɛmɔ no asennua mu.
Asraafoɔ he dii Yesu ho fɛw
16Afei asraafoɔ he de no firii hɔ kɔɔ adi hɔ (Ammrado abankɛseɛ mu hɔ), na bɛfrɛɛ asrafokuo he nyinaa hyiaeɛ. 17Na bɛde ataade kɔkɔɔ hyɛɛ no, na bɛde nkasɛe yɔɔ kyɛ hyɛɛ no. 18Na befirii aseɛ kyeaa no sɛ, “Yudafoɔ hene yɛma wo amo!” 19Bɛde demmire hwee ne tim, too ntasuo guu ne so, na bebuu nkotodwe kotõõ no.
20Bedii ne ho fɛw wieeɛ he, bɛworɔɔ ataadeɛ kɔkɔɔ he de ɔnoaa n’ataadeɛ hyɛɛ no. Na bɛde no kɔɔ sɛ bɛɛkɔbɔ no asennuam.
Bɛbɔɔ Yesu Asennuam
(Mateo 27:31-56; Luka 23:26-49; Yohane 19:16-30)
21 Na bɛhyɛɛ Simon, Kireneni bi a ofiri baabi ootwam, a ɔyɛ Aleksandro ne Rufo papa, sɛ ɔnsoa n’asennua he. 22Afei bɛde Yesu baa bea bi a bɛfrɛ no Golgota (a asekyerɛ ne Tikankuro). 23 Na bɛde bobesa a bɛde aduhwam afra mu maa no; nso wannom. 24 Na bɛbɔɔ no asennuam, na bɛkyekyɛɛ ne ntoma mu, na bɛtwee so ntonto de huu nea otwa sɛ biaa nya.
25Afei berɛ a na aabɔ anɔpa nnɔn nkron he bɛbɔɔ no asennuam. 26Na bɛatwerɛɛ ne soboɔ bɔɔ n’atifi sɛ, “Yudafoɔ hene” 27Na bɛbɔɔ ɔne akwamukafoɔ mmienu asennuam, baako ya ne nifa ne baako ya ne benkum. 28 [Na twerɛ he baa mu sɛ, “Bɛkanee no fraa mmaratofoɔ.] 29 Na bɛwosoo bɛ ti kaa sɛ, “Mhõõ! Wo a wosɛe asɔredane na wode nnansa si, 30gye wo ho na si firi asennua he so ɛ!” 31Saa ne asɔfo mpanyimfoɔ he ne atwerɛfoɔ dii ne ho fɛw kyerɛɛ bɛ ho bɛ ho sɛ, “Ɔgye afoforɔ, nso ontumi nnye ne ho. 32 Ma Kristo he, Israel Hene he nsiane mfiri asennua he so sɛdeɛ ɔbɛyɔ a yebehu na yɛagye adi.” Bɛ a bɛbɔɔ bɛ ne no asennua mu he nso huruu no.
Yesu wuo
33Na oduruu awigyina he, sum duruu asaase nyinaa so, kosii nnɔn mmeɛnsa. 34 Nnɔn mmeɛnsa duruiɛ he, Yesu de nne kɛseɛ teaam sɛ, “Eli, Eli, lama sabaktani?” Asekyerɛ ne, “Me Nyankopɔn, me Nyankopɔn, mmɛ nti ne woapo me?” 35Bɛ a begyina hɔ he bi teeɛ he, bɛkaa sɛ, “Hontie, ɔɔfrɛ Elia.” 36Afei bi tuu mmirika de sapɔ kɔbɔɔ nsa kekakeka mu, de hyɛɛ abaa so de maa no sɛ ɔnnom, kaa sɛ, “Hontwɛne mma yɛnhwɛ sɛ Elia bɛba abeyi no asi fam a.” 37Afei Yesu teaam dendenndene, na ogyaam. 38Na asɔredane he mu ntwamtam he tee mmienu firii soro kosii aseɛ. 39Afei berɛ a asraafoɔ ha so panyini a na ogyina hɔ a na n’ani tua no he, huu kwane a ɔfaa so gyaam he, ɔkaa sɛ, “Nɔkwasɛm di, nipa yi yɛ Nyankopɔn Ba!”
40 Ná mmaa bi nso gyina akyirikyiri ɔɔhwɛ, bemu bi ne Maria Magdalene ne Yakoko a ɔyɛ kumaa ne Yose maame Maria Salome. 41Berɛ a na ɔya Galilea he, na saa nnipa yi taa di n’akyi som no, afei nso na mmaa foforɔ binom gyina hɔ ɔɔhwɛ nea ɔɔkɔ so he a na bedi Yesu akyi aba Yerusalem.
Besiee Yesu amu
(Mateo 27:56-61; Luka 23:50-55; Yohane 19:38-42)
42Afei nwunu dwoeɛ, na esiane sɛ na saa da he yɛ ahosiesie da, kyerɛ sɛ, ɔyɛ da a odi homeda anim nti, 43Yosef a ofiri Arimatea, na odi mu badwa he mu a na ɔno nso ɔɔhwɛ Nyankopɔn ahennie he kwane, de akokoɔduro kɔɔ Pilato anim kɔsrɛɛ no Yesu amu he. 44Na Pilato adwene mu yɛɛ no naa sɛ waawu anaa, nti ɔkɔfrɛɛ sraani panyini he, bisaa no sɛ waawu dada anaa. 45Na afei ɔte firii sraani panyini he hɔ sɛ waawu he, ɔde amu he ma Yosef. 46Na Yosef kɔtɔɔ nwera pa, na oyii no too hɔ de nwera pa he kyekyeree no, na ɔde no too nna a bɛatwa no botane he mu. Na afei omunii boɔ de too nna he ano. 47Nso Maria Magdalene ne Yose maame Maria kɔɔ so hwɛɛ faako a bɛde no toeɛ.",https://www.bible.com/bible/3971/MRK.15.BBTP
MARKO 16,"Yesu wusɔreɛ
(Mateo 28:1-8; Luka 24:1-12; Yohane 20:1-10)
1Na homeda twaam he, Maria Magdalene ne Yakubu maame Maria ne Salome kɔtɔɔ aduhwam sɛ bɛde ɔɔkɔsra Yesu. 2Na nnawɔtwe da a odi kane anɔpatutuutu he, berɛ na awia oopieɛ he, bɛkɔɔ nna he so. 3Na bebisabisaa bɛ ho bɛ ho sɛ, “Hwane ne bemini boɔ he afiri nna he so ama yɛ?” 4Bɛhwɛeɛ he, behuu sɛ boɔ kɛseɛ a ɔda adamena he ano he amini afiri hɔ. 5Beewura nna he mu he, behuu abeemaa bi a ɔhyɛ ataadeɛ tentene fitaa te nifa so hɔ, na bɛ akoma tuiɛ. 6Nso ɔka kyerɛɛ bɛ sɛ, “Hommma ho akoma ntu, hoohwehwɛ Nasareni Yesu nea bɛbɔɔ no asennua mu he. Wanyane, na onni ha. Hwɛ, baabi a bɛde no toeɛ. 7 Na honkɔ, nkɔka nkyerɛ n’asuafoɔ ne Petro sɛ oodi ho anim kane Galilea, hɔ ne ho behu no, sɛdeɛ ɔka kyerɛɛ ho he.” 8Bepieeɛ, na bedwane firii adamena he mu efiri sɛ na hu ne suro ahyɛ bɛ so, na bɛanka hwee ankyerɛ biaa, efiri sɛ na besuro.
Marko Asɛmpa awieeɛ a odikane
[Na deɛ na wahyɛ bɛ nyinaa bɛka kyerɛɛ bɛ a bɛ ne Petro ya hɔ he. Na akyire yi Yesu ankasa de somaa bɛ, firi apieeɛ kosii atɔeɛ sɛ bɛmpae mu nka daa nkwa nsɛm a ɔyɛ kronkron na ɔnsɛe da he.]
MARKO ASƐMPA AWIE A ƆTƆ SO MMIENU
Yesu yii ne ho adi kyerɛɛ Maria Magdalene
9 [Na afei berɛ a Yesu sɔre firii awufoɔ mu nnawɔtwe da a odi kane he, anɔpa tututuutu he, odii kane yii ne ho kyerɛɛ Maria Magdalene, nea otuu ahonhommɔne nson firi ne mu he. 10Nti ɔkɔ kɔka kyerɛɛ bɛ a na bɛ ne no ya hɔ he, berɛ a na beesu di awerɛhoɔ he. 11Nso bɛtee sɛ ɔte ase na waahu no he, bɛannye anni.
Yesu yii ne ho adi kyerɛɛ asuafoɔ mmienu bi
12 Yei akyi he, Yesu yii ne ho adi tebea foforɔ mu kyerɛɛ bemu mmienu, berɛ a na bɛnam ɔɔkɔ kuro he mu. 13Na bɛsane kɔɔ kuro he mu kɔka kyerɛɛ nkaeɛ he, nso bɛangye anni.
Yesu maa Asuafoɔ he Ahyɛdeɛ
(Luka 24:36-49; Yohane 20:19-23)
14 Akyire yi oyii ne ho kyerɛɛ dubaako he berɛ a na bɛte adidi pono ho, na ɔkaa bɛ anim ɔnam gye a bɛannye anni ne bakoma dene nti, efiri sɛ bɛannye bɛ a bɛka kyerɛɛ bɛ sɛ waasɔre he anni. 15 Na ɔka kyerɛɛ bɛ sɛ, “Honkɔ wiase nkɔbɔ asɛmpa he dawuro nkyerɛ abɔdeɛ nyinaa. 16 Nea ɔbɛgye adi na hobɛbɔ no asu he benya nkwa, na nea wannye anni he bebebu no fɔ. 17 Na nsɛnkyerɛnne yeinom bedi bɛ a bɛbɛgye adi he akyi, bɛde me dini betutu ahonhommɔne, bɛbɛka kasa foforɔ. 18 Bɛde bɛ nsa bɛfa awɔ, na sɛ bɛnom awuduro mpo a, ɔnyɔ bɛ hwee, bɛde bɛ nsa begu ayarefoɔ so, na bebenya ayaresa.”
Yesu Soro kɔ
(Luka 24:50-53; Asomafoɔ 1:4-11)
19 Na afei Awurade Yesu ne bɛ kasa wieeɛ he, Nyankopɔn maa no so kɔɔ soro kɔtenaa ne nsa nifa so. 20 Na bɛkɔɔ abɔntene kɔbɔɔ asɛm he dawuro baabiaa, na Awurade de bɛ yɔɔ adwuma na ɔde nsɛnkyerɛnne a odi akyire hyɛɛ asɛm he dene.]",https://www.bible.com/bible/3971/MRK.16.BBTP
LUKA NNIANIMU,"NNIANIMU
Luka Asɛmpa he ma yehu Yesu sɛ Israel Agyenkwa ne adasamma nyinaa Agyenkwa a bɛhyɛɛ ne ho bɔ he. Luka atwerɛ sɛ, Awurade Honhom afrɛ Yesu sɛ “ɔmɛka asɛmpa he nkyerɛ ahiafoɔ” (4:18); nea ɔya Asɛmpa he mu titire ne adwenpa a ɔda adi fa ahiafoɔ ho. Anigyesɛm di akotene paa, ne titire nwoma he ahyɛaseɛ a ɔbɔ Yesu ba ho dawuro, na okowie Yesu sorokɔ ho ne n’awieeɛ a ɔkasa fa ne sorokɔ ho. Twerɛfoɔ he kasa fa Kristosom gyidie ho. Nea ɔyɔeɛ a som he mu trɛeɛ, na afei Yesu sorokɔ akyi he, nea ɔyɔeɛ a onyiniiɛ. Twerɛfoɔ korɔ heaa ka saa nsɛm yi nso ya Asomafoɔ He Nnwuma he mu.
Nwoma yi wɔ afa ahodoɔ mmienu (Ti 1-2 ne 9-19), na okura nsɛm bi a Luka Asɛmpa he mu nkoaa ne ɔya a bi ne abɔfoɔ nnwom a bɛtoeɛ, ne nnwanhwɛfoɔ he nsra a bɛkɔsraa Yesu berɛ a bɛwoo no he, kɔ a abeemaa Yesu kɔɔ asɔrefie, mfatoho asɛm a ɔka faa Samariani a ɔyɛ yɔnko pa he ho, ne agya he dɔ a ɔdaa no adi kyerɛɛ ne ba kohwini he ho. Asɛmpa he mu baabiaa, besi mpaebɔ, Honhom Kronkron, mmaa kyɛfa ya Yesu som adwuma mu, ne Nyankopɔn bɔne fakyɛ so dua.
MU NSƐM
Nnianimu 1:1-4
Suboni Yohane ne Yesu awoɔ ho asɛm 1:5—2:52
Suboni Yohane dwumadie 3:1-20
Yesu asubɔ ne ne sɔhwɛ 3:21—4:13
Yesu badwam dwumadie a odii no Galilea abɔntene so 4:14—9:50
Yesu firii Galilea kɔɔ Yerusalem 9:51—19:27
Nnawɔtwe a otwa toɔ ya Yerusalem ne nkuro a ɔbɛne hɔ 19:28—23:56
Awurade wusɔreɛ, n’ahoyie, ne ne sorokɔ he 24:1-53",https://www.bible.com/bible/3971/LUK.INTRO1.BBTP
LUKA 1,"Luka twerɛɛ Nwoma he maa Teofilo
1Esiane sɛ nnipa bebree afa ato bɛ ho so sɛ bɛbɛkyerɛ nsɛm a abam yɛ ntam he nnidisoɔ nnidisoɔ, 2sɛnea bɛ a befiri mfitiaseɛ de bɛ ani huiɛ na bɛyɛɛ asɛm he ho asomfoɔ he de abra yɛ he nti, 3 Nimuonyamfoɔ Teofilo, me nso maabɔ me tim pɔ sɛ nea meaa mahwehwɛ mu defedefe firi ahyɛaseɛ he, meetwerɛ no nnidisoɔ nnidisoɔ de ama wo, 4na woahu nɔkorɛ a ɔfa nnoɔma a bɛakyerɛkyerɛ wo he ho.
Suboni Yohane awofoɔ
5 Yudea hene Herode berɛ so he, na sɔfo bi ya hɔ a bɛfrɛ no Sakaria a ofiri Abia asɔfokuo he mu, na ne yerɛ yɛ Aaron mma mmaa he mu baako a ne dini de Elisabet. 6Na bɛ mmienu nyinaa tene Nyankopɔn anim di Awurade mmara ne n’atemmudeɛ ne n’atenenedeɛ nyinaa so pɛpɛɛpɛ a asɛm biaa nni bɛ ho. 7Na benni ba, efiri sɛ, na Elisabet yɛ bonyini, na bɛ mmienu nyinaa nso anyinyini paa.
Suboni Yohane awoɔ ho nkɔmhyɛ
8Berɛ a oduruu Sakaria asɔfokuo so sɛ bɛne bɛyɔ asɔfodwuma he, na Sakaria ɔɔyɔ n’asɔfodwuma Nyankopɔn anim he, 9 na sɛnea asɔfodwuma ho amanneɛ teɛ he, bɛtwee ntonto yii no sɛ ɔno ne nkɔ Awurade kronkronbea hɔ nkɔhye aduhwam. 10Na berɛ a ɔɔhye aduhwam he, na nnipadɔm he nyinaa ya adihɔ ɔɔbɔ mpaeɛ. 11Awurade bɔfoɔ begyinaa aduhwam afɔrebokyia he nifa yii ne ho adi kyerɛɛ no. 12Berɛ a Sakaria huu no he, ne ho yeraa no na ɔbɔɔ hu. 13Nso bɔfoɔ he ka kyerɛɛ no sɛ. “Nsuro, Sakaria, efiri sɛ bɛatie w’adesrɛ, na wo yerɛ Elisabet bɛwo babeema ama wo, na woato ne dini Yohane. 14W’ani bɛgye na woadi ahurusie, na nnipa pii hobɛsɛpɛ bɛ, ɔnam n’awoɔ he nti; 15 efiri sɛ, ɔbɛyɛ kɛseɛ Awurade anim. Nso ɔnsɛ sɛ ɔnom bobesa ne nsãdene biaa, na Honhom Kronkron bɛhyɛ no mã firi ne maame yam; 16na ɔbɛdane Israel mma pii asane aba Awurade bɛ Nyankopɔn nkyɛne.
17 Na ɔde Elia honhom ne tumi bedi Awurade anim
na wadane agyanom akoma aba bɛ mma so
asoɔdenfoɔ akɔ teneneefoɔ adwene ho,
na wasiesie mane he ama Awurade.”
18Afei Sakaria bisaa bɔfoɔ he sɛ. “Maabɔ akɔkora na me yerɛ nso mfie kɔ animu paa. Afei ɔbɛyɛ dɛ na nea wooka yi abam?” 19 Bɔfoɔ he buaa no sɛ, “Mene Gabriel, Nyankopɔn somfo a wasoma me sɛ me ne wo mmɛkasa na menka nnoɔma yi ho asɛmpa nkyerɛ wo. 20Hwɛ! Wobɛtɔre mum, wontumi nkasa kosi da a yeinom bɛba mu, efiri sɛ, woannye me nsɛm a ɔbɛba mu berɛ a bɛahyɛ mu he anni.”
21Saa berɛ he nyinaa na nkurofoɔ he ɔɔtwɛne Sakaria, na ɔyɛɛ bɛ nwanwa sɛ wakyɛre kronkronbea hɔ saa. 22Nso ɔbaeɛ he wantumi ne bɛ ankasa, na behuu sɛ wakohu bibi kronkronbea hɔ, na ɔde ni ti ne ne nsa yɔɔ nsɛnkyerɛnne kyerɛɛ bɛ efiri sɛ wantumi ankasa. 23Afei nna a Sakaria de ɔɔsom he baa awieeɛ he, ofirii hɔ kɔɔ ne fie. 24Nna yi akyi he, ne yerɛ Elisabet nyinsɛneeɛ; na ɔde ne ho siee abosome nnum, na ɔkaa sɛ: 25 “Yei ne kwane a Awurade afa so ne me adi berɛ a wabɛhwɛ me sɛ oobeyi m’ahohora nnipa anim afiri hɔ he mu.”
Yesu awoɔ ho nkɔmhyɛ
26Na Elisabet anyinsɛne mu bosome a ɔtoɔ so nsia he, Nyankopɔn somaa bɔfoɔ Gabriel kɔɔ Galilea kuro a bɛfrɛ no Nasaret mu, 27 babunu bi a bɛde no ama beema bi a bɛfrɛ no Yosef a ofiri Dawid fie asiwa he nkyɛne; na babunu he dini ne Maria. 28Ɔkɔɔ ne nkyɛne he, ɔkyea no kaa sɛ, “Asomdwie nka wo, wo a bɛadom wo, Awurade ka wo ho.” 29Na asɛm he maa Maria ho dwirii no yie, na ɔdwendwenee ho sɛ, “Mmɛ nkyea di?” 30Nti bɔfoɔ he ka kyerɛɛ no sɛ: “Nsuro Maria, na woanya Nyankopɔn anim adom; 31 na hwɛ, wobenyinsɛne na woawo babeema, na woato no dini Yesu. 32 Ɔno ne bɛyɛ kɛse, na bɛbɛfrɛ no Sorosoroni he Ba; na Awurade Nyankopɔn de n’agya Dawid ahennwa bɛma no, 33na obedi Yakob fie so hene afebɔɔ, na n’ahennie ɔmma awieeɛ da.” 34Maria bisaa bɔfoɔ he sɛ, “Ɔbɛyɛ dɛ na yei aba mu berɛ a me ne beema nnaa da?” 35 Afei bɔfoɔ he buaa no sɛ, “Honhom Kronkron bɛba wo so, na Sorosoroni he tumi bɛkata wo so. Yei nti ne bɛbɛfrɛ nea wobɛwo no he Kronkron, Nyankopɔn Ba. 36Hwɛ! Wo busuani Elisabet nso anyinsɛne babeema ne mmerewaberɛ mu, na ɔno a bɛfrɛ no bonyini he anyinsɛne bosome nsia di; 37 efiri sɛ, Nyankopɔn fam deɛ, bibiaa nni hɔ a ontumi mma mu.” 38Afei Maria kaa sɛ. “Hwɛ! Meyɛ Awurade afenaa! Ɔmmra mu sɛdeɛ waka he.” Na bɔfoɔ he firii ne nkyɛne kɔeɛ.
Maria kɔsraa Elisabet
39Afei Maria sɔree saa nna he mu de ahoɔhare kɔɔ Yuda kuro bi a ɔda bepɔ so mu, 40ɔkɔɔ Sakaria fie, na ɔkyeaa Elisabet. 41 Na Elisabet tee Maria nkyea heaa pɛ, akokoa a ɔhyɛ ne yafunu mu he huruiɛ; na Honhom Kronkron hyɛɛ Elisabet mã, 42 na ɔde nne kɛseɛ teaam sɛ, “Bɛahyira wo mmaa nyinaa mu, na bɛahyira wo yafunu mu aba! 43Mmɛ akwannya ne manya sɛ m’Awurade maame aba me nkyɛne yi? 44Hwɛ! Wo nkyea twaa m’asomaa pɛ ne akokoa a ɔya me yam he de anigyeɛ kɛseɛ huruiɛ. 45 Na nhyira nso ne nea wagye adi, efiri sɛ nea ofiri Awurade hɔ a bɛabɛka akyerɛ no he biaa bɛyɛ hɔ.”
46 Maria kaa sɛ.
“Me kra kamfo Awurade, 47na m’Agyenkwa Nyankopɔn ho ne me honhom di ahurusie;
48 Efiri sɛ waahwɛ n’afenaa hianiwaa.
Nɔkorɛ, efiri nnɛ ɔɔkɔ yi, awoɔ ntoatoasoɔ nyinaa bɛfrɛ me nhyira;
49efiri sɛ Nea ɔwɔ tumi he ayɔ adeɛ kɛseɛ ama me, na ne dini ne Kronkron; 50 efiri awoɔ ntoatoasoɔ so kosi awoɔ ntoatoasoɔ so he, ohu bɛ a besuro no he mmɔbɔ.
51 Ɔde ne basa ayɔ ahoɔdenneɛ, waabɔ bɛ a bedi ahantansɛm bɛ akomam apansam:
52 Waatu atumfoɔ afiri bɛ nhennwa so na waama mmɔborɔfoɔ so;
53 waama nnepa amee bɛ a kɔm de bɛ na waama bɛ a bɛwɔ ahodeɛ de nsapan kɔ.
54Wabɛhwɛ n’akoa Israel, na wakaeɛ ne mmɔborɔhunu
55 daa sɛnea ɔka kyerɛɛ yɛ agyanom,
Abraham ne n’asefoɔ he.”
56Na Maria tenaa ne nkyɛne bɛyɛ abosome mmeɛnsa, na ɔsane kɔɔ ne fie.
Suboni Yohane awoɔ
57Na Elisabet awoɔ duruu so he, ɔwoo babeema. 58Na mpɔtamu hɔfoɔ ne n’abusuafoɔ tee sɛ Awurade mmɔborɔhunu adɔɔso ne so he, bɛ ne no dii ahurusie.
59 Na da a ɔtɔ so nwɔtwe he, bɛbaa sɛ beebetwa abɔfra kumaa he twetia, na nka bɛde no ɔɔto ne papa Sakaria. 60 Nso ne maame kaa sɛ, “Daabi! Bɛbɛfrɛ no Yohane.” 61Afei bɛka kyerɛɛ no sɛ, “Biaa nni w’abusua mu a ne dini de saa.” 62Nti bɛde nsɛnkyerɛnne bisaa ne papa sɛnea ɔpɛ sɛ bɛfrɛ no. 63Afei ɔgyee boɔ twerɛ-pono twerɛɛ so sɛ, “Ne dini ne Yohane.” Na ɔyɛɛ bɛ nyinaa nwanwa. 64Mpofirem hɔaa Sakaria ano bieeɛ na ne kɛtrɛma saneeɛ na ofirii aseɛ kasaeɛ, na ohyiraa Nyankopɔn. 65Hu kaa bɛ a bɛte mpɔtamu hɔ nyinaa; na befirii aseɛ kaa yeinom nyinaa ho asɛm Yudea nkuro a ɔdeda mmepɔ so he nyinaa mu, 66na bɛ a bɛteeɛ nyinaa de siee bɛ akoma mu, na bebisaa sɛ, “Ɛɛne koraa ne abɔfra kumaa yi bɛyɔ?” Nea nti a bɛkaa saa ne sɛ, na bennim sɛ Awurade nsa ya abɔfra he so ampa.
Sakaria nhyira dwom
67Na Honhom Kronkron hyɛɛ ne papa Sakaria ma, na ɔhyɛɛ nkɔm sɛ:
68 “Nhyira nka Awurade, Israel Nyankopɔn,
sɛ wama n’ani aba ne nkurofoɔ so na wagye bɛ.
69 Waama nkwagyeɛ abɛne n’akoa Dawid fie ama yɛ,
70sɛnea ɔnam n’adiyifoɔ kronkron a bɛtenaa ase tete he anum asɛ so aka
71sɛ ɔbɛgye yɛ afiri yɛ atamfoɔ ne bɛ a bɛmpɛ yɛ asɛm nyinaa nsam he;
72 waahu yɛ agyanom mmɔbɔ de akaeɛ n’apam kronkron he,
73 ntam a ɔka kyerɛɛ yɛ agya Abraham
74 sɛ onya gye yɛ firi atamfoɔ nsam a, ɔbɛma yɛ ho kwane de asom no a yensuro,
75ahoteɛ ne tenenee mu
n’anim, yɛ nna nyinaa.
76 Na wo abɔfra kumaa yi, bɛbɛfrɛ wo Sorosoroni he diyifoɔ,
efiri sɛ wobedi Awurade anim akosiesie n’akwane,
77 na waama ne nkurofoɔ anya nkwagyeɛ
a ɔnam bɛ bɔne fakyɛ so ba he ho nimdeɛ,
78 yɛ Nyankopɔn mmɔborɔhunu nti. Saa mmɔborɔhunu yi nti
adekyeɛ hann firi soro bepie yɛ so,
79 ama bɛ a bɛtete sum ne wuo sunsum ase he anya hann,
na wagye yɛ taataa akɔ asomdwie kwane so.”
80 Na abɔfra kumaa he nyini yɛɛ dene honhom mu, na ɔtenaa serɛ so kosii da a oyii ne ho adi kyerɛɛ Israel.",https://www.bible.com/bible/3971/LUK.1.BBTP
LUKA 2,"Yesu awoɔ
1Na nna he mu he, Kaesare Augusto hyɛɛ mmara sɛ bɛntwerɛ nnipa a bɛya n’ahennie mu nyinaa dini. 2Yei ne nnipa-kane na odi kane; na ɔkɔɔ so berɛ a na Kirenio yɛ Siria amrado he. 3Na nnipa nyinaa tuu kwane kɔɔ bɛ kurom kɔtwerɛɛ bɛ dini. 4Yosef nso firii Nasaret a ɔya Galilea kɔɔ Yudea, na esiane sɛ ofiri Dawid fie ne Dawid abusua mu nti, ɔkɔɔ Dawid kuro a bɛfrɛ no Betlehem mu 5 sɛ ɔɔkɔtwerɛ ɔne Maria a na waasi no asiwa he dini; saa berɛ he na Maria ɔɔgye nna awo. 6Na ɔbaa sɛ bɛya hɔ he, awoɔ kaa Maria. 7 Na ɔwoo n’abakane beema, na ɔde ntoma kyekyeree ne ho de no too mmoa adididaka mu, efiri sɛ bɛannya kwane ahɔhodane he mu. 8Saa berɛ he, na nnwanhwɛfoɔ bi nso ya wuram ɔɔwɛne bɛ nwane anadwo. 9Amonom hɔaa Awurade bɔfoɔ begyinaa bɛ nkyɛne, na Awurade animuonyam hyerɛn twaa bɛ ho hyiaeɛ, na hu kaa bɛ yie. 10Na bɔfoɔ he ka kyerɛɛ bɛ sɛ, “Honnsuro, hwɛ, mede asɛmpa a ɔfa anigyeɛ pii a nnipa nyinaa benya he ho ɔɔbra ho, 11efiri sɛ bɛawo Agyenkwa a ɔne Awurade Kristo he ama ho nnɛ Dawid kurom. 12Na yei bɛyɛ nsɛnkyerɛnne ama ho. Hobehu akokoa a bɛde ntoma akyekyere ne ho sɛ ɔda mmoa adididaka mu.” 13 Na amonom hɔaa, soro asafodɔm bɛkaa bɔfoɔ he ho yii Nyankopɔn ayɛ sɛ,
14 “Animuonyam nka Nyankopɔn sorosoro,
na asomdwie nka nnipa a bɛsɔ n’ani asaase so.”
15Nti berɛ a abɔfoɔ he gyaa bɛ hɔ kɔɔ soro he, nnwanhwɛfoɔ he keka kyerɛɛ bɛ ho bɛ ho sɛ, “Homma yɛnkɔ Betlehem nkɔhwɛ nea asi a Awurade ayi no adi akyerɛ yɛ yi.” 16Na bɛyɔɔ ntɛm kɔeɛ, na bekohuu Maria ne Yosef, ne akokoa he sɛ ɔda mmoa adididaka mu. 17 Na behuu no he, bɛkaa nsɛm a bɛaka akyerɛ bɛ afa abɔfra he ho kyerɛɛ Yosef ne Maria. 18Na nea nnwanhwɛfoɔ he kaeɛ he yɛɛ bɛ a bɛteeɛ nyinaa nnwanwa, 19 na Maria de nsɛm yi nyinaa sieeɛ ne tim, na ɔdwendwenee ho. 20Na nnwanhwɛfoɔ he sane kɔeɛ, na ɔnam sɛ nea abɔfoɔ he ka kyerɛɛ bɛ he, bɛkɔteeɛ na behuiɛ nti, bɛɛhyɛ Nyankopɔn animuonyam na beeyi no ayɛ. 21 Afei nnawɔtwe duruiɛ a betwaa no twetia he, bɛtoo ne dini sɛ Yesu, dini a bɔfoɔ he bɔeɛ ansa na beenyinsɛne no he.
Bɛde abɔfra kɔɔ Yerusalem
22 Bio nso, berɛ a nna a bɛde dwira bɛ ho sɛnea Mose mmara he kyerɛ he baa awieeɛ he, bɛde no baa Yerusalem sɛ bɛde no ɔɔbra Awurade, 23(sɛnea bɛatwerɛ no Awurade mmara mu sɛ. “Bɛbɛfrɛ beema biaa a ɔyɛ abakane sɛ Awurade ade kronkron he), 24 na afei bɛbɔɔ afɔdeɛ sɛnea bɛaka no Awurade mmara mu sɛ, “Mmuburo mmienu anaa mmorɔnoma nkumaa mmienu ne bɛmfa mmɔ afɔdeɛ.”
Simeon huu Agyenkwa he
25 Na afei na beema bi ya Yerusalem a bɛfrɛ no Simeon a na ɔyɛ nipa tenennee a nyamesuro ya ne mu a ɔɔtwɛne Israel awerɛkyekyerɛ, na Honhom Kronkron ya no so. 26Bio nso, na Honhom Kronkron ayi akyerɛ no sɛ onwu gye sɛ waahu Kristo a ɔyɛ Awurade deɛ he ansa. 27Honhom he de no kɔɔ asɔrefie hɔ; na berɛ a awofoɔ he de abɔfra Yesu baa sɛ bɛɛbɛyɔ nea mmara he mu amanneɛ kyerɛ sɛ bɛnyɔ mma no he, 28ɔgyee no too ne nsa so hyiraa Nyankopɔn sɛ,
29 “Awurade, afei woogya w’akoa kwane asomdwie mu
sɛnea w’asɛm teɛ;
30efiri sɛ m’ani ahu nea wonam so bɛgye nkwa
31a woasiesie amane nyinaa anim he,
32 kanea a wonam so beyi nea ɔkata Amanamane he so
na ama ahyɛ wo mane Israel animuonyam.”
33Na nea ɔka faa ne ho he yɛɛ ne papa ne ne maame nwanwa. 34 Afei Simeon hyiraa bɛ, na ɔka kyerɛɛ ne maame Maria sɛ, “Hwɛ! Yei ne bɛayi no ama Israelfoɔ bebree sɛ ɔnam ne so nti bɛbɛhwe ase na bebree nso bɛsɔre. Na ɔno nso ne bɛyɛ nsɛnkyerɛnne a bɛbɛkasa atia, 35na ama nnipa bebree akoma mu nsusuiɛ ada adi, na wo deɛ wo ahohera bɛyɛ te sɛ deɛ (bɛde sekane ɔɔwowɔ w’akoma mu nso).”
Hana huu Agyenkwa hu
36Afei na diyifoɔ baa bi ya hɔ a bɛfrɛ no Hana, Fanuel babaa a ofiri Aser abusuakuo mu a na ne mfie kɔ anim paa. Na ɔwaree ne mmabunu berɛ mu ne ne kunu tenaeɛ mfie nson. 37 Nso seesei deɛ ɔyɛ kunafoɔ a wadi mfie aduɔwɔtwe nnan, na ɔmpa asɔrefie hɔ da, ɔde mmuadadie ne nkotosrɛ som Nyankopɔn, awia ne anadwo. 38 Na dɔno heaa mu he, Hana baa hɔ bɛdaa Nyankopɔn ase kaa abɔfra he ho asɛm kyerɛɛ bɛ a bɛɛtwɛne gye a bɛbɛgye Yerusalem he nyinaa.
39Bɛyɛɛ nea Awurade mmara hwehwɛ nyinaa wieeɛ he, bɛsane kɔɔ bɛ kuro Nasaret a ɔya Galilea mu. 40 Na abɔfra he kɔɔ so nyini yɛɛ dene, nyansa hyɛɛ no mã, na Nyankopɔn adom ya ne so.
Yesu ya asɔrefie
41 Afe biaa na n’awofoɔ kɔ Yerusalem kodi Twam afahyɛ he. 42Na berɛ a odii mfie dummienu he, bɛkɔeɛ sɛnea afahyɛ he ho amanneɛ teɛ, 43na bɛtenaa hɔ kosii nna he awieeɛ. Nso berɛ a bɛɛsane aba he, abɔfra Yesu kaa Yerusalem a n’awofoɔ anhu. 44Bɛdwenee sɛ wafra nnipadɔm he mu kɔ, nti betwaa bɛyɛ nkwansini dunnum kosi aduonu. Na afei befirii aseɛ kyini hwehwɛɛ no abusuafoɔ ne manifoɔ mu. 45Ɔbaa sɛ bɛanhu no he, bɛsane kɔɔ Yerusalem kɔhwehwɛɛ no anibereɛ so. 46Na nnansa akyi he, behuu no asɔrefie hɔ sɛ ɔte akyerɛkyerɛfoɔ he mfinimfini ootie bɛ na oobisabisa bɛ nsɛm. 47Na sɛnea n’adwene mu dɔ na oyi nsɛm ano he nti, bɛ a beetie no he ho dwirii bɛ. 48Afei behuu no he, ɔyɛɛ bɛ nwanwa, na ne maame ka kyerɛɛ no sɛ: “Me ba, ɛɛne nti ne woyɔɔ yɛ saa? Hwɛ, me ne wo agya de ahodwiri ahwehwɛ wo.” 49 Na ɔka kyerɛɛ bɛ sɛ, “Mmɛ nti ne ɔsɛ sɛ hokyini hwehwɛ me? Nti honnim sɛ otwa sɛ metena m’Agya fie anaa?” 50Nso bɛante asɛm a ɔka kyerɛɛ bɛ he ase.
Yesu setie ne ne nyini
51 Na ɔne bɛ kɔɔ Nasaret, na ɔkɔɔ so brɛɛ ne ho ase hyɛɛ bɛ ase. Ne maame nso de nsɛm yi nyinaa siee n’akoma mu. 52 Na Yesu nyini nyansa ne honam mu, na onyaa Nyankopɔn ne nnipa anim adom.",https://www.bible.com/bible/3971/LUK.2.BBTP
LUKA 3,"Suboni Yohane asɛnka
(Mateo 3:1-12; Marko 1:1-8; Yohane 1:19-28)
1Tiberio Kaesare ahennie afe a ɔtɔ so dunnum mu, berɛ a na Pontio Pilato yɛ Yudea amrado he, na Herode nso di Galilea mantam so, na ne nua Filipo nso di Iturea ne Trakoniti amantam so, saa ara nso ne na Lisaneia di Abilene, mantam so.
2Asɔfoɔ mpanyimfoɔ Anas ne Kaiafa nna he mu he, Nyankopɔn asɛm baa Sakaria ba Yohane nkyɛne ya serɛ he so. 3Nti ɔkɔɔ nkuro a atwa Yordan ho ahyia nyinaa mu pae mu kaa adwensakra ho asubɔ a ɔde kɔ bɔne fakyɛ mu he ho asɛm, 4 sɛnea bɛatwerɛ no diyifoɔ Yesaia nwoma mu sɛ,
“Bi ɔɔteam serɛ so sɛ: ‘Honsiesie Awurade kwane, homma n’akwane ntene.
5Homma bonhwa nyinaa nyɛ mã,
na honnwiri mmepɔ ne nkokoɔ nyinaa ngu fam,
na nea akyea he, homma ɔntene
na mmonkyimmɔnka nnane akwane tromtrom,
6na nnipa nyinaa behu Nyankopɔn nkwagyeɛ he.’ ”
7 Na Yohane ka kyerɛɛ nnipadɔm a bɛbaa sɛ ɔmmɔ bɛ asu he sɛ, “Nankatia mma, hwane ne ka kyerɛɛ ho sɛ honwane mfiri abufuo a ɔɔba he ho? 8Honso aba a ɔkyerɛ adwensakra. Na honnka no ho mu sɛ, ‘Yɛ agya ne Abraham.’ Na meeka akyerɛ ho sɛ Nyankopɔn betumi ama Abraham anya mma afiri aboɔ yi mu. 9Nɔkorɛ, bɛde akuma he ato nnua he nhini ho dada; nti dua biaa a ɔnso aba pa he bebetwa de agu gya mu.
10Na nnipadɔm he bisaa no sɛ, “Saa dea, mmɛ ne yɛnyɔ?” 11Na obuaa bɛ sɛ. “Nea ɔwɔ ntaadeɛ mmienu he mma nea onni bi he baako, na nea ɔwɔ bibi di nso mma deɛ onni bi he bi.” 12Na atogyefoɔ nso baa sɛ ɔmmɔ bɛ asu, na bebisaa no sɛ, “Kyerɛkyerɛfoɔ, abɛ ne yɛnyɔ?” 13Ɔka kyerɛɛ bɛ sɛ, “Honnye mmmoro toɔ a bɛatwa ato hɔ he.” 14Asraafoɔ nso bisaa no sɛ, “Ɛɛne ne yɛ nso yɛnyɔ?” Na ɔka kyerɛɛ bɛ sɛ, “Honnwodwoo biaa, na hommfa asɛm nto biaa so, na homma ho ani nsɔ ho akatua.”
Kristo ba ne n’adwuma ho nkɔmhyɛ
15 Berɛ a na nnipa he ɔɔhwɛ kwane, na bɛ nyinaa susuu no bɛ akoma mu sɛ, gyama Yohane ne Kristo he, 16Yohane buaa bɛ sɛ, “Me deɛ, mede nsuo ne bɔ ho asu, na nea ɔwɔ tumi sene me ɔɔba a ne mpaboa ahoma mpo memfata sɛ mesane. Ɔno ankasa ne de Honhom Kronkron ne gya bɛbɔ ho asu. 17Okita ne nhuhusoɔ apampaa ne nsam a ɔde bɛpra n’ayuporobea fitafita, na waboaboa ayuo he ano agu ne pata so, na ntɛ he deɛ, ɔde gya a onnum da bɛhye.”
Yohane afiaseda
18Nti Yohane nam afotuo bebree so pae mu kaa asɛmpa kyerɛɛ nkurofoɔ he. 19 Nso esiane sɛ Herode a ɔyɛ mantam sodifoɔ he ntene, na Yohane aka n’anim ne nua yerɛ Herodia ho ne nnoɔma bɔne a Herode ayɔ nyinaa ho nti, 20nea ɔyɔ kaa yeinom nyinaa ho ne sɛ, ɔde Yohane too afiase.
Yesu asubɔ
(Mateo 3:13-17; Marko 1:9-11; Yohane 1:32)
21Berɛ a ɔbɔɔ nnipa he nyinaa asu he, ɔbɔɔ Yesu nso asu, na ɔɔbɔ mpaeɛ he, soro bieeɛ, 22 na Honhom Kronkron sianee honam tebea mu te sɛ abuburo baa ne so, na nne bi fi soro kaa sɛ. “Wone me dɔba, wo ne wo sɔ m’ani.”
Yesu awoɔ ntoatoasoɔ
(Mateo 1:1-17)
23 Afei berɛ a Yesu hyɛɛ n’adwuma ase he, na waadi bɛyɛ mfie aduasa, na behuu no sɛ Yosef ba, Eli ba, 24Mattat ba, Lewi ba, Melki ba, Yanai ba, Yosef ba, 25Matatia ba, Amos ba, Nahum ba, Hesli ba, Nagai ba, 26Mahat ba, Matatia ba, Semein ba, Yosek ba, Yoda ba, 27Yohanan ba, Resa ba, Serubabel ba, Sealtiel ba, Neri ba, 28Melki ba, Adi ba, Kosam ba, Elmadam ba, Er ba, 29Yosua ba, Eliesa ba, Yorim ba, Matat ba, Lewi ba, 30Simeon ba, Yuda ba, Yosef ba, Yonam ba, Eliakim ba, 31 Melea ba, Mena ba, Matata ba, Natan ba, Dawid ba, 32 Yisai ba, Obed ba, Boas ba, Sala ba, Nahson ba, 33 Aminadab ba, Admin ba, Arni ba, Hesron ba, Peres ba, Yuda ba, 34 Yakob ba, Isak ba, Abraham ba, Tera ba, Nahor ba, 35Serug ba, Reu ba, Peleg ba, Eber ba, Sela ba, 36 Kainan ba, Arfaksad ba, Sem ba, Noa ba, Lamek ba, 37Metusela ba, Henok ba, Yared ba, Mahalaleel ba, Kainan ba, 38 Enos ba, Set ba, Adam ba, Nyankopɔn ba.",https://www.bible.com/bible/3971/LUK.3.BBTP
LUKA 4,"Yesu sɔhwɛ
(Mateo 4:1-11; Marko 1:12-13)
1Na Yesu a Honhom Kronkron ahyɛ no mã he danee ne ho firii Yordan ho, na Honhom he de no kɔɔ serɛ so 2adaduannan, na Bronsam sɔɔ no hwɛeɛ. Afei nso, wanni hwee saa nna he mu, na nna he baa awieeɛ he, na kɔm de no. 3Na Bronsam ka kyerɛɛ no sɛ. “Sɛ woyɛ Nyankopɔn Ba a, kasa kyerɛ boɔ yi ma ɔnane paanoo.” 4 Nso Yesu buaa no sɛ, “Bɛatwerɛ sɛ, ‘Ɔnyɛ paanoo nkoaa so ne nipa nam bɛtena ase.’ ” 5Na Bronsam de no kɔ baabi a hɔ krɔnn kɔkyerɛɛ no asaase so ahennie nyinaa prɛko; 6na ɔka kyerɛɛ no sɛ, “Mede tumi yi nyinaa ne mu animuonyam bɛma wo, efiri sɛ bɛde ama me, na biaa a mepɛ he mede ma no. 7Nti sɛ wobɛkoto asom me a, ne nyinaa bɛyɛ wo dea.” 8Yesu ka kyerɛɛ no sɛ,
“Bɛatwerɛ sɛ, ‘Awurade wo Nyankopɔn ne ɔsɛ sɛ wokoto no,
na ɔno nkoaa ne ɔsɛ sɛ wosom no.’ ”
9Afei ɔde no kɔɔ Yerusalem kogyinaa asɔredane he atifi ka kyerɛɛ no sɛ, “Sɛ woyɛ Nyankopɔn Ba a, gyaa wo ho kɔhwe fam; 10efiri sɛ bɛatwerɛ sɛ,
‘Wo nti ɔbɛhyɛ n’abɔfoɔ sɛ bɛmmɔ wo ho bane,’
11na
‘Bɛmmɛsoa wo bɛ nsa so,
na bɛamfa wo nane ampem boɔ biaa.’ ”
12Ne Yesu buaa no sɛ, “Bɛaka sɛ, ‘Nsɔ Awurade wo Nyankopɔn nhwɛ.’ ” 13Nti Bronsam wiee sɔhwɛ he nyinaa he, ogyaa Yesu hɔ kɔɔ kakra (sɛ onkosi sɛ obenya ne ho kwane bio.)
Yesu asɛnka mfitiaseɛ
(Mateo 4:12-17; Marko 1:14-15)
14Afei Yesu a na Honhom he tumi ahyɛ no ma he sane kɔɔ Galilea. Na ne ho asɛm hyetaa nkuro a atwa hɔ ahyia he nyinaa mu. 15Ofirii aseɛ kyerɛkyerɛɛ bɛ hyia adane mu nso, na bɛ nyinaa bɛ kamfõõ no.
Yesu Nasaret asɛnka
(Mateo 13:53-58; Marko 6:1-6)
16Na ɔkɔɔ Nasaret, baabi a bɛtetee no he; na sɛnea ɔtaa yɔ homeda he, ɔkɔɔ hyiadane mu, na ɔsɔre gyinaa hɔ sɛ ɔɔbɛkenkane, 17nti bɛmaa no diyifoɔ Yesaia nwoma a na bɛabobɔ he, na obiee nwoma mmobɔeɛ he mu, na ɔkenkanee faako a bɛatwerɛ sɛ,
18“Awurade Honhom ya me so,
efiri sɛ wasra me sɛ
memmɛka asɛmpa nkyerɛ ahiafoɔ,
wasoma me sɛ memmɛka gyeɛ ho asɛm nkyerɛ bɛ a bɛafa bɛ nommum na memma anifirafoɔ nhu adeɛ,
sɛ memma bɛ a binom hyɛ bɛ so nya fahodie,
19na mempae mu nka berɛ a ɔsɔ Awurade ani nkyerɛ.”
20Na afei ɔbobɔɔ nwoma mmobɔeɛ he sane de maa somfo he na ɔtenaa ase; na bɛ a bɛya hyiadane he mu nyinaa hwɛɛ no too. 21Afei ofirii aseɛ ka kyerɛɛ bɛ sɛ, “Nnɛ ne twerɛsɛm a hotee no seeseiaa yi abam.” 22Na bɛ nyinaa bedii ne ho adanse-pa, na adom nsɛm a ɔkaeɛ he maa bɛ ho dwirii bɛ, na bebisaa sɛ, “Nyɛ Yosef ba yi di?” 23Na ɔka kyerɛɛ bɛ sɛ, “Ampa hobebu me bɛ yi sɛ, ‘Yaresafoɔ, sa wo ho yadeɛ, yɔ nnoɔma a yɛtee sɛ ɔkɔɔ so Kapernaum he bi woaa wo kurom ha nso.’ ” 24Na ɔkaa sɛ, “Nɔkorɛ meeka akyerɛ ho sɛ diyifoɔ biaa nni hɔ a bɛgye no tom ne kurom. 25Meeka akyerɛ ho nɔkorem sɛ, Elia nna he mu he, na akunafoɔ bebree ya Israel berɛ a nsuo antɔ mfie mmeɛnsa ne abosome nsia maa kɔm kɛseɛ baa asaase he nyinaa so he, 26nso bɛansoma Elia ankɔ mmaa yi mu biaa hɔ gye sɛ kunafoɔ bi a na ɔya Sidon kuro Serepta mu hɔ. 27Bio nso, diyifoɔ Elisa berɛ so he, na akwatafoɔ bebree ya Israel, nso bɛamma bɛ mu biaa ho amfiri gye Siriani Naaman.”
Yesu nkurofoɔ pɛɛ sɛ beku no
28Afei bɛ a bɛya hyiadane he mu nyinaa tee saa nsɛm he, bɛ bo fuiɛ; 29na bɛsɔre piapiaa no firii kuro he mu, na bɛde no kɔɔ bepɔ a bɛ kuro he gu so he ano sɛ beekosum no ahwe fam. 30Nso ɔfaa bɛ mfimfini kɔeɛ.
Yesu sa bi a ɔwɔ honhommɔne yadeɛ
(Marko 1:21-28)
31Afei Yesu kɔɔ Kapernaum, Galilea kuro bi mu. Na homeda duruiɛ he, ɔkyerɛkyerɛɛ bɛ; 32na kwane a ɔfaa so kyerɛkyerɛeɛ he yɛɛ bɛ nwanwa, efiri sɛ na tumi ya ne nsɛm he mu. 33Na beema bi ya hyiadane he mu a ɔwɔ honhommɔne, honhom fi, na ɔde nne kɛseɛ teaam sɛ, 34“Aa! Nha yɛ adwene! Nasareni Yesu, mmɛ ne yɛ ne wo wɔ yɔ? Nti wobaa sɛ woobɛsɛe yɛ? Menim onii ko a woyɛ ankasa, wone Kronkronni a ofiri Nyankopɔn hɔ he.” 35Yesu kaa n’anim hyɛɛ no sɛ, “Yɛ komm, na firi ne mu kɔ!” Nti honhommɔne he maa beema he twa hwee bɛ mfimfini, na ofirii ne mu kɔeɛ a wanyɔ beema he hwee. 36Yei yɛɛ bɛ nyinaa nwanwa, na bɛkeka kyerɛɛ bɛ ho bɛ ho sɛ, “Ei! Abɛ asɛm di? Ɔde tumi ne ahoɔdene hyɛ ahonhom fĩ ma befiri adi!” 37Nti ne ho asɛm trɛ kɔɔ nkuro a atwa ahyia hɔ he nyinaa mu.
Petro ase baa ayaresa
(Mateo 8:14-17; Marko 1:29-39)
38Yesu sɔre firii hyiadane he mu he, ɔkɔɔ Simon fie. Na abunu akye Simon asebaa, na bɛsrɛɛ no sɛ ɔnhwɛ no. 39Nti ogyinaa n’atifi hyɛɛ abunu he sɛ omfiri ne so nkɔ, na abunu he firii ne so kɔeɛ. Mpofiremaa ɔsɔre firii aseɛ som bɛ.
Yesu saa nyarewa ahodoɔ bebree
40Na awia ɔɔkɔtɔ he, bɛ a bɛwɔ nkurofoɔ a nyarewa ahodoɔ ayɛ bɛ he de bɛ braa no. Ɔde ne nsa guu bɛ mu biaa so saa bɛ yadeɛ. 41Na ahonhommɔne nso firii bɛ mu pii mu teateam sɛ, “Wone Nyankopɔn Ba he.” Nso, ɔkaa bɛ anim, na wamma bɛ kwane sɛ bɛnkasa, efiri sɛ na benim no sɛ ɔno ne Kristo he.
Yesu Yudea asɛnka
42Na adeɛ kyeeɛ he, Yesu firii adi kɔɔ baabi a biaa nni. Nso nnipadɔm he hwehwɛɛ no baa faako a ɔya he, na bɛbɔɔ mmɔdene sɛ bebesi no kwane, na wamfiri bɛ nkyɛne ankɔ. 43Nso ɔka kyerɛɛ bɛ sɛ. “Ɔsɛ sɛ mekɔ nkuro foforɔ mu nso kɔka Nyankopɔn ahennie he ho asɛmpa he, efiri sɛ yei nti ne bɛsomaa me.” 44Nti ɔtoaa so kaa asɛm Yudea hyia adane mu.",https://www.bible.com/bible/3971/LUK.4.BBTP
LUKA 5,"Asuafoɔ he frɛ
(Mateo 4:18-22; Marko 1:16-20)
1Berɛ bi, ɔbaa sɛ na nnipakuo he akyere Yesu so a na beetie Nyankopɔn asɛm. Na ogyina Genesaret tadeɛ he ho. 2Na ohuu akodoɔ mmienu sɛ osisi tadeɛ he ho, nso na apofofoɔ he asisi afiri mu a bɛɛhohoro bɛ asau. 3Yesu kɔforoo akodoɔ he mu baako a na ɔyɛ Simon deɛ, na ɔsrɛɛ Simon sɛ ompia mfiri asaase so nkɔ akyire kakra. Afei ɔtenaa mu, firii aseɛ kyerɛkyerɛɛ nnipakuo he. 4 Berɛ a ogyae kasa he, ɔka kyerɛɛ Simon sɛ. “Pia kɔ nea hɔ dɔ, na hongu ho asau he nyi nam.” 5Na Simon buaa sɛ, “Kyerɛkyerɛfoɔ, yɛayɔ adwuma anadwo mũ nyinaa na yɛannya hwee, nso w’anum asɛm nti megu asau he.” 6Na bɛyɔɔ saa he, bɛ asau he bumaa mpataa pii ma no hyɛɛ aseɛ teteeɛ. 7Nti benyam bɛ mfɛfoɔ a bɛya kodoɔ baako he mu sɛ bɛmmɛboa bɛ; na bɛbaeɛ ma bɛhyɛɛ akodoɔ mmienu he mama, na ofirii aseɛ sɛ ɔɔmem. 8Berɛ a Simon Petro huu yei he, ɔkotoo Yesu nane ase kaa sɛ, “Awurade, firi me nkyɛne kɔ, na meyɛ debɔneyɛni!” 9Mpataa a beyiiɛ he maa Petro ne bɛ a bɛka ne ho he nyinaa ho dwirii bɛ, 10 na Sebedeo mma Yakobo ne Yohane, a bɛyɛ Simon yɔnko adwumayɔfoɔ he nso ho dwirii bɛ. Nso Yesu ka kyerɛɛ Simon sɛ, “Nsuro, efiri saa berɛ yi ɔɔkɔ yi, wobeyi nnipa.” 11 Nti bɛsane de akodoɔ he baa asaase so, na begyaa bibiaa hɔ dii n’akyi.
Kwatani bi ayaresa
(Mateo 8:1-4; Marko 1:40-45)
12Berɛ foforɔ bi a na Yesu ya nkuro he baako mu he, hwɛ! Ohuu beema bi a kwata adware no. Berɛ a n’ani bɔɔ Yesu so he, ɔbɛhwee n’anim srɛɛ no anibereɛ so sɛ, “Awurade, sɛ wopɛ nkoaa a, wobetumi ama me ho afiri.” 13Nti, Yesu tenee ne nsa kaa no kaa sɛ, “Mepɛ. Wo ho mfiri.” Na amonom hɔaa kwata he tu yeraeɛ. 14Afei ɔhyɛɛ beema he sɛ ɔnnka nkyerɛ biaa. Na ɔka kyerɛɛ no sɛ, “Kɔ na fa wo ho kɔkyerɛ sɔfo, na bɔ w’ahofire ho afɔdeɛ sɛnea Mose hyɛeɛ he, na ɔnyɛ adanseɛ mma bɛ.” 15Nso ne ho asɛm trɛɛ pii, na nnipakuo pii baeɛ sɛ beebetie no na wasa bɛ yadeɛ afiri bɛ nyarewa ahodoɔ nyinaa mu. 16 Nso, ɔtwee ne ho kɔhyɛɛ serɛ so baabi kɔbɔɔ mpaeɛ.
Bubuani bi ayaresa
(Mateo 9:1-8; Marko 2:1-12)
17Da koro bi, Yesu gu so ɔɔkyerɛkyerɛ he, na Farisifoɔ ne atwerɛfoɔ a befiri nkuraa a ɔya Galilea ne Yudea ne Yerusalem ase aba he nyinaa tete hɔ, na Awurade tumi ya ne so a ɔde bɛsa yadeɛ. 18Na hwɛ! Na mmeema bi sõ bubuani bi a ɔda kɛtɛ so, na bɛɛhwehwɛ kwane a bɛbɛfa so de no abɛto n’anim. 19Nti, berɛ a bɛannya kwane amfa no amma esiane nnipadɔm he nti he, bɛkɔɔ dane he atifi kogyaagyaa ɔne kɛtɛ he mu faa dane he soro bɛtoo Yesu anim ne nnipadɔm he mfinfini. 20Na ohuu bɛ gyidie he, ɔkaa sɛ. “Beema, bɛde wo bɔne akyɛ wo.” 21 Hɔaa ne atwerɛfoɔ ne Farisifoɔ he firii aseɛ dwenee ho sɛ, “Hwane di a ɔka abususɛm sei? Hwane ne betumi de bɔne akyɛ ka Nyankopɔn ho?” 22Na Yesu huu bɛ nsusuiɛ he, obuaa bɛ sɛ, “Mmɛ ne hoodwene ho ho akoma mu yi? 23Nea ɔya he ne ɔmmerɛ, sɛ bɛbɛka sɛ, ‘Bɛde wo bɔne akyɛ wo,’ anaa bɛbɛka sɛ, ‘Sɔre na nante’? 24Nso sɛ ɔbɛyɛ na hobehu sɛ Nipa Ba he wɔ tumi ya asaase so sɛ ɔde bɔne kyɛ nti, Yesu ka kyerɛɛ bubuafoɔ he sɛ, “Meeka akyerɛ wo sɛ, sɔre fa wo kɛtɛ na kɔ wo fie!” 25Na amonom hɔaa ɔsɔre gyinaa bɛ anim, faa nea ɔda so he firii hɔ kɔɔ ne fie a, na ɔɔhyɛ Nyankopɔn animuonyam. 26Afei ɔyɛɛ bɛ mu biaa nwanwa, na befirii aseɛ hyɛɛ Nyankopɔn animuonyam, na hu kaa bɛ ma bɛkaa sɛ, “Nnɛ deɛ, yɛahu anwanwadeɛ!”
Yesu frɛɛ Lewi
(Mateo 9:9-13; Marko 2:13-17)
27Yeinom akyi he, Yesu firii adi kohuu sɛ togyeni bi a bɛfrɛ no Lewi te togyebea, na ɔka kyerɛɛ no sɛ, “Bedi m’akyi.” 28Na ogyaa bibiaa hɔ sɔre dii n’akyi.
29 Afei nso, Lewi too pono kɛseɛ bi ne fie maa no; na atogyefoɔ bebree ne nnipa foforɔ bɛtenatenaa adidiiɛ hɔ. 30Nti Farisifoɔ ne Atwerɛfoɔ he nwiinwii kyerɛɛ n’asuafoɔ he sɛ, “Mmɛ nti ne ho ne togyefoɔ ne nnebɔneyɛfoɔ didi nom yi?” 31Yesu buaa sɛ. “Bɛ a bɛte apɔ he nhia yaresafoɔ, na bɛ a bɛyare he mmom ne behia yaresafoɔ. 32Mamma sɛ meebɛfrɛ ateneneefoɔ, na mmom maaba sɛ meebɛfrɛ nnebɔnyɛfoɔ de bɛ akɔ adwensakra mu.”
Mmuadadie ho asɛm
(Mateo 9:14-17; Marko 2:18-22)
33Bɛka kyerɛɛ no sɛ. “Yohane asuafoɔ he di mmuada mprɛ pii na bɛbɔ mpaeɛ, na Farisifoɔ nso yɔ saa, nso wo deɛ, w’asuafoɔ he didi na bɛnom! 34Yesu bisaa bɛ sɛ, “Nti hobetumi ama ayefokunu he ahɔhoɔ adi mmuada berɛ a ayefokunu he ya bɛ nkyɛne yi? 35Nso nna bi bɛba a bɛbɛfa ayefokunu he afiri bɛ nkyɛne; saa nna he mu ne bebedi mmuada.” 36Afei, ɔtoaa so maa bɛ mfantoho bi sɛ, “Biaa mmfa ntoma mono sini ntɛ ataadeɛ dadaa mu; anyɛ saa a, ntoma foforɔ he bɛte afiri ataadeɛ he mu, efiri sɛ deɛ otwa firii foforɔ he mu he ne dada he nsɛ. 37Bio nso, biaa mfa bobesa mono ngu nsa kotokuo dadaa mu; anyɛ saa a, nsa mono he bɛpaapae nsa kotokuo he, na nsa he betu agu na kotoku he asɛe. 38Mmom ɔsɛ sɛ bɛde bobesa mono gu nsa kotokuo foforɔ mu. 39Biaa a wanom nsa dadaa awie he mpɛ nsa mono; na mmom ɔka sɛ, ‘dadaa he yɛ paa.’ ”",https://www.bible.com/bible/3971/LUK.5.BBTP
LUKA 6,"Homeda sɛeɛ
(Mateo 12:1-8; Marko 2:23-28)
1Na homeda bi duruiɛ he ɔkɔfaa aburofuo bi mu, na n’asuafoɔ he pempanee aburo mmɛtem he bi, posaa no bɛ nsam weeɛ. 2Na Farisifoɔ he bi kaa sɛ, “Mmɛ nti ne hooyɔ nea mmara mma kwane sɛ bɛyɔ no homeda yi?” 3 Nso Yesu buaa bɛ sɛ, “Honkenkanee nea Dawid yɔeɛ berɛ a kɔm dee ɔne mmeema a bɛka ne ho he? 4 Sɛnea ɔkɔɔ Nyankopɔn fie kɔgyee Kyerɛɛ Paanoo a mmara mma kwane sɛ biaa di, gye asɔfoɔ nkoaa, na odiiɛ de bi maa mmeema a bɛka ne ho he?” 5Na ɔtoaa so ka kyerɛɛ bɛ sɛ, “Nipa Ba he ne homeda he so tumfoɔ.”
Beema bi a ne nsa adwodwo he
(Mateo 12:9-14; Marko 3:1-6)
6Homeda foforɔ duruiɛ he Yesu kɔɔ hyiadane mu, na ofirii aseɛ kyerɛkyerɛeɛ. Na beema bi ya hɔ a na ne nsa nifa adwodwo. 7 Nti na atwerɛfoɔ ne Farisifoɔ he ɔɔhwɛ no komm sɛ ebia ɔbɛsa yadeɛ homeda na bɛanya kwane bi afa so abɔ no soboɔ. 8Ewom sɛ na onim bɛ adwene deɛ, nso ɔka kyerɛɛ beema a ne nsa adwodwo he sɛ, “Sɔre gyina mfimfini ha.” Na ɔsɔre gyinaa hɔ. 9Afei Yesu ka kyerɛɛ bɛ sɛ, “Meebisa ho, nti mmɛ ne nipa wɔ ho kwane sɛ ɔyɔ no homeda, adepa anaa adebɔne, sɛ ɔbɛgye bi kra nkwa anaa ɔbɛma na asɛe?” 10Na ɔhwɛɛ bɛ nyinaa hyiaeɛ he, ɔka kyerɛɛ beema he sɛ, “Tene wo nsa.” Beema he yɔɔ saa, na ahoɔdene baa ne nsa he mu. 11Na yei maa bɛ ani beree dendenndene, na betuu Yesu ho agyina hwɛɛ nea bɛde bɛyɔ no.
Asuafoɔ dummienu he yie
(Marko 3:13-19)
12Saa nna he mu he Yesu kɔɔ bepɔ so kɔbɔɔ mpaeɛ, na ɔbɔɔ mpaeɛ anadwo mũ he nyinaa. 13Na adeɛ kyeeɛ he, ɔfrɛɛ n’asuafoɔ he baa ne nkyɛne, na ɔpaa bɛ mu dummienu frɛɛ bɛ asomafoɔ; 14Bɛne Simon, a ɔsane frɛɛ no Petro, ne ne nua Andreo, ne Yakobo ne Yohane, ne Filipo ne Bartolomeo, 15ne Mateo ne Toma, ne Alfeo ba Yakobo, ne Simon a bɛfrɛ no Selote, 16Yakobo ba Yuda, ne Yuda Iskariot a ɔbɛyɛɛ bi a oyii Yesu maeɛ he.
Yesu kyerɛkyerɛeɛ, na ɔsaa nyarewa
(Mateo 4:23—5:1; Marko 3:7-12)
17Na ɔne bɛ sane begyinaa baabi a hɔ da so, na n’asuafoɔ pii, ne nnipadɔm a befiri Yudea ne Yerusalem, ne Tiro ne Sidon mpoano nyinaa baa sɛ beebetie no na wasa bɛ yadeɛ. 18Ɔsaa bɛ a honhom fĩ ha bɛ yadeɛ. 19Na nnipadɔm he nyinaa hwehwɛɛ sɛ bɛde bɛ nsa bɛka no, efiri sɛ na tumi firi ne mu ba, na ɔsaa bɛ nyinaa yadeɛ.
Serɛ so asɛnka
(Mateo 5:3-4; 5:6; 5:11-12)
20Na Yesu maa n’ani so kyerɛɛ n’asuafoɔ he firii aseɛ kaa sɛ.
“Nhyira ne ho ahiafoɔ,
efiri sɛ ho ne Nyankopɔn ahennie he yɛ ho dea.
21 “Nhyira ne ho a saa berɛ yi kɔm de ho,
efiri sɛ bɛbɛma hoamee.
“Nhyira ne ho a saa berɛ yi hoosu,
efiri sɛ hobɛsere.
22“Nhyira ne ho sɛ nnipa tane ho, na beyi ho firi nnipa mu, na bɛbɔ ho ahohora, na Nipa Ba he nti, bɛmmɔ ho dini nka asɛm te sɛnea ho dini yɛ akyiwadeɛ. 23Homma ho ani nnye na honni ahurusie saa da he, na hwɛ! Howɔ akatua ya soro, efiri sɛ saa adekoro yiaa ne bɛ agyanom de yɔɔ adiyifoɔ he.
24 “Nso ho adefoɔ honnue,
efiri sɛ hoanya ho awerɛkyekyerɛ nyinaa dada.
25 “Honnue, ho a sesieaa hoamee,
efiri sɛ kɔm bɛde ho.”
“Honnue, ho a sesieaa hoosere,
efiri sɛ ho werɛ bɛho na hoasu.
26 “Sɛ nnipa nyinaa ka ho ho asɛmpa a, honnue, efiri sɛ saa ne bɛ agyanom kaa nsɛmpa faa atorɔ adiyifoɔ he ho.
Honnɔ ho atamfoɔ!
(Mateo 5:39-48)
27“Nso meeka akyerɛ ho a hootie yi sɛ, honkɔ so nnɔ ho atamfoɔ, na honyɔ bɛ a bɛtane ho he papa, 28na honhyira bɛ a bɛdome ho, na hommɔ mpaeɛ mma bɛ a bɛha ho! 29Nea ɔbɔ w’aso fa mu he, dane fã a aaka he nso ma no; na nea ɔfa w’ataadeɛ ngugusoɔ he, mfa ataadeɛ nhyɛaseɛ he nso nkame no. 30Na biaa a obisa wo bibi he, ma no, na nea ɔfa wo nnoɔma he, mmisa no ho asɛm. 31 “Afei nso, sɛnea hopɛ sɛ nnipa yɛ ma ho he, honyɔ saa mma afoforɔ nso.
32“Na sɛ hodɔ bɛ a bɛdɔ ho a, abɛ mfasoɔ ne ɔya so ma ho? Abɔnefoɔ mpo dɔ bɛ a bɛdɔ bɛ. 33Na sɛ hoyɔ papa ma bɛ a bɛyɔ ho papa a, mmɛ mfasoɔ koraa ne ya so ma ho? Abɔnefoɔ mpo yɔ saa. 34 Afei nso, sɛ homa bɛ a howɔ anidasoɔ sɛ hobenya bibi afiri bɛ nkyɛne he bosea a, mmɛ mfasoɔ ne ɔya so ma ho? Abɔnefoɔ mpo ma bɛ nuanom abɔnefoɔ bosea na ama bɛanya pii afiri bɛ hɔ. 35Mmom, honnɔ ho atamfoɔ na honyɔ bɛ papa na homma afoforɔ bosea a ho ani nna so sɛ hobenya bibi akyire yi; na ho akatua bɛyɛ kɛseɛ, na hobɛyɛ Sorosoroni he mma, efiri sɛ ne yam yɛ ma boniayɛfoɔ ne abɔnefoɔ. 36Nti honhu biaa mmɔbɔ sɛnea ho Agya hu biaa mmɔbɔ he.
Atenyie bɔne
(Mateo 7:1-5)
37 “Bio nso, hommu atɛne na bɛammu ho atɛne; na hommu fɔ na bɛammu ho fɔ. Homfa nkyɛ na bɛde akyɛ ho. 38 Homma na bɛama ho. Susukuruwa pa a bɛamia so, awoso no ama abu so ne bɛde begu ho ntoma mu. Na susukuruwa a hode susu ma nkurofoɔ he, ɔnoaa ne bɛde besusu ama ho.”
39 Afei nso ɔmaa bɛ mfantoho bi sɛ. “Nti nifirani betumi akyerɛ nifirani kwane? Sɛ ɔba saa a bɛ mmienu nyinaa bɛnkɔtɔ amena mu anaa? 40 Suani nsene ne kyerɛkyerɛfoɔ, nso biaa a wasua bibi ahu he bɛyɛ sɛ ne kyerɛkyerɛfoɔ. 41Sɛ ɔte saa a, mmɛ nti ne wohwɛ mfrɛ a ɔda wo nua ani so, na wunhu mpuna a ɔda w’ankasa w’ani so mmom? 42Ɔbɛyɛ dɛ na woatumi aka akyerɛ wo nua sɛ, ‘Me nua, ma menyi mfrɛ a ɔda w’ani so yi mma wo,’ berɛ a wonhu mpuna a ɔda w’ankasa w’ani so he mpo? Nyaatwomni! Di kane yi w’ankasa w’ani so mpuna he, na wobehu sɛnea wobeyi mfrɛ a ɔda wo nua ani so he.
43“Na dua pa biaa nso aba bɔne; saa ara nso ne dua bɔne biaa nso aba pa. 44Na dua biaa aba ne bɛde hu dua pɔtee a ɔyɛ. Bɛntete borɔdoma mfiri nkasɛe so, na bentwa bobe mfiri nwerɛ so. 45Nipa pa firi adepa a wakora no n’akoma mu ne oyi adepa adi, nso bɔnefoɔ firi nnebɔne a wakora no n’akoma mu ne oyi adebɔne adi; efiri sɛ nea ayɛ akoma mã aboro so he ne ano ka.
Fapem ahodoɔ mmienu he
46 “Mmɛ nti ne hofrɛ me ‘Awurade, Awurade,’ nso honyɔ nea meka yi? 47Biaa a ɔba me nkyɛne na ɔte me nsɛm na ɔyɔ he, mɛkyerɛ ho sɛnea ɔteɛ. 48Ɔte sɛ beema bi a oosi dane, a otutuu fam kɔɔ akyire na ɔtoo fapem botane so. Nti, berɛ a nsuo hyiriiɛ he, ɔbɛbɔɔ dane he, nso antumi anwoso no, efiri sɛ besii no yie. 49Nso, nea ɔte me nsɛm na ɔnyɔ he, ɔte sɛ beema bi a osii ne dane sii asaase so a wanto fapem. Na nsuo hyiri bɛbɔɔ no, na dane he bubuu ntɛmaa, na ɔsɛe koraa.”",https://www.bible.com/bible/3971/LUK.6.BBTP
LUKA 7,"Akoa bi ayaresa
(Mateo 8:5-13)
1Berɛ a Yesu kaa ne nsɛm he nyinaa kyerɛɛ nkurofoɔ he wieeɛ he, ɔkɔɔ Kapernaum. 2Na sraani panyini bi akoa a ɔsombo ma no paa yare a oowu. 3Berɛ a ɔtee Yesu nka he, ɔsomaa Yudafoɔ mpanyimfoɔ sɛ bɛnkɔsrɛ no na ɔmmɛsa n’akoa he yadeɛ. 4Bɛbaa Yesu nkyɛne he, bɛsrɛɛ no anibrɛ so sɛ, “Ɔfata sɛ woyɛ yei ma sraani panyini he, 5efiri sɛ ɔdɔ yɛ mane yi, na ɔno ankasa ne sii hyiadane maa yɛ.” 6Nti Yesu ne bɛ siim kɔeɛ. Nso ɔɔyɛ aduru fie hɔ he, na sraani panyini he asoma ne nnamfoɔ dada sɛ bɛmmɛka nkyerɛ no sɛ, “Owura, nha wo ho, na memfata sɛ wobɛba me fie. 7Nti mammu me ho sɛ mefata sɛ mɛba wo nkyɛne. Na wo deɛ ka bibi kɛkɛ na m’akoa he ho nyɛ no dene, 8efiri sɛ me nso mehyɛ bi ase, na mewɔ asraafoɔ nso hyɛ m’ase, na meka kyerɛ bɛ mu bi sɛ, ‘Kɔ ha a!’ Ɔkɔ. Na meka kyerɛ foforɔ nso sɛ ‘Bra a!’ Ɔba. Na meka kyerɛ m’akoa sɛ, ‘Yɔ yei a!’ Ɔyɔ.” 9Berɛ a Yesu tee yei he, ne ho dwirii no, na ɔdanee n’ani kyerɛɛ nnipakuo a bedi n’akyi he kaa sɛ. “Meeka akyerɛ ho sɛ, menhuu gyidie a ɔsõ sei Israel mu mpo.” 10Na bɛ a bɛasoma bɛ he sane bɛ akyi kɔɔ fie he, bekohuu akoa he sɛ ne ho ayɛ no dene.
Nain kunafoɔ he ba he
11Ankyɛre biaa ne Yesu tuu kwane kɔɔ kuro bi a bɛfrɛ no Nain mu, na n’asuafoɔ he ne nnipadɔm pii ka ne ho. 12 Berɛ a ɔbɛnee kuro he pono ano he, hwɛ, na bɛsõ beema bi a ne maame di no bakorɔ a wawu de no oofiri adi. Na baa he yɛ kunafoɔ nso. Na nnipadɔm pii a befiri kuro he mu nso ka ne ho. 13Berɛ a Awurade ani bɔɔ baa he so he, ɔyɛɛ no mmɔbɔ, na ɔka kyerɛɛ no sɛ, “Gyae su.” 14Afei ɔbɛnee funnaka he de ne nsa kɔsɔɔ mu, na bɛ a bekitakita mu he gyinaeɛ, na ɔkaa sɛ, “Abeemaa, meeka akyerɛ wo sɛ, sɔre!” 15 Na abeemaa a wawu he sɔre tenaa ase, na ofirii aseɛ kasaeɛ, na ɔde no maa ne maame. 16 Afei hu kaa bɛ nyinaa, na befirii aseɛ hyɛɛ Nyankopɔn animuonyam sɛ, “Bɛama diyifoɔ kɛseɛ bi so ya yɛ mu,” na “Nyankopɔn ama n’ani aba ne nkurofoɔ so!” 17Na Yesu ho asɛm yi trɛ kɔɔ Yudea nyinaa ne nkuro a atwa ho ahyia nyinaa mu.
Suboni Yohane ahoyera
(Mateo 11:2-19)
18Afei Yohane asuafoɔ he kɔkaa yeinom nyinaa kyerɛɛ no. 19Nti Yohane frɛɛ n’asuafoɔ he mu mmienu somaa bɛ Awurade nkyɛne sɛ benkobisa no sɛ, “Nti wone nea ɔɔba he anaa yɛnhwɛ foforɔ kwane?” 20Berɛ a mmeema he koduruu Yesu nkyɛne he bɛkaa sɛ, “Suboni Yohane asoma yɛ sɛ yemmebisa wo sɛ, ‘Wone nea ɔɔba he anaa yɛnhwɛ foforɔ kwane?’ ” 21Dɔno heaa mu, Yesu saa nnipa bebree a bɛnte apɔ, ne bɛ a bɛ yadeɛ mu ɔdene ne bɛ a bɛwɔ ahonhommɔne nyinaa yadeɛ, na ɔmaa anifirafoɔ bebree huu adeɛ. 22Nti obuaa bɛ sɛ, “Honkɔ nkɔka nea hoahu na hoate yi nkyerɛ Yohane sɛ, anifirafoɔ hu adeɛ, mmubuafoɔ nante, akwatafoɔ ho firi, asotifoɔ te asɛm, awufoɔ nyane, na bɛka asɛmpa kyerɛ ahiafoɔ. 23Na nhyira ne biaa a menyɛ sintidua mma no.”
Yesu dii Yohane ho adanseɛ
24Berɛ a bɛ a Yohane somaa bɛ he kɔeɛ he, ofirii aseɛ kaa Yohane ho asɛm kyerɛɛ nnipakuo he sɛ. “Mmɛ ne hokɔɔ serɛ so kɔhwɛeɛ? Demmire a mframa ɔɔwoso no anaa? 25Sɛ ɔnte saa a, mmɛ ne hofirii adi kɔhwɛeɛ? Beema a ɔhyɛ ntaade-pa? Hwɛ, bɛ a bɛhyɛ ntaade-pa ne bedi dɛ he bɛya ahemfie. 26Nti mmɛ koraa ne hofirii adi kɔhwɛeɛ? Diyifoɔ? Meeka akyerɛ ho sɛ ɔte saa, na ɔsene diyifoɔ koraa. 27 Yei ne nea bɛatwerɛ ne ho asɛm sɛ,
‘Hwɛ, meesoma me bɔfoɔ adi w’anim,
a obesiesie wo kwane adi w’anim.’
28 Meeka akyerɛ ho sɛ, bɛ a mmaa awo bɛ mu biaa nni hɔ a ɔyɛ kɛseɛ kyɛne Yohane; nso nea osua koraa Nyankopɔn ahennie mu he yɛ kɛseɛ kyɛne no.” 29 (Berɛ a nkurofoɔ he nyinaa ne togyefoɔ he tee yei he, bɛgye tomm sɛ Nyankopɔn tene, efiri sɛ na Yohane abɔ bɛ asu. 30 Nso Farisifoɔ ne bɛ a benim Mmara he ampene amma bɛammɔ bɛ asu. Na bɛyɔɔ saa de poo Nyankopɔn botae a ɔde ama bɛ he.)
31“Nti, mmɛ ho ne mede nnemafoɔ bɛtoto, na bɛte sɛ hefoɔ? 32Bɛte sɛ mmɔfra a bɛtete dwa so ɔɔteateam frɛ bɛ ho bɛ ho sɛ,
‘Yɛhyɛne abɛne maa ho, nso hoansa;
yɛbɔɔ bena, nso hoansu.’
33Saa nso ne Yohane Suboni baeɛ he, wannidi na wannom nsa, nso hoka sɛ, ‘Ɔwɔ honhommɔne.’ 34 Nipa Ba he aba, odidi na ɔnom, nso hoka sɛ, ‘Hwɛ! Beema didifoɔ ne nsanomfoɔ, togyefoɔ ne nnebɔnyɛfoɔ adamfo di!’ 35Nso, bɛ a bɛde Nyankopɔn nyansa di dwuma he da no adi sɛ ne nyansa he yɛ papa.”
Baa debɔneyɛni
36 Afei Farisini bi kɔɔ so srɛɛ no sɛ ɔne no mmedidi. Nti ɔkɔɔ Farisini he fie kɔtenaa didipono ho. 37 Na hwɛ, baa bi a benim no kuro he mu sɛ debɔneyɛni tee sɛ ɔte adidiiɛ Farisini he fie he ɔde kɔntoa a ngo hwamhwam gu mu baeɛ, 38na obegyinaa n’akyi kotoo ne nane ase suiɛ, na ofirii aseɛ de ne nisuo foaa ne nane ho, na ɔde ne ti nwi popaeɛ. Afei, ofee ne nane ho de ngo hwamhwam he srasraa ho. 39Na Farisini a ɔtoo nsa frɛɛ no he huiɛ he, ɔkaa no ne tim sɛ, “Sɛ beema yi yɛ diyifoɔ a, nka obehu onii ne baa ko a ɔde ne nsa ɔɔka no he sɛ ɔyɛ debɔneyɛni.” 40Na Yesu ka kyerɛɛ no sɛ, “Simon, mewɔ asɛm bi ka kyerɛ wo.” Simon kaa sɛ, “Kyerɛkyerɛfoɔ, kasa!” 41Na Yesu kaa sɛ, “Na mmeema mmienu de defɛmfoɔ bi ka; baako de no ka bɛyɛ paani abosome dunson akatua, na baako nso ka bɛyɛ paani bosome baako ne fa akatua. 42Berɛ a benni hwee a bɛde betua he, ogyae ka he mu de kyɛɛ bɛ mmienu. Nti, bɛ mu deɛ ɔya he ne bɛdɔ nea ɔde bɛ ka kyɛɛ bɛ he kɛse?” 43Simon buaa no sɛ, “Mesusu sɛ nea ɔde ka pii kyɛɛ no he a.” Ɔka kyerɛɛ no sɛ. “Woabua no yie.” 44Nti ɔhwɛɛ baa he ka kyerɛɛ Simon sɛ, “Woahu baa yi? Mebaa wo fie; woamma me nsuo anhohoro me nane ho. Nso baa yi de ne nisuo afoa me nane ho na ɔde ne ti nwii apopa. 45 Woamfe m’ano; nso baa yi deɛ, efiri dɔno a mebaeɛ mu he, onnyae me nane ho fe. 46Woamfa ngo ansra me ti mu; nso baa yi de ngo hwamhwam asrasra me nane ho. 47Yei nti, meeka akyerɛ wo sɛ, ewom sɛ ne bɔne dɔɔso deɛ, nso bɛde akyɛ no, efiri sɛ ɔdɔɔ pii; nso nea bɛde kakraa bi akyɛ no he dɔ kakraa bi.” 48 Afei ɔka kyerɛɛ baa he sɛ, “Bɛde wo bɔne akyɛ wo.” 49Nti bɛ a bɛ ne no te adidiiɛ he firii aseɛ kekaa no bɛ mu sɛ. “Hwane di a ɔde bɔne mpo kyɛ yi?” 50 Na ɔka kyerɛɛ baa he sɛ, “Wo gyidie agye wo; fa asomdwie kɔ.”",https://www.bible.com/bible/3971/LUK.7.BBTP
LUKA 8,"Asɛnka
1 Yei akyi berɛ tiaa bi mu he, Yesu tutuu akwane kɔɔ nkuro mu ne nkuraa ase kɔ pae mu kaa Nyankopɔn ahennie he ho asɛmpa. Na dummienu he ka ne ho. 2Na mmaa bi a wasa bɛ yadeɛ atutu ahonhommɔne afiri bɛ mu, Maria a bɛfrɛ no Magdalene, a ahonhommɔne nson firii ne mu kɔeɛ he, 3ne Herode fie so panyini Kusa yerɛ Yohana, ne Susana ne mmaa foforɔ bebree nso ka ne ho; na bɛde bɛ ahodeɛ bi somm no.
Mfantoho a ɔfa abaguo ho
(Mateo 13:1-23; Marko 4:1-20)
4Afei berɛ a nnipakuo kɛseɛ bi bɛkaa bɛ a bɛ ne no kokɔɔ nkuro nkuro so he ho he, ɔyɔɔ mfantoho bi kyerɛɛ bɛ sɛ, 5“Gufoɔ bi firii adi sɛ ookogu n’aba. Na oogu aba he, bi koguu kwane nkyɛne ma betiatiaa so, na wiem nnomaa bɛsosɔeɛ. 6Bi nso koguu abotane so, na ofifiriiɛ akyi he, owuiɛ esiane nsuo a wannya nti. 7Bi nso koguu nkasɛe mu, na nkasɛe he nyini miaa no. 8Bi nso guu asaase pa mu, na ofifiri soo aba mmɔho ha.” Berɛ a ɔkaa yeinom he, ɔmaa ne nne so kaa sɛ, “Ma nea ɔwɔ aso a ɔde betie he ntie.”
Abaguo ho mfantoho he asekyerɛ
9Nso n’asuafoɔ he firii aseɛ bisaa no nea mfantoho yi kyerɛ. 10 Ɔkaa sɛ, “Ho ne bɛde ama ho sɛ honte Nyankopɔn ahennie ho ahintasɛm he ase, na bɛ a bɛ aka he deɛ, bɛde mfantoho ne ka ho asɛm kyerɛ bɛ, na nti bɛbɛhwɛ deɛ, nso bɛbɛhwɛ no kwa, na bɛbɛte deɛ, nso bɛnte aseɛ.
11 “Afei bɛ he asekyerɛ di. Aba he ne Nyankopɔn asɛm: 12Nea oguu kwane nkyɛne he ne bɛ a bɛteeɛ, na Bronsam beyii asɛm he firii bɛ akoma mu na bɛannye anni annya nkwa. 13Nea oguu abotane so he gyna hɔ ma bɛ a bɛte asɛm he a bɛde anigye gye, nso yeinom nni nhini; bɛgyidi berɛ tiaa bi mu, nso oduru sɔhwɛ berɛ a, na bɛawae. 14Na nea oguu nkasɛe mu he ne bɛ a bɛte asɛm he, nso asetena yi mu dadwene ne ahonya ne anigyeɛ twetwe bɛ, na emia bɛ koraa ma nti sɛ bɛso aba mpo a aba he nyini nwie. 15 Nea oguu asaase pa mu he, yɛ bɛ a bɛde akoma pa tie asɛm he wie a, bekura mu na bɛde boasetɔ so aba.
Kanea adwuma
(Marko 4:21-25)
16 “Biaa nni hɔ a ɔsɔ kanea a, ɔde adeɛ bɛkata so anaa ɔde besi mpa ase, na mmom ɔde si kaneadua so, na ama bɛ a bɛba mu he ahu hann he. 17 Bibiaa nni hɔ a ahinta a ɔɔnna adi, na bibiaa nni hɔ a bɛakata so a benhu na ɔɔmma petee mu. 18 Nti, honhwɛ yie sɛnea hote asɛm he fa; na biaa a ɔwɔ he, bɛbɛma no pii, na nea onni he deɛ, nea osusuu sɛ ɔwɔ he mpo, bɛbɛgye afiri ne nsam.”
Yesu abusuafoɔ kann
(Mateo 12:46-50; Marko 3:31-35)
19Afei Yesu maame ne ne nuanom baa baabi a ɔya he, nso nnipakuo he nti, bɛantumi annuru ne nkyɛne. 20Na bɛbɔɔ no amaneɛ sɛ, “Wo maame ne wo nuanom gyina abɔntene pɛ sɛ behu wo.” 21Na obuaa bɛ sɛ, “Me maame ne me nuanom ne nnipa a bɛte Nyankopɔn asɛm na bɛyɔ.”
Ahum asebrɛ
(Mateo 8:18; 8:23-27; Marko 4:35-41)
22Da koro bi, Yesu ne n’asuafoɔ he kɔtenaa kodoɔ bi mu, na ɔka kyerɛɛ bɛ sɛ. “Homma yentwa nkɔ tadeɛ he agya nohoa.” Nti besiim kɔeɛ. 23Na bɛya nsuo he so he, ɔdaeɛ. Afei mframa kɛseɛ bi bɔ baa tadeɛ he so, na nsuo he firii aseɛ bu faa bɛ so a na ayɛ hu ama bɛ. 24Afei bɛkɔɔ ne nkyɛne konyanee no kaa sɛ. “Owura, Owura, yeebewuwu!” Onyaneeɛ he, ɔteateaa mframa he ne nsuo a abu afa so he, na ano brɛɛ ase, na ɔyɛɛ dinn. 25Afei obisaa bɛ sɛ, “Ho gyidie ya he?” Nso hu kaa bɛ, na bɛde ahodwiri keka kyerɛɛ bɛ ho bɛ ho sɛ, “Hwane koraa di a otumi hyɛ mframa ne nsuo mpo ma bɛyɛ setie ma no yi?”
Ahonhommɔne tuo
(Mateo 8:28-34; Marko 5:1-20)
26Na bekoduruu Gerasefoɔ asaase a ɔne Galilea di animhwɛ so. 27Na osii fam he, beema bi a ɔwɔ honhommɔne a ofiri kuro he mu behyiaa no. Na berɛ tentene di a na omfiraa ntoma, na ɔnte dane biaa mu, na mmom amusieɛ ne ɔte. 28Ohuu Yesu he, ɔteaam dendenndene hwee n’anim de nne kɛseɛ kaa sɛ. “Ɛɛne ne me ne wo wɔ yɔ, Yesu, Sorosoroni Nyankopɔn he Ba? Mesrɛ wo, nha me!” 29(Na ɔɔhyɛ Honhom fĩ he sɛ omfiri beema he mu. Na waanya no so tumi berɛ tentene di, na bɛtaa de nkɔnsɔnkɔnsɔn ne mpokyerɛ gu no wɛne no, nso ɔtete mpokyerɛ he mu na honhom fĩ he twe no kɔ baabi a biaa nni.) 30Na Yesu bisaa no sɛ, “Wo dini de sɛ?” Ɔkaa sɛ, “Mene dodoɔ” efiri sɛ na honhommɔne pii ahyɛ ne mu. 31Na bɛsrɛɛ no sɛ ɔnnhyɛ bɛ mmma bemfiri ne mu nkɔ bunu he mu. 32Na mprako pii oodidi bepɔ he so; nti bɛsrɛɛ no sɛ ɔmma bɛ kwane ma bɛnkɔhyɛ bɛ mu. Na ɔmaa bɛ kwane. 33Nti honhommɔne he firii beema he mu kɔhyɛɛ mprako he mu, na mprako he bɔɔ twi firii bepɔ he so koguu tadeɛ he mu wuwuiɛ. 34Berɛ a bɛ a bɛɛhwɛ mmoa he huu nea asi he, bedwane kɔbɔɔ amaneɛ kuro he mu ne nkuraa ase. 35Afei nkurofoɔ baa sɛ bɛbɛhwɛ nea asi, na bɛbaa Yesu nkyɛne behuu beema a bɛatu honhommɔne afiri ne mu he sɛ ɔhyɛ ataadeɛ te Yesu nane ase, a n’dwene mu ate; na bɛ ho dwirii bɛ. 36Bɛ a behuiɛ he kaa sɛnea ɔyɛɛ a beema a ɔwɔ honhommɔne he ho tɔɔ no he kyerɛɛ bɛ. 37Nti nnipadɔm a befiri Gerasefoɔ nsaase a atwa hɔ ahyia he nyinaa ka kyerɛɛ no sɛ omfiri bɛ nkyɛne nkɔ, efiri sɛ na hu kɛseɛ aka bɛ. Afei ɔtenaa kodoɔ he mu siim sɛ ɔɔkɔ. 38Na beema a honhommɔne firii ne mu he kɔɔ so srɛɛ noaa sɛ ɔne no bɛkɔ; nso Yesu gyaa ne kwane kaa sɛ, 39“Sane kɔ fie, na kɔka nea Nyankopɔn ayɛ ama wo he kyerɛ.” Nti ofirii hɔ kɔeɛ, pae mu kaa nea Yesu ayɛ ama no he kuro he mu nyinaa.
Yairo babaa
(Mateo 9:18-26; Marko 5:21-43)
40Berɛ a Yesu sane baeɛ he, nnipakuo he gyee no fɛ so, efiri sɛ na bɛ nyinaa bɛɛhwɛ no kwane. 41Saa berɛ heaa beema bi a ne dini de Yairo a ɔyɛ hyiadane mu panyini baeɛ. Na ɔbɛhwee Yesu nane ase srɛɛ no sɛ ɔmmra ne fie, 42efiri sɛ na ɔwɔ babaa korɔ pɛ a wadi bɛyɛ mfie dummienu a ɔda awusu. Berɛ a ɔɔkɔ he, nnipadɔm he kyere ne so.
Baa bi ayaresa
43Na baa bi a mogyaa atu no mfie dummienu, a biaa ntumi nsaa no yadeɛ, 44kɔfaa Yesu n’akyi de ne nsa bɛkaa n’ataadeɛ ngugusoɔ ano, na amonom hɔaa mogyaa he twaeɛ. 45Nti Yesu bisaa sɛ, “Hwane ne de ne nsa kaa me he?” Berɛ a bɛ nyinaa bɛkaa sɛ ɔnyɛ bɛ he, Petro kaa sɛ, “Kyerɛkyerɛfoɔ, nnipadɔm yi afum wo ho na bɛakyere wo so.” 46Nso Yesu kaa sɛ, “Bi de ne nsa aka me, maahu sɛ tumi bi afiri me mu kɔ.” 47Berɛ a baa he huu sɛ wahu no he, ɔde ahopopoɔ bɛhwee n’anim kaa deɛ nti a ɔde ne nsa kaa no ne sɛnea ne ho tɔɔ no amonom hɔaa he nnipa he nyinaa anim. 48 Na ɔka kyerɛɛ no sɛ. “Babaa, wo gyidie agye wo nkwa; fa asomdwie kɔ.”
Yairo babaa wunyane
49Na ogu so ɔɔkasa he, bi firi hyiadane mu panyini he fie bɛka kyerɛɛ Yairo sɛ, “Wo babaa he awu; nha kyerɛkyerɛfoɔ he bio.” 50Berɛ a Yesu teeɛ he, obuaa no sɛ, “Nsuro, wo deɛ, gyidie nkoaa ne hia, na obenya nkwa.” 51Berɛ a Yesu duruu fie hɔ he, wamma biaa ne no ankɔ mu gye Petro ne Yohane ne Yakobo ne abaayaa he papa ne ne maame nkoaa. 52Nso na nkurofoɔ oosu twa agyaadwoɔ. Nti ɔkaa sɛ, “Honnyae su, onwuiɛ na mmom waada.” 53Yei nti bɛsree no, efiri sɛ na benim sɛ waawu. 54Na ɔsɔɔ ne nsa maa no so frɛɛ no sɛ. “Abaayaa, sɔre!” 55Na abaayaa he honhom sane baeɛ, na ɔsɔree ntɛmaa, na ɔhyɛɛ sɛ bɛmma no bibi nni. 56 Na n’awofoɔ he ho dwirii bɛ; nso ɔhyɛɛ bɛ sɛ bɛnka nea asi he nkyerɛ biaa.",https://www.bible.com/bible/3971/LUK.8.BBTP
LUKA 9,"Yesu somaa asuafoɔ dummienu he
(Mateo 10:1-15; Marko 6:7-13)
1Afei Yesu frɛɛ dummienu he nyinaa maa bɛ ahoɔdene ne tumi a bɛde betutu ahonhommɔne nyinaa na bɛde bɛsa yadeɛ nso. 2Na ɔsomaa bɛ sɛ bɛnkɔ pae mu nka Nyankopɔn ahennie he ho asɛm na bɛnsa yadeɛ, 3na ɔka kyerɛɛ bɛ sɛ, “Hommfa hwee ntu kwane he, hommfa poma anaa bɔtɔ, paanoo anaa sika; hommfa ntaadeɛ nhyɛaseɛ mmienu nso. 4 Na fie biaa a hobɛhyɛne mu he, hontena hɔ kosi sɛ hobefiri hɔ akɔ. 5 Na baabiaa a nnipa annye ho he, sɛ hoofiri kuro he mu akɔ a, homporoporo ho nane ase mfuturo ngu hɔ ma ɔnyɛ nsɛnkyerɛnne sɛ hoapo bɛ.” 6Yei akyi he, besiim kɔɔ nkuraa ase, kaa asɛmpa he na bɛsaa nyarewa baabiaa.
Herode pɛɛ sɛ ohu Yesu
(Mateo 14:1-2; Marko 6:14-16)
7Na Herode a ɔyɛ mantam sodifoɔ he tee nnoɔma a ɔɔkɔ so he nyinaa, na ne tim yɛɛ no kesenenee, efiri sɛ na binom ɔɔkeka sɛ bɛanyane Yohane afiri awufoɔ mu, 8na binom nso dɛ Elia aba, na afoforɔ nso dɛ tete adiyifoɔ he mu bi asɔre. 9 Herode kaa sɛ. “Maatwa Yohane ti. Afei hwane ne meetete ne ho asɛm sei yi?” Nti ɔhwehwɛɛ sɛ obehu no.
Yesu maa nnipa mpemnum aduane
(Mateo 14:13-21; Marko 6:30-44; Yohane 6:1-13)
10Na berɛ a asomafoɔ he sane baeɛ he, bɛkaa nnoɔma a bɛayɔ he kyerɛɛ Yesu. Nti ɔne bɛ twee bɛ ho kɔhyɛɛ kokoam baabi, kuro bi a bɛfrɛ no Betsaida mu. 11Nso berɛ a nnipadɔm he huiɛ he, bedii n’akyi. Na ɔgyee bɛ fɛ so firii aseɛ kaa Nyankopɔn ahennie he ho asɛm kyerɛɛ bɛ, na ɔsaa bɛ a bɛyare he yadeɛ. 12Afei na adeɛ ɔɔsa. Na dummienu he ba bɛka kyerɛɛ no sɛ, “Gya nnipadɔm yi kwane na ama bɛatumi akɔ nkuraa-nkuraa a atwa ahyia he ase akɔpɛ daberɛ ne nnoɔma a behia, efiri sɛ baabi a yɛya yi mmɛne fie.” 13Nso ɔka kyerɛɛ bɛ sɛ, “Homma bɛ bibi nni.” Bɛkaa sɛ, “Yenni hwee sɛ paanoo num ne nkyenam mmienu, gye sɛ ebia yɛ ankasa yɛkɔtɔ aduane bra nnipa yi nyinaa.” 14Na bɛbɛyɛ mmeema mpemnum. Nso ɔka kyerɛɛ n’asuafoɔ he sɛ, “Homma bɛtenatena ase akuoakuo bɛyɛ aduonum aduonum.” 15Na bɛyɔɔ saa maa bɛ nyinaa bɛtenatenaa ase. 16Afei Yesu faa paanoo num ne nkyenam mmienu he, ɔhwɛɛ soro hyiraa so bubuu mu de maa asuafoɔ he sɛ bɛmfa nsisi nnipa akuoakuo he anim. 17 Nti bɛ nyinaa bedidi meeɛ, na berɛ a bɛsesaa aseɛ mproprowa he, benyaa nkɛntɛne dummienu ma ma.
Petro paee mu kaa sɛ Yesu yɛ Nyankopɔn Ba
(Mateo 16:13-28; Marko 8:27—9:1)
18Afei berɛ a na Yesu nkoaa hyɛ baabi ɔɔbɔ mpaeɛ he, asuafoɔ he baa ne nkyɛne, na obisaa bɛ sɛ, “Nnipakuo he, bɛdɛ me ne hwane?” 19Bebuaa sɛ, “Binom dɛ woyɛ Yohane Suboni; na binom dɛ woyɛ Elia, na binom nso dɛ woyɛ tete adiyifoɔ he mu baako a wasɔre.” 20Afei obisaa bɛ sɛ, “Na ho nso hodɛ me ne hwane?” Petro buaa sɛ, “Wone Kristo a ofiri Nyankopɔn nkyɛne he.”
Yesu hyɛɛ ne wuo ne ne wusɔreɛ ho nkɔm
21Na Yesu braa bɛ ketee sɛ bɛnnka nkyerɛ biaa, 22na ɔkaa sɛ, “Otwa sɛ Nipa Ba he hu amaneɛ pii na mpanyimfoɔ ne asɔfoɔ mpanyimfoɔ ne atwerɛfoɔ he po no, na beku no, na da a ɔtɔ so mmeɛnsa he Nyankopɔn anyane no afiri awufoɔ mu.”
Ahopakyie
23Afei ɔtoaa so ka kyerɛɛ bɛ nyinaa sɛ, “Sɛ bi pɛ sɛ odi m’akyi a, ma ɔmpa ne ho akyi, ɔmfa n’asennua na onni m’akyi daa. 24 Na biaa a ɔpɛ sɛ ne nsa ka ne kra he, ne kra bɛhwere no; nso biaa a me nti ɔbɛhwere ne kra he, bɛbɛgye no nkwa. 25Sɛ nipa nya wiase nyinaa na ɔhwere ne nkwa a abɛ mfasoɔ koraa ne ya so? 26 Na biaa a ɔbɛma n’ani awu me ne m’asɛm ho he, ɔno nso ho bɛyɛ nipa Ba he aniwuo berɛ a mede m’Agya animuonyam bɛba, a abɔfoɔ kronkron ka me ho he. 27Nɔkwasɛm, meeka akyerɛ ho sɛ, bɛ a begyina ha yi mu bi ya hɔ a bɛnka wuo nhwɛ da kosi sɛ bebehu Nyankopɔn ahennie he.”
Yesu animuonyam hyerɛn
(Mateo 17:1-9; Marko 9:2-9)
28Na afei, nsɛm yi akyi bɛyɛ nnanwɔtwe he, Yesu faa Petro ne Yohane ne Yakobo kaa ne ho foro kɔɔ bepɔ so kɔbɔɔ mpaeɛ. 29Na ogu so ɔɔbɔ mpaeɛ he, n’anim tebea sakraeɛ na n’ataadeɛ yɛɛ fitaa hyerɛnhyerɛn. 30Na afei hwɛ, mmeema mmienu ne no bɛkasaeɛ. Saa mmeemaa mmienu yi ne Mose ne Elia. 31 Yeinom yii bɛ ho adi animuonyam mu, na bɛkaa ne wuo a otwa sɛ owu Yerusalem he ho asɛm. 32Na aaka Petro ne bɛ a bɛka ne ho he; na berɛ a bɛ ani so tetee bɛ he, behuu n’animuonyam he ne mmeema mmienu a bɛ ne no gyina hɔ he. 33Na berɛ a yeinom oogya ne hɔ akɔ he, Petro ka kyerɛɛ Yesu sɛ, “Kyerɛkyerɛfoɔ, ɔyɛ sɛ yɛya ha, nti ma yensi apata mmeɛnsa, wo deɛ baako, Mose deɛ baako, Elia nso deɛ baako,” na ɔno deɛ na onnim nea ɔɔka. 34Na berɛ a ɔɔkasa he, mununkum bi ba bɛkataa bɛ so. Berɛ a bɛhyɛ mununkum he mu he, besuroeɛ. 35 Na nne bi firi mununkum he mu kaa sɛ. “Yei ne me Ba, nea m’ayi no he, hontie no.” 36Na nne he baeɛ akyi he, behuu Yesu nkoaa. Nso bɛyɛɛ komm a bɛanka nea behuiɛ yi mu biaa ho asɛm ankyerɛ biaa saa nna he mu.
Abɔfra twafoɔ bi ayaresa
(Mateo 17:14-23; Marko 9:14-32)
37Na ɔbaa sɛ adeɛ kyeeɛ he, berɛ a befiri bepɔ he so sianeeɛ he, nnipadɔm bi behyiaa no. 38Na hwɛ, beema bi firi nnipadɔm he mu teaam sɛ, “Kyerɛkyerɛfoɔ, mesrɛ wo hwɛ me ba yi, efiri sɛ ɔyɛ me ba koro pɛ, 39na hwɛ, honhom bi ba ne so, na ɔteaam prɛko pɛ, na otwa no hwe fam sensene no ma n’ano pu ahuro, na obu fa so, na ɔha no kyɛre paa ansa na wafiri ne so. 40Na mesrɛɛ w’asuafoɔ he sɛ bentu honhom he mfiri ne so, nso bɛantumi.” 41Yesu buaa sɛ, “Ho saa awoɔ ntoatoasoɔ kontonkyi a honni gyidie, me ne ho ntena na mennya ho ho aboterɛ nkosi da bɛne? Fa wo ba he bra ha.” 42 Na abeemaa he ɔɔbɛne Yesu he, honhommɔne he ma otwa hwee fam na ɔsensenee dendenndene. Nso Yesu kaa honhom fĩ he anim, na ɔsaa abeemaa he yadeɛ de no maa ne papa.
Yesu hyɛɛ ne yima ne ne wuo ho nkɔm
43Afei bɛ nyinaa bɛho dwirii bɛ Nyankopɔn tumi kɛseɛ he ho. Na berɛ a nnoɔma a ɔyɔeɛ he nyinaa yɛɛ bɛ nyinaa ahodwiri he, ɔka kyerɛɛ n’asuafoɔ he sɛ: 44 “Honwɛne ho aso ntie saa nsɛm yi, na otwa sɛ beyi Nipa Ba he hyɛ adasamma nsa.” 45 Nso bɛante saa asɛm yi ase, efiri sɛ na bɛde ahinta bɛ na bɛanhu mu, nso na besuro sɛ bebebisa no asɛm yi ho nkyerɛmu.
Ahobrɛaseɛ ne nuadɔ
(Mateo 18:1-5; Marko 9:33-40)
46Afei akyinyegyeɛ bi sɔree asuafoɔ he mu a na ɔfa deɛ ɔbɛyɛ bɛ mu kɛseɛ ho. 47Berɛ a Yesu huu bɛ akoma mu nsusuiɛ he, ɔfaa abɔfra kumaa bi de no gyinaa ne nkyɛne; 48 na ɔka kyerɛɛ bɛ sɛ, “Biaa a ɔbɛgye abɔfra yi me dini mu he, na waagye me nso, na biaa a ɔbɛgye me he, na waagye nea ɔsomaa me he nso. Na nea ɔyɛ ne ho kumaa ya ho nyinaa mu he, ɔno ne bɛyɛ kɛseɛ paa.”
49Yohane buaa sɛ, “Kyerɛkyerɛfoɔ, yehuu bi a na ɔde wo dini ootu ahonhommɔne na yɛbɔɔ mmɔdene sɛ yebesi no kwane, efiri sɛ ɔnyɛ wo kyidifoɔ.” 50 Nso Yesu ka kyerɛɛ no sɛ, “Honnsi no kwane, efiri sɛ nea ɔnsɔre ntia ho he ya ho afã.”
Samariafoɔ atimuɔdenfoɔ
51 Berɛ a nna he ɔɔbɛne ama bɛafa Yesu akɔ soro he, ɔde sii n’ani so dendenndene sɛ ɔbɛkɔ Yerusalem. 52 Nti otuu abɔfoɔ dii n’anim. Na besii kwane so kɔɔ Samariafoɔ akuraa bi ase sɛ beekosiesie hɔ ama no; 53nso bɛannye no, efiri sɛ na n’ani kyerɛ Yerusalem. 54 Berɛ a Yakobo ne Yohane a bɛ nso bɛyɛ Yesu asuafoɔ he huu yei he bebisaa sɛ, “Awurade, wopɛ sɛ yɛhyɛ ma gya firi soro bɛtɔre bɛ ase?” 55Nso ɔdane n’ani kaa bɛ anim. 56 Afei bɛkɔɔ akuraa foforɔ ase.
Bɛ a bɛɛpɛ bibi ayɔ ansa na bɛadi Kristo akyi
(Mateo 8:19-22)
57Berɛ a bɛnam kwane so he, bi ka kyerɛɛ no sɛ, “Medi w’akyi akɔ baabiaa a wobɛkɔ biaa.” 58Na Yesu ka kyerɛɛ no sɛ, “Sakramane wɔ bɔno, na wiem nnomaa wɔ pirebuo, nso Nipa Ba he nni baabi a ɔde ne ti bɛto.” 59Afei ɔka kyerɛɛ foforɔ sɛ, “Di m’akyi.” Beema he kaa sɛ, “Ma me kwane ma menkosie me papa ansa.” 60Na ɔka kyerɛɛ no sɛ, “Ma awufoɔ nsie bɛ awufoɔ, na wo deɛ, kɔka Nyankopɔn ahennie he ho asɛm.” 61 Na foforɔ nso kaa sɛ, “Awurade, medi w’akyi; nso ma me kwane ma menkɔkra me fiefoɔ ansa.” 62Yesu ka kyerɛɛ no sɛ, “Biaa nni hɔ a ɔde ne nsa akɔsɔ funtumdadeɛ mu na ɔhwɛ nnoɔma a ɔya n’akyi a ɔfata Nyankopɔn ahennie he.”",https://www.bible.com/bible/3971/LUK.9.BBTP
LUKA 10,"Asɛmpakafoɔ aduɔson he
(Mateo 10:7-16)
1 Yeinom akyi he, Awurade yii nnipa foforɔ aduɔson somaa bɛ mmienu mmienu dii n’anim kɔɔ kuro biaa ne baabiaa a na ɔno ankasa ɔɔbɛkɔ hɔ. 2 Afei ɔka kyerɛɛ bɛ sɛ, “Twa adwuma he sõ, nso adwumayɔfoɔ he sua. Nti honsrɛ twa he Wura he na ɔnsoma adwumayɔfoɔ mmra ne twa he mu. 3Honkɔ. Hwɛ, meesoma ho sɛ nwammaa akɔ mpataku mu. 4 Hommfa sika bɔtɔ, aduane bɔtɔ, anaa mpaboa, sɛ honam kwane so ɔɔkɔ a homma nkyea mfa ho mmerɛ bebree. 5Baabiaa a hobɛhyɛne fie bi mu he, honni kane nka sɛ, ‘Asomdwie mmra fie yi mu!’ 6Na sɛ nipa bi ya hɔ a ɔɔhwehwɛ asomdwie a, ho asomdwie bɛkɔ no so. Nso sɛ bi nni hɔ saa a, ho asomdwie bɛsane aba ho so. 7 Nti hontena saa fie he mu, na honni na honnom nea bɛde bɛma ho he, efiri sɛ dwumayɔni fata sɛ onya akatua. Honntu mmfiri fie baako mu nkɔ foforɔ mu kɔpem sɛ hobewie adwuma hooyɔ kuro he mu he. 8“Afei nso, berɛ biaa a hobɛhyɛne kuro bi mu na bɛbɛgye ho he, honni nea bɛde besi ho anim he, 9na honsa mu ayarefoɔ yadeɛ, na honka nkyerɛ bɛ sɛ, ‘Nyankopɔn ahennie he abɛne ho.’ 10Nso berɛ biaa a hobɛhyɛne kuro bi mu a bɛannye ho he, homfiri adi nkɔ n’atempɔno so na honka sɛ, 11‘Ho kuro yi mu mfuturo mpo a oguu yɛ nane ho he, yɛ aporoporo agu ho so. Nso, homma ɔntena ho adwene mu sɛ Nyankopɔn ahennie he abɛne.’ 12Meeka akyerɛ ho sɛ atemmuda da he, Nyankopɔn behu Sodom mmɔbɔ asene saa kuro he.
Korasin, Betsaida ne Kapernaum
13 “Korasin, due! Betsaida, due! Efiri sɛ ahoɔdenneɛ a bɛayɔ no ho mu yi, sɛ bɛyɔɔ no Tiro ne Sidon a, nka bɛsakra bɛ adwene ntɛm so firaa ayitoma de nsõ guguu bɛ tim. 14Nti Nyankopɔn behu Tiro ne Sidon mmɔbɔ atemmuo he mu akyɛne ho. 15Na wo Kapernaum,
bɛbɛma wo so akɔ soro anaa?
Daabi! Asamando ne wobɛsiane akɔ!
16 “Nea otie ho he tie me nso. Na nea obu ho animtia he bu me nso animtia. Afei nso, nea obu me animtia he bu nea ɔsomaa me he nso animtia.”
Aduɔson he saneba
17Na nnipa aduɔson he de anigye sane baeɛ bɛkaa sɛ, “Awurade, wo dini a yɛde yɔɔ adwuma nti ahohommɔne mpo brɛɛ bɛ ho ase maa yɛ!” 18 Afei ɔka kyerɛɛ bɛ sɛ, “Maahu sɛ Satan firi soro ahwe ase sɛ anyinam. 19 Hwɛ, maama ho tumi a hode betiatia awɔ ne naanantwi so, ne nea hode bedi tamfoɔ he tumi nyinaa so, na bɔne biaa ɔnto ho da. 20 Nso honnni yei ho ahurusie, sɛ ahonhom abrɛ bɛ ho ase ama ho, na mmom honni ahurusie sɛ bɛatwerɛ ho dini soro.”
Yesu aseda mpaebɔ
(Mateo 11:25-27)
21Saa dɔno heaa mu he, anigye hyɛɛ Yesu mã Honhom Kronkron mu, na ɔkaa sɛ, “Agya, soro ne asaase Wura, meyi wo ayɛ, efiri sɛ yeinom ahinta anyansafoɔ ne animdefoɔ, na woayi no adi akyerɛ mpapahwekwaa. Ɔyɛ ampa, Agya, efiri sɛ ɔyɛ wo pɛ sɛ ɔba saa. 22M’Agya de nnoɔma nyinaa ahyɛ me nsa, na biaa nnim onii ko a Ba he yɛ, gye Agya he; na biaa nnim onii a Agya he yɛ, gye Ba he ne nea Ba he pɛ sɛ ɔda no adi kyerɛ no nkoaa.” 23 Afei ɔdanee ne ho kyerɛɛ n’asuafoɔ he kaa sɛ, “Nhyira ne ani a ohu nnoɔma a hohu yi! 24 Na meeka akyerɛ ho sɛ, adiyifoɔ ne ahemfo bebree pɛɛ sɛ behu nnoɔma a hohu yi nso bɛanhu, bɛpɛɛ sɛ bɛte nsɛm a hote yi nso bɛante.”
Hwane ne me yɔnkɔ paa?
(Mateo 22:35-40; Marko 12:28-34)
25 Afei, hwɛ, beema bi a onim Mmara he sɔree sɛ ɔɔsɔ no ahwɛ, na ɔkaa sɛ, “Kyerɛkyerɛfoɔ, abɛ paa ne sɛ meyɔ a, menya daa nkwa?” 26Yesu bisaa no sɛ, “Ɛɛne ne bɛatwerɛ Mmara he mu? Mmɛ ne wokenkane firii Mmara he mu?” 27 Obuaa sɛ, “Ɔsɛ sɛ wode wo akoma nyinaa, ne wo kra nyinaa, ne wo ahoɔdene nyinaa, ne w’adwene nyinaa dɔ Awurade wo Nyankopɔn, na wodɔ wo yɔnko sɛ wo ho.” 28 Ɔka kyerɛɛ no sɛ, “Woabua no yei; kɔ so yɔ yei na wobenya nkwa.” 29Nso, beema he pɛɛ sɛ obu ne ho bem nti, obisaa Yesu sɛ, “Na hwane ne me yɔnko?”
30Yesu buaa sɛ, “Na beema bi firi Yerusalem oosiane akɔ Yeriko, na ɔkɔtɔɔ akwamukafoɔ mu ma bɛworɔɔ ne ho ntaadeɛ bobɔɔ no, gyaa no hɔ kɔeɛ a na watɔ baha. 31Afei, ɔbaa sɛ na sɔfo bi ootwam saa kwane he so, nso berɛ a ohuu no he, ɔfaa kwane he fã baabi kɔeɛ. 32Saa nso ne berɛ a Lewini bi nso duruu hɔ a ohuu no he, ɔfaa kwane he fã baabi kɔeɛ. 33Yei akyi he, Samariani bi a ɔnam kwane he so ootu kwane bɛtoo no, na ohuu no he, ɔyɛɛ no mmɔbɔ. 34Nti ɔkɔɔ ne nkyɛne de aduro kekaa n’akuro he mu kyekyeree so. Afei ɔde no tenaa n’ankasa aboa so de no kɔɔ ahɔhodane mu kɔhwɛɛ no. 35Na adeɛ kyeeɛ he, oyii sika a ne dodoɔ bɛyɛ paani nnaanu akatua de maa ahɔhodane sohwɛfoɔ he kaa sɛ, ‘Hwɛ no, na ka biaa a wobɛbɔ yei akyi he, mesane ba a, metua ama wo.’ 36Saa nnipa mmeɛnsa yi mu deɛ ɔya he ne wosusu sɛ wada ne ho adi sɛ beema a ɔkɔtɔɔ akwamukafoɔ mu he yɔnko paa?” 37Ɔkaa sɛ, “Nea ohuu no mmɔbɔ he a.” Yesu ka kyerɛɛ no sɛ, “Kɔ na wo nso kɔyɔ saa.”
Marta ne Maria
38 Afei berɛ a bɛɛkɔ he, ɔkɔɔ akuraa bi ase. Ha ne baa bi a bɛfrɛ no Marta gyee no kɔɔ fie sɛ hɔhoɔ. 39Na saa baa yi wɔ nuabaa bi a bɛfrɛ no Maria, na ɔno deɛ ɔtenaa Awurade nane ase tiee asɛm a na ɔɔka he. 40Nso Marta deɛ, na nnwuma bebree agye n’adwene. Nti ɔba bɛkaa sɛ, “Awurade, wonhu sɛ me nuabaa he agya me hɔ a me nkoaa ne meeyɔ adeɛ nyinaa? Nti ka kyerɛ no na ɔmmɛboa me.” 41Nso Awurade buaa no sɛ, “Marta, Marta, wodwendwene bebree na wode nnoɔma pii ha wo ho. 42 Nso, adeɛ baako pɛ ne hia. Maria deɛ, waayi nea ɔyɛ he, ɔno ne bɛnnye mfiri ne nsam.”",https://www.bible.com/bible/3971/LUK.10.BBTP
LUKA 11,"Awurade mpaebɔ
(Mateo 6:9-13)
1Na afei na Yesu ya baabi ɔɔbɔ mpaeɛ. Na owiee mpaebɔ he, n’asuafoɔ he mu baako ka kyerɛɛ no sɛ, “Awurade, kyerɛ yɛ sɛnea bɛbɔ mpaeɛ, sɛnea Yohane nso kyerɛɛ n’asuafoɔ he.” 2Nti ɔka kyerɛɛ bɛ sɛ, “Berɛ biaa a hobɛbɔ mpaeɛ he, honka sɛ, “Agya, anidie nka wo dini. W’ahennie mmra.
3Ma yɛ aduane nnɛ nso, sɛnea wode ma yɛ daa he.
4Na fa yɛ bɔne kyɛ yɛ,
sɛnea yɛ ankasa nso yɛde akyɛ bɛ a bɛde yɛ ka.
Na nnyae yɛ mma yɛnkɔ sɔhwɛ mu.”
Mpaebɔ ho nsiyɛ
5Bio nso, ɔka kyerɛɛ bɛ sɛ, “Ho mu hwane ne wɔ adamfoɔ a ɔbɛkɔ ne nkyɛne dasuom akɔka akyerɛ no sɛ, ‘Damfo, fɛm me paanoo mmeɛnsa, 6na m’adamfoɔ bi firi kwane so aba me nkyɛne, na menni hwee a mede bɛma no adi.’ 7Na n’adamfoɔ he bebua sɛ, ‘Nha m’adwene. Yɛato pono he mu dada, na me ne mma ada; mentumi nsɔre mmɛma wo hwee.’ 8 Meeka akyerɛ ho sɛ, sɛ ɔkaa sɛ ɔyɛ n’adamfoɔ nkoaa deɛ a, nka ɔnsɔre mmɛma no hwee, nso esiane sɛ odwane ne ho nti ɔbɛsɔre abɛma no nea ohia.
Bɔhyɛ ahodoɔ mmeɛnsa
(Mateo 7:7-11)
9Nti meeka akyerɛ ho sɛ, hommisa, na bɛde bɛma ho; honhwehwɛ, na hobehu; hommom na bebebie ho. 10Na biaa a obisa he onya, na biaa a ɔhwehwɛ he ohu, na biaa a obom he bebebie no. 11Ho mu hwane koraa ne ɔyɛ agya a sɛ ne ba bisa no adwene a, ɔde wɔ bɛma no na ɔmma no adwene? 12Anaa sɛ obisa kosua nso a, ɔde naanantwi bɛma no? 13Nti, sɛ ho a hoyɛ abɔnefoɔ mpo nim sɛnea hode akyɛdeɛ pa ma ho mma a, mprɛ dodoɔ sɛ ne ho Agya a ɔya soro he mfa Honhom Kronkron mma bɛ a bebisa no?”
Nkɔnkɔnsa bi ho mmuaeɛ
(Mateo 12:22-30; 12:43-45; Marko 3:22-27)
14Afei na Yesu ootu honhommɔne afiri mum bi mu. Honhommɔne he firiiɛ he, beema a ɔyɛ mum he kasaeɛ. Na ɔyɛɛ nnipadɔm he nwanwa. 15Nso bɛ mu binom kaa sɛ, “Ɔnam ahonhommɔne panyini Beelsebul so ne ootu ahonhommɔne.” 16 Nso, binom a na bɛpɛ sɛ bɛsɔ no hwɛ firii aseɛ hwehwɛɛ nsɛnkyerɛnne a ofiri soro firii ne hɔ. 17Na ohuu bɛ nsusuiɛ he, ɔka kyerɛɛ bɛ sɛ. “Ahennie biaa a ɔne ne ho di asie he dane amamfõõ, na fie a mpaapaemu yam he nso bɔ. 18Na sɛ Satan nso ne ne ho di asie a, ɔbɛyɛ dɛ na n’ahennie agyina? Meeka yei, efiri sɛ hodɛ menam Beelsebul so ne metu ahonhommɔne. 19Sɛ menam Beelsebul so ne metu ahonhommɔne a, ɔnam hwane so ne ho nkurofoɔ nso tu bɛ? Yei nti hoaa ho nkurofoɔ he bebu ho atɛne. 20 Na sɛ menam Nyankopɔn tumi so ne metu ahonhommɔne a, hedeɛ Nyankopɔn ahennie ayi ne ho adi akyerɛ ho.
Bronsam tumi so nkunimdie
21Sɛ beema hoɔdenfoɔ bi hyehyɛ ne ho wɛne n’aban a, n’agyapadeɛ nya ahobammɔ. 22 Nso sɛ bi a ne ho ɔdene sene no bɛto hyɛ no so di no so a, ɔgye n’akodeɛ a ɔde ne ho to so he nyinaa, na ɔkyɛ nnoɔma a ɔfa firi ne nkyɛne he nyinaa. 23Nea onni m’afa he ko tia me, na nea ɔne me mmoaboa ano he nso hwete nea m’aboaboa ano he mu.
Honhom fĩ akyisane
24“Sɛ Honhom fĩ bi firi nipa mu a, okokyinkyini akwaweɛ so kɔhwehwɛ homebea, na sɛ wannya bi a, ɔka sɛ ‘Mɛsane akɔ me fie a metu firii mu he mu.’ 25Na ɔba a, obehu sɛ bɛaprapra mu kama de nnoɔma asiesie mu. 26 Nti ɔsane kɔ kɔfa Honhom nson foforɔ a bɛyɛ werɛmfoɔ sene no ka he ho, na bɛba mu bɛtena hɔ; na saa nipa he awieeɛ sɛe sene kane he.”
Setie
27 Na Yesu gu so ɔɔka yeinom he, baa bi firi nnipakuo he mu teaam ka sɛ, “Nhyira ne yafunu a ɔnyinsɛne wo ne nofoɔ a wonomeeɛ!” 28Nso ɔkaa sɛ, “Daabi, mmom, nhyira ne bɛ a betie Nyankopɔn asɛm na bedi so!”
Yudafoɔ fɔdie kyɛne amanamane mufoɔ deɛ
(Mateo 12:38-42)
29Berɛ a nnipakuo he ɔɔboaboa bɛ ho ano he, ofirii aseɛ kaa sɛ, “Awoɔ ntoatoaso yi yɛ awoɔ ntoatoasoɔ bɔne; bɛhwehwɛ nsɛnkyerɛnne. Nso bɛmma bɛ sɛnkyerɛnne biaa ka Yona nsɛnkyerɛnne he ho. 30Na sɛnea Yona bɛyɛɛ nsɛnkyerɛnne maa Ninewefoɔ he, saa ne nipa Ba he nso bɛyɛ nsɛnkyerɛnne ama awo ntoatoaso yi. 31 Bebenyane anafoɔ fam hemmaa he ne saa awo ntoatoasoɔ yi mu nnipa atemmuo he mu na obebu bɛ fɔ; efiri sɛ ofiri asaase ano betiee Salomo nyansa, nso hwɛ, nea ɔsene Salomo ya ha. 32 Bebenyane Ninewefoɔ ne awo ntoatoaso yi atemmuo mu; na bebebu ntoatoaso yi fɔ, efiri sɛ Ninewefoɔ he sakraa bɛ adwene berɛ a Yona bɔɔ bɛ kɔkɔ he; nso, hwɛ, nea ɔsene Yona ya ha.
Kanea adwuma
(Mateo 6:22-23)
33 “Sɛ bi sɔ kanea a, ɔmfa nsi kokoam, saa ara nso ne ɔmfa nhyɛ kodoɔ ase, na mmom ɔde si kaneadua so, sɛnea bɛ a bɛba mu he behu hann he. 34Nipadua he kanea ne ani. Nti sɛ w’ani yɛ a, wo nipadua nyinaa nso hyerɛn; na sɛ ɔnyɛ a, wo nipadua nso bɛyɛ kusuu. 35Nti, homma ho ani nna hɔ; na hann a ɔya ho mu he annane sum. 36Nti, sɛ wo nipadua nyinaa hyerɛn na baabiaa nyɛ sum a, ne nyinaa bɛhyerɛn te sɛ nea kanea hyerɛn ma benya hann he.”
Farisini bi fie adidie
(Mateo 23:1-36)
37 Berɛ a Yesu kaa yei he, Farisini bi srɛɛ no sɛ ɔne no mmedidi. Nti ɔkɔɔ hɔ kɔtenaa adidipono ho. 38 Nso, berɛ a Farisini no huu sɛ wanni kane anhohoro ne nsa ansa na oodidi he, ɔyɛɛ no nwanwa. 39Na Awurade ka kyerɛɛ no sɛ, “Ho Farisifoɔ, ho hohoro kuruwa ne ayowa ho, na ho mu deɛ, amim ne nnebɔne ahyɛ mã: 40Nnipa a honni adwene! Ɔnyɛ nea ɔyɔɔ akyi heaa ne yɔɔ mu he nso? 41Nso, homfa nea ɔya mu he nyɔ adɔeɛ, na hwɛ, nnoɔma a aka nyinaa ho ate ho fam. 42“Na ho Farisifoɔ deɛ, honnue, efiri sɛ hoyi mẽẽ, nunum ne kumin nyinaa so ntotosoɔ du du, nso hototo atɛntenenee ne Nyankopɔn dɔ ase! Saa nnoɔma yi ne ɔsɛ sɛ nka hoyɔ, na nea aka he nso ɔnsɛ sɛ hoyi firi mu. 43 Honnue, ho Farisifoɔ, efiri sɛ hopɛ hyia adane mu nkonnwa a osisi animu ne dwa so nkyea! 44Honnue, efiri sɛ hote sɛ adamena a ahinta na nnipa nante so a bennim!” 45Afei mmarakyerɛfoɔ he mu baako buaa no sɛ, “Kyerɛkyerɛfoɔ, sɛ woka saa a yɛ nso woadidi yɛ atɛm.” 46Na ɔkaa sɛ, “Ho nso Honnue, ho a honim mmara he, efiri sɛ hode nnesoa a mu oduru soa nnipa, nso ho ankasa hommfa ho nsateaa baako mpo nka nnesoa he! 47“Honnue sɛ hoto adiyifoɔ a ho agyanom ne kuu bɛ nna so! 48Nɔkorem he, hoyɛ ho agyanom nnwuma ho adansefoɔ, nso hofoa bɛ so, efiri sɛ yeinom ne bekuu adiyifoɔ he, na ho ne hooto bɛ nna so. 49Yei nti na Nyankopɔn nyansa nso kaa sɛ, ‘Mɛsoma adiyifoɔ ne asomafoɔ akɔ bɛ nkyɛne, na bebeku bɛ mu binom ataa binom. 50Nti ne bebebisa adiyifoɔ he nyinaa mogyaa a bɛahwie agu firi wiase ahyaseɛ afiri awo ntoatoaso yi hɔ, 51efiri Habel mogyaa so kosi Sakaria a bekuu no afɔrebokyia he ntomadane he ntam he mogyaa so.’ Ɛɛ, meka akyerɛ ho sɛ bebebisa afiri awo ntoatoaso yi hɔ. 52“Honnue, ho mmarakyerɛfoɔ, efiri sɛ hoagye nimdeɛ safoa he, nso ho ankasa hoankɔ mu, na bɛ a bɛɛkɔ mu he nso hosi bɛ kwane!” 53Nti ofirii hɔ he, Atwerɛfoɔ ne Farisifoɔ he befumm ne ho na bebisabisaa no nsɛm foforɔ pii de hyɛɛ no abufuo 54 na bɛtɛɛ no hwɛɛ sɛ bebenya asɛm bi afiri n’anum anaa.",https://www.bible.com/bible/3971/LUK.11.BBTP
LUKA 12,"Nyaatwom ho kɔkɔbɔ
(Mateo 10:26-33)
1 Afei, berɛ a nnipakuo mpempem pii he dɔɔso ama bɛakyere so ama beetiatia bɛ ho bɛ ho he, Yesu dii kane ka kyerɛɛ n’asuafoɔ he sɛ. “Honhwɛ yei Farisifoɔ mmɔreka a ɔyɛ nyaatwom he ho. 2 Na bibiaa nni hɔ a bɛakata so a ɔnna adi, anaa ahinta a benhu. 3Nti bibiaa a hoaka no sum mu he bɛbɛte no hann mu, na nea hoaka agu aso mu kokoam he, bɛbɛpae mu aka no badwam.
Nnipa suro ho kɔkɔbɔ
4Bio nso, me nnamfonom, meeka akyerɛ ho sɛ, honnsuro bɛ a beku nipadua na ɔno akyi he bentumi nyɛ no hwee bio. 5Na mmom mɛkyerɛ ho nea honsuro no. Honsuro nea oku wie a ɔwɔ tumi sɛ ɔbɛto agu Gehenna (amanehunu kurom). Ampa! Meeka akyerɛ ho sɛ: Ɔno ne honsuro no. 6Bɛtɔno akasanoma nnum gye nkaprɛ mma mmienu, ɔnyɛ saa? Nso bɛ mu baako mpo nni hɔ a Nyankopɔn werɛ firi no. 7 Na ho ti nwii mpo bɛakane ne nyinaa. Nti honnsuro; hosom bo paa kyɛne nkasanoma bebree.
Ɔnsɛ sɛ yɛpa Kristo
8“Nti, meeka akyerɛ ho sɛ, biaa a ɔgye me tom nnipa anim he, Nipa Ba he nso bɛgye no atom Nyankopɔn abɔfoɔ anim. 9Na nea ɔpa me nnipa anim he, Nipa Ba he nso bɛpa no Nyankopɔn abɔfoɔ anim.
Honhom Kronkron ne n’akwankyerɛ
10 Na biaa a ɔbɛka asɛm bi atia Nipa Ba he, bɛde bɛkyɛ no; na nea ɔbɛka abususɛm atia Honhom Kronkron he deɛ, bɛmfa nkyɛ no. 11Na sɛ bɛde ho kɔ hyia adane mu, mpanyimfoɔ ne atumfoɔ anim a, honnwennwene nea hode beyi ho ho ano anaa nea hobɛka ho; 12na dɔno heaa mu Honhom Kronkron bɛkyerɛ ho nnoɔma a ɔsɛ sɛ hoka.”
Yesu mpɛ sɛ oyi atɛne
13Afei bi firi nnipakuo he mu ka kyerɛɛ Yesu sɛ, “Kyerɛkyerɛfoɔ, ka kyerɛ me nua na ɔne me nkyɛ awunnyadeɛ he.” 14Ɔka kyerɛɛ no sɛ, “Beema! Hwane ne de me sii ho so temmufoɔ anaa dekyɛfoɔ?” 15 Afei ɔka kyerɛɛ bɛ sɛ, “Homma ho ani nna hɔ na honhwɛ yie anibereɛ nyinaa ho, efiri sɛ, sɛ nipa nya ne ho ma obu so mpo a, ɔnyɛ nnoɔma a ɔwɔ he mu ne ne obenya ne nkwa.”
Adufudepɛ
16Yei nti, ɔmaa bɛ mfantoho bi sɛ, “Defoɔ bi asaase soo aba pii. 17Nti osusuu ne mu sɛ, ‘Ɛɛne ne menyɔ? Efiri sɛ, menni baabi a mede me nnɔbae besie.’ 18Nti ɔkaa sɛ, ‘Nea meyɔ di. Medwiri m’apata agu na masisi akɛseɛ, na hɔ ne mɛboaboa m’ayuo ne me nnoɔma pa nyinaa ano agu; 19na mɛka akyerɛ me kra sɛ, “ ‘Me kra, wowɔ nnoɔma pa pii a bɛaboa ano ama mfie pii, dwodwo wo ho, didi, nom, na gye w’ani.” ’ 20 Nso Nyankopɔn ka kyerɛɛ no sɛ, ‘Kwasea, anadwo yiaa bɛbɛgye wo kra afiri wo nsam. Na ɔba saa a, hwane ne nnoɔma a wode asie he bɛyɛ ne dea?’ 21 Saa ne nipa a ɔhyehyɛ agyapadeɛ fa nso ɔnyɛ defoɔ Nyankopɔn fam he teɛ.”
Suro ne akyinnyegyeɛ
(Mateo 6:25-33)
22Afei Yesu ka kyerɛɛ n’asuafoɔ he sɛ, “Yei nti, meeka akyerɛ ho sɛ, honnwennwene ho kra ho, nea hobedi anaa ho nipadua anaa nea hobɛhyɛ ho, 23efiri sɛ kra he som bo pii sene aduane, na nipadua he nso sombo sene ataadeɛ. 24Honhwɛ sɛ nkwããkwããdabi a bennua aba biaa na bentwa, na benni adekoradane anaa pata, nso Nyankopɔn ma bɛ aduane. Honnsom bo beberee nsene nnomaa anaa? 25Ho mu hwane ne betumi adwendwene de dɔnhwere baako ato ne nkwa so? 26Nti sɛ hontumi nyɔ nnoɔma nketewa a ɔte sei a, mmɛ nti ne hodwendwene nnoɔma a aka he ho? 27Honhwɛ sɛnea asukooko nyini; ɔnyɛ adwuma na ɔnto asaawa; nso meeka akyerɛ ho sɛ, Salomo animuonyam nyinaa mu mpo he, wanhyehyɛ ne ho kamakama sɛ yeinom mu baako mpo. 28Nti sɛ Nyankopɔn fira wuram nhahane a ɔya hɔ nnɛ na kyena bɛtwa de agu fononoo mu ahye no he ntoma saa a, mmɛ nti ne ommfira ho mmom a ho ho hia he ntoma? Oo! ho a ho gyidie sua! 29Nti, honnhwehwɛ nea hobedi ne nea hobɛnom, na honnwennwene nnha ho ho; 30efiri sɛ yeinom nyinaa ne nnoɔma a amane a ɔya wiase he di akyi dendenndene, na ho Agya nim sɛ hohia saa nnoɔma yi. 31Na mmom honhwehwɛ Nyankopɔn ahennie, na bɛde yeinom nyinaa bɛka ho ho.
Soro ahonyadeɛ
(Mateo 6:20-21)
32 “Honnsuro! Nwankuo ketewa, efiri sɛ ɔsɔ ho Agya ani sɛ ɔde ahennie he bɛma ho.
33 Hontɔno nnoɔma a howɔ na homfa nyɔ adɔeɛ. Honyɔ sika nkotokuo a ɔnsɛe mfa, na hompɛ agyapadeɛ a ɔya soro, baabi a akorɔmfoɔ ntumi nkowia na nwewemmoa nsɛe no, 34na baabi a ho agyapadeɛ ya he, hɔ ne ho akoma nso ya.
Honwɛne ntwɛne ho wura sanba
(Mateo 24:42-51)
35 “Hommɔ abɔsoɔ, na homma ho nkanea nnɛre, 36na honyɛ ho ho sɛ nnipa a bɛɛtwɛne bɛ wura a ofiri awaregyeɛ ase ɔɔba, na sɛ obeduru na ɔbɔ mu a, bɛabie no ntɛmntɛm. 37Nhyira ne nkoa a bɛ wura he bɛba abehu bɛ sɛ begu so ɔɔwɛne! Nɔkorɛ, meeka akyerɛ ho sɛ, ɔbɛbɔ n’abɔsoɔ, na wama bɛatenatena didipono ho na waba abɛsom bɛ. 38Na sɛ ɔba anadwo dasuom anaa nhemadeakyeɛ na ɔbɛto bɛ saa a, nhyira ne bɛ! 39Nso honhu yei sɛ, sɛ fiewura nim dɔno korɔ a korɔmfoɔ bɛba a, nka wamma no ammetu ne dane ase ammewura mu. 40Ho nso honsiesie ho ho, efiri sɛ dɔno a honsusu koraa mu ne Nipa Ba he bɛba.”
41Afei Petro bisaa sɛ, “Awurade, wode mfantoho yi ɔɔma yɛ anaa wode ɔɔma bɛ nyinaa nso?” 42Na Awurade buaa sɛ, Hwane koraa ne fiepanyini nɔkwafoɔ ne badwemma a ne wura de no bedi ne fiefoɔ so, sɛ ɔmma bɛ bɛ aduane berɛ a ɔsɛ mu? 43Nhyira ne saa akoa he a ne wura bɛba abehu no sɛ ɔɔyɔ saa! 44 Nɔkorem, meeka akyerɛ ho sɛ, ɔde saa akoa he besi nea ɔwɔ nyinaa so. 45Nso sɛ ɔkɔba sɛ akoa he ka no n’akoma mu sɛ, ‘Me wura akyɛre ba, na ofiri aseɛ boro nkoa ne mmaawa he, na odidi nom, na ɔboro a, 46saa akoa he wura bɛba da a ɔnhwɛ no kwane ne dɔno a onnim sɛ ɔbɛba mu, na ɔbɛtwe n’aso dendenndene na ɔde no afra bɛ a bɛnnye nni mu. 47 Nti akoa he a onim nea ne wura pɛ nso wansiesie ne ho anaa wanyɔ nea ɔpɛ he, bɛbɛbɔ no mmaa pii. 48Nso nea onnim a ɔyɔɔ nnoɔma a ɔsɛ hweɛ he bɛbɛhwe no kakraa bi. Nɔkwasɛm ne sɛ, biaa a bɛma no pii he, bebebisa pii afiri ne hɔ, na nea bɛde pii hyɛ ne nsa he, ɔno ne bebebisa pii nso afiri ne hɔ.
Akodie ho nkɔmhyɛ
(Mateo 10:34-36)
49“Mebaa sɛ meebɛma gya asɔ asaase so, na sɛ asɔ dada a, mmɛ ne meehwehwɛ kyɛne yei? 50 Nɔkorɛ di, mewɔ asubɔ bi da m’anim, na hwɛ sɛnea me ho yera me kosi sɛ bebewie! 51Hosusu sɛ mede asomdwie ne aba asaase so anaa? Ɔnte saa, na mmom mpaepaemu ne mede aba. 52Na ofiri nnɛ, fie baako mu nnipa mmienu bedi mpaepaemu, na mmeɛnsa ne mmienu anya, na mmienu ne mmeɛnsa anya. 53Bebedi mpaepaemu,
agya bɛsɔre atia ne ba
na ba asɔre atia n’agya,
na na bɛsɔre atia
ne babaa na babaa asɔre atia ne na,
asebaa bɛsɔre atia n’ase, na ase nso asɔre atia n’asebaa.”
54 Afei Yesu toaa so ka kyerɛɛ nnipakuo he nso sɛ, “Sɛ hohu sɛ nsuo amuna atɔeɛ fam a, hoka ntɛmaa sɛ, ‘Nsuo ɔɔbɛtɔ’; na ɔba saa. 55Na sɛ hohu sɛ anafoɔ fam mframa ɔɔbɔ a, hoka sɛ, ‘Ahuhuro ɔɔbɛba,’ na ɔbam. 56Nyaatwomfoɔ, honim sɛnea bɛkyerɛ asaase ne wiem nsɛnkyerɛnne ase, afei, mmɛ nti ne honnim sɛnea bɛkyerɛ saa mmerɛ yi mu?
57“Afei, ɛɛne nti ne ho ankasa honntumi nhu nea ɔfata sɛ hoyɔ?
58 Sɛ wo ne wo nkurobɔfoɔ ookodi asɛm tumfoɔ bi hɔ a, honam kwane so ɔɔkɔ he, bɔ mmɔdene sɛ wobesiesie wo ne no ntam, na wantwe wo ankɔ temmufoɔ he anim, na temmufoɔ he amfa woanhyɛ asennibea sohwɛfoɔ nsa, na asennibea sohwɛfoɔ he amfa wo ankɔto afiase. 59Meeka akyerɛ wo sɛ, womfiri hɔ nkɔ gye sɛ woatua ka biaa a ɔsɛ sɛ wo tua ansa.”",https://www.bible.com/bible/3971/LUK.12.BBTP
LUKA 13,"Asotwe ho asɛnka
1Saa berɛ heaa, nnipa bi a bɛya hɔ kaa sɛnea Pilato de Galileafoɔ bi mogyaa fraa bɛ afɔrebɔ mu he ho asɛm kyerɛɛ no. 2 Nti obisaa bɛ sɛ, “Nti hosusu sɛ na saa Galileafoɔ yi yɛ abɔnefoɔ kyɛne Galileafoɔ a aka nyinaa esiane saa amaneɛ a behuiɛ yi nti anaa? 3 Nɔkorem, meeka akyerɛ ho sɛ ɔnte saa koraa; nso sɛ hoansakra a, saa ne bebekuku ho nyinaa nso. 4Anaa nnipa dunwɔtwe a Siloa abrosane he bu guu bɛ so kuku bɛ he, nti hosusu sɛ na bɛyɛ abɔnefoɔ kyɛne nnipa a bɛtete Yerusalem nyinaa anaa? 5Nɔkorem, meeka akyerɛ ho sɛ ɔnte saa; nso sɛ hoansakra a, bebekuku ho nyinaa saa nso.”
Borɔdoma a ɔnso aba
6 Afei ɔtoaa so maa mfantoho yi sɛ, “Na beema bi wɔ borɔdoma si ne bobe turom, na ɔbaa sɛ ɔɔbɛhwɛ sɛ aduaba ya so a, nso wannya bi. 7Nti ɔka kyerɛɛ bobeturo hwɛfoɔ he sɛ, hwɛ, ‘Oo! Mfie mmeɛnsa di ne maba abɛhwehwɛ aduaba borɔdoma yi so, nso mannya bi. Twa twene! Ɛɛne koraa nti ne ɔsɛ sɛ ɔgye asaase he kɛntɛne so?’ 8 Obuaa no sɛ, ‘Owura, gyae no afe yi nso, na memfuntum aseɛ na memfa sumina ngu aseɛ. 9Na sɛ ɔsõ aba afe sesɛɛ a ɔyɛ asɛmpa, na mmom sɛ anso a, hedeɛ wobetumi atwa atwene.’ ”
Yesu saa baa bi yadeɛ Homeda bi
10Afei na Yesu ɔɔkyerɛkyerɛ hyia adane he baako mu homeda bi. 11Saa berɛ he, na baa bi a honhom bi ama no ayare mfie dunwɔtwe ama ne mu akuntunu a na ontumi mmae ne mu. 12Berɛ a Yesu huu no he, ɔfrɛɛ no ka kyerɛɛ no sɛ, “Baa, bɛayi wo afiri wo w’ahoɔmmerɛ mu.” 13 Na ɔde ne nsa guu ne so; na amonom hɔaa ne mu teneeɛ, na ofirii aseɛ hyɛɛ Nyankopɔn animuonyam. 14Hyiadane he mu panyini ani bereeɛ sɛ Yesu asa yadeɛ homeda he. Nti ɔka kyerɛɛ nnipakuo he sɛ, “Nnansia ne ɔsɛ sɛ bɛde yɔ adwuma, ɔno mu ne ɔsɛ sɛ ho ba na bɛsa ho yadeɛ, na ɔnyɛ homeda ne ɔsɛ sɛ ho ba.” 15 Nso, Awurade buaa no sɛ, “Nyaatwomfoɔ, nti ho mu biaa nsane ne nantwie anaa n’afunumu mfiri buom homeda nkɔma no nsuo nnom? 16 Ɔmfata sɛ baa yi a ɔyɛ Abraham babaa a Satan akyekyere no mfie dunwɔtwe he, bɛsane no firi mpokyerɛ yi mu homeda anaa?” 17Na ɔkaa yeinom he, n’atamfoɔ he nyinaa ani wuiɛ; nso nnipakuo he nyinaa firii aseɛ dii ahurusie anwanwadeɛ a ɔyɔeɛ he nyinaa ho.
Sinapi aba ne mmɔreka ho mfantoho
(Mateo 13:31-33; Marko 4:30-32)
18Afei Yesu toaa so sɛ, “Sɛ ne Nyankopɔn ahennie teɛ? Na ɛɛne ho ne mede bɛto? 19Na ɔmaa mfantoho yi sɛ: Nyankopɔn ahennie he te sɛ sinapi aba a bi duaa no ne turom, na onyini bɛyɛɛ dua, na soro nnomaa tenatenaa ne mmane so.” 20Na ɔkaa bio sɛ, “Mmɛ ho ne mede Nyankopɔn ahennie bɛto? 21Ɔte sɛ mmɔreka a baa bi de fraa siam susukuruwaa akɛseɛ mmeɛnsa mu kosii sɛ ne nyinaa tuiɛ.”
Pono teateaa he
(Mateo 7:13, 14, 21-23)
22Na Yesu tutuu akwane kɔɔ nkuro mu ne nkuraa ase kyerɛkyerɛeɛ na ɔtoaa n’akwantuo he so kɔɔ Yerusalem. 23Afei bi bisaa no sɛ, “Awurade, bɛ a wobegye bɛ nkwa he yɛ kakraa bi anaa?” Ɔka kyerɛɛ bɛ sɛ, 24 “Honyere ho ho dendenndene nwura pono teateaa he mu, na meeka akyerɛ ho sɛ nnipa beberee bɛhwehwɛ sɛ bewura mu nso bentumi. 25 Na sɛ fiewura he nya sɔre to pono he mu a, afei hobegyina abɔntene abɔ pono he mu aka sɛ, ‘Owura, bie yɛ.’ Nso obebua ho sɛ, ‘Mennim baabi a hofiri.’ 26 Na hobefiri aseɛ aka sɛ, ‘Yɛ ne wo didi nomeeɛ, na womaa nkyerɛkyerɛ yɛ mmɔntene so.’ 27Nso obebie n’ano aka akyerɛ ho sɛ, ‘Mennim baabi a hofiri. Homfiri me so nkɔ, ho a hoyɔ nea ɔntene nyinaa!’ 28Saa berɛ he hobesu na hoatwɛre ho sẽ, berɛ a hobehu Abraham ne Isak ne Yakob ne adiyifoɔ he nyinaa sɛ bɛya Nyankopɔn ahennie mu, na ho deɛ, bɛapam ho kɔ abɔntene he. 29 Bio nso, nkurofoɔ befiri apieɛ fam ne atɔeɛ fam, atifi fam ne anafoɔ fam aba, na bɛbɛtenatena adidiiɛ Nyankopɔn ahennie mu. 30 Nɔkwasɛm ne sɛ, binom aka akyi nso bebedi kane, saa nso ne binom adi kane nso bɛbɛka akyi.”
Herode Antipa
31Dɔno heaa mu he Farisifoɔ bi ba bɛka kyerɛɛ no sɛ, “Firi ha kɔ, efiri sɛ Herode pɛ sɛ oku wo.” 32Na ɔka kyerɛɛ bɛ sɛ, “Honkɔka nkyerɛ saa dadaafoɔ he sɛ, ‘Hwɛ, meetu ahonhommɔne na masa yadeɛ nnɛ ne kyena, na n’adekyeɛ he mawie.
Yesu twa Yerusalem ho adwo
(Mateo 23:37-39)
33Nso, otwa sɛ menante nnɛ ne kyena ne adekyeeɛ, efiri sɛ ɔnsɛ sɛ beku diyifoɔ bi baabi foforɔ biaa gye Yerusalem.’ 34Yerusalem! Yerusalem! Wo a woku adiyifoɔ na wosi bɛ a bɛasoma bɛ wo nkyɛne aboɔ; hwɛ mprɛ dodoɔ a mepɛɛ sɛ meboaboa wo manfoɔ ano sɛnea akokɔbaatane boaboa ne mma ano hyɛ ne ntabane ase, nso woampene so! 35 Hwɛ! Bɛagyaa ho fie fituo ama ho. Meeka akyerɛ ho sɛ, honhu me bio kosi sɛ hobɛka sɛ, ‘Nhyira ne nea ɔba Awurade dini mu!’ ”",https://www.bible.com/bible/3971/LUK.13.BBTP
LUKA 14,"Yesu sa bi a ɔyare sasaborɔ yadeɛ Homeda
1 Afei homeda bi, Yesu kɔɔ Farisifoɔ mpanyimfoɔ he mu baako fie sɛ ookodidi he, na nkurofoɔ he ɔɔtetɛ no. 2Saa berɛ heaa na bi ya n’anim a wahonhono. 3Nti Yesu bisaa Mmaranimfoɔ ne Farisifoɔ he sɛ, “Mmara ma kwane sɛ bɛsa yadeɛ homeda anaa ɔmma kwane?” 4Nso bɛyɛɛ komm. Nti Yesu sɔɔ ne mu saa no yadeɛ na ɔmaa no kɔeɛ. 5 Na ɔka kyerɛɛ bɛ sɛ, “Ho mu hwane ne sɛ ne ba anaa ne nantwie tɔ abura mu homeda a, onnyi no mfiri mu ntɛmaa homeda he?” 6Bɛantumi anyi saa asɛm yi ano.
Ahobrɛaseɛ
7 Afei ɔtoaa so maa mfantoho bi kyerɛɛ nnipa a bɛato nsa afrɛ bɛ he, berɛ a ohuu sɛnea na bɛɛhwehwɛ mu ayi mpanyini tenabea he, ɔka kyerɛɛ bɛ sɛ, 8“Sɛ bi to nsa frɛ wo ayefohyia ase a, ntena mpanyini tenabea, ebia na waato nsa afrɛ bi a odi mu kyɛne wo, 9na nea ɔtoo nsa frɛɛ wo ne no he bɛba abɛka akyerɛ wo sɛ, ‘Ma nipa yi ntena ha.’ Afei wode aniwuo befiri hɔ akɔtena baabi a onni mu sɛ kane tenabea he. 10Na mmom sɛ bɛto nsa frɛ wo a, kɔ na kɔtena baabi a ɔya fam koraa, na sɛ nea wato nsa afrɛ wo he ba a, waka akyerɛ wo sɛ, ‘Damfo, foro kɔ soro.’ Ɔno bɛma woanya anidie wo mfɛfoɔ a bɛahyia he nyinaa anim. 11Na biaa a ɔma ne ho so he bɛbɛbrɛ no ase, na nea ɔbrɛ ne ho ase he bɛbɛma no so.”
Ahiafoɔ adidifrɛ
12Na ɔka kyerɛɛ beema a ɔtoo nsa frɛɛ no he nso sɛ, “Sɛ woto pono, mfrɛ wo nnamfo anaa wo nuanom anaa w’abusuafoɔ anaa wo mfɛfoɔ adefoɔ nkoaa, ɔnam sɛ wodwene sɛ bɛ nso da bi bɛbɛto nsa afrɛ wo bɛ apontoɔ asɛ de atua wo ka nti. 13 Na mmom, sɛ wo to pono a, to nsa frɛ ahiafoɔ, mmubuafoɔ, mpakye, ne anifirafoɔ nso, 14 na wobenya nhyira, efiri sɛ bɛ deɛ benni bibiaa a bɛde betua wo so ka. Na wobenya akatua ateneneefoɔ wusɔreɛ he mu.”
Apontoɔ kɛseɛ he
(Mateo 22:2-10)
15 Berɛ a bɛ a bɛ ne no tete adidiiɛ hɔ he mu baako tee nsɛm yi he, ɔka kyerɛɛ no sɛ, “Nhyira ne nea obedidi Nyankopɔn ahennie mu!” 16Na afei Yesu ka kyerɛɛ no sɛ, “Nipa bi too pono kɛseɛ anwummerɛ bi, na ɔtoo nsa frɛɛ nnipa bebree. 17Na dɔno a bɛde bedi aduane he duruiɛ he, ɔsomaa n’akoa kɔɔ bɛ a ɔtoo nsa frɛɛ bɛ he hɔ sɛ, ‘Hommra na afei bɛasiesie bibiaa awie.’ 18Nso bɛ nyinaa befiri aseɛ yiyii bɛ ho ano. Nea odi kane he ka kyerɛɛ no sɛ, ‘Maatɔ asaase na ehia sɛ mekɔhwɛ; mesrɛ wo, yi me firi mu.’ 19Na foforɔ nso kaa sɛ, ‘Maatɔ anantwie mpamho nnum na meehwɛ sɛnea bɛteɛ; mesrɛ wo, yi me firi mu.’ 20Na foforɔ nso kaa sɛ, “Mewareɛ nkyereeɛ, nti mentumi mma. 21Nti akoa he bɛkaa nsɛm yi kyerɛɛ ne wura he. Na fiewura he bo fuiɛ na ɔka kyerɛɛ n’akoa he sɛ, ‘Yɔ ntɛm kɔ kuro he akwane ne mmorɔnoo so kɔfa ahiafoɔ ne mmubuafoɔ ne anifirafoɔ ne mpakye bra.’ 22Akoa he yɔɔ saa wieeeɛ he, ɔkaa sɛ, ‘Me wura, maayɔ nea wo hyɛɛ me he, nso kwane da so ya hɔ.’ 23Na ne wura he ka kyerɛɛ no sɛ, ‘Kɔ akwane ne mmɔntene so na hyɛ amanfoɔ ma bɛ mmra mu, sɛ ɔbɛyɛ na fie ha bɛyɛ ma. 24Na meeka akyerɛ ho sɛ, nnipa a (bedii kane) too nsa frɛɛ bɛ he mu biaa nni hɔ a m’aduane he bi bɛka n’ano.’ ”
Kristo frɛ a ɔfrɛ nnipa
(Mateo 10:37-38)
25Afei na nnipadɔm pii bi ne no nam, na ɔdanee ne ho ka kyerɛɛ bɛ sɛ, 26 “Sɛ bi ba me nkyɛne na w’annɔ me asene ne papa ne ne maame ne ne yerɛ ne ne mma ne ne nuammeemanom ne ne nuammaanom ne n’ankasa mpo kra a, ontumi nyɛ me suani. 27 Biaa a ɔnsoa n’asennua na onni m’akyi he ntumi nyɛ me suani.
Nkontabuo
28Na ho mu hwane ne ɔpɛ sɛ osi abrosane a onni kane nsese ne boɔ nhwɛ sɛ sika a ɔwɔ he betumi asi ansa na wahyɛ aseɛ? 29Sɛ wanni kane anyɔ saa a, ɔbɛto fapem he nso ontumi nwie, na bɛ a bɛhwɛ nyinaa befiri aseɛ atweetwe no 30aka sɛ, ‘Nipa yi firii aseɛ siiɛ nso wantumi anwie.’ 31Anaa hene hwane ne ɔne hene foforɔ ɔɔkɔko a, onni kane ntena ase ntu agyina na ɔnhwɛ sɛ obetumi de asraafoɔ mpem du akohyia nea ɔde mpem aduonu ɔɔba no so he? 32Sɛ ontumi nyɔ saa a, hedeɛ berɛ a baako he ya akyiri nohoa he, ɔbɛsoma binom ma bɛkɔsrɛ sɛ benni no asomdwie mu. 33Nti, honhu sɛ, ho mu biaa a onnya n’ahodeɛ nyinaa hɔ he ntumi nyɛ me suani.
Nkyene ho asɛm
34 “Ɔyɛ nɔkorɛ sɛ nkyene yɛ. Nso sɛ nkyene dɛ firi mu a, mmɛ ne bɛde bɛhyɛ nkyene bio? 35Ɔnnyɛ mma asaase anaa sumina. Bɛto gu. Ma nea ɔwɔ aso he ntie.”",https://www.bible.com/bible/3971/LUK.14.BBTP
LUKA 15,"Dwane a wayera ho mfantoho
(Mateo 18:12-14)
1Na togyefoɔ ne nnebɔnyɛfoɔ nyinaa twi bɛnee Yesu sɛ beebetie no. 2 Nti Farisifoɔ ne atwerɛfoɔ he nyinaa nwiinwii kaa sɛ, “Nipa yi gye nnebɔnyɛfoɔ na ɔne bɛ didi.” 3Nti ɔyɔɔ mfantoho bi kyerɛɛ bɛ sɛ: 4 “Ho mu hwane ne wɔ nwane ha, na mu baako yera a, onnya aduɔkron nkron he serɛ so nkɔhwehwɛ nea wayera he nkosi sɛ obehu no? 5Na berɛ a wahu no he, ɔde no bɔ ne kɔno ho na odi ahurusie. 6Na oduru fie a ɔfrɛfrɛ ne nnamfonom ne ne mpɔtamfoɔ boa ano ka kyerɛ bɛ sɛ, ‘Ho ne me nni ahurusie, efiri sɛ mahu me dwane a ɔyeraeɛ he.’ 7Nti meeka akyerɛ ho sɛ anigye pii bɛba soro debɔneyɛfoɔ baako a wasakra ho kyɛne ateneneefoɔ aduɔkron nkron a benhia adwensakra.
Dwetɛbena a ayera he ho mfantoho
8“Anaa baa hwane ne wɔ dwetɛbena du na sɛ dwetɛbena baako yera a, ɔnsɔ kanea mpra ne fie na ɔnhwehwɛ no yie nkosi sɛ obehu? 9Na sɛ ohu a, ɔfrɛfrɛ ne nnamfoɔ mmaa ne n’afipamfoɔ boa ano ka sɛ, ‘Ho ne me nni ahurusie, efiri sɛ mahu me dwetɛbena a ɔyeraeɛ he.’ 10 Nti, meeka akyerɛ ho sɛ, Nyankopɔn abɔfoɔ anigye debɔneyɛni baako a wasakra ho.”
Agya a ɔdɔ ne ba ho mfantoho
11Afei ɔkaa sɛ, “Na beema bi wɔ mma mmienu. 12Na bɛ mu kumaa he ka kyerɛɛ ne papa sɛ, ‘Papa, fa w’agyapadeɛ he fã a ɔyɛ me deɛ ma me.’ Nti ɔkyɛɛ n’asetenadeɛ mu maa bɛ. 13 Na nna kakraa bi akyi he, ba kumaa he boaboaa nnoɔma he nyinaa ano na otuu kwane kɔɔ akyirikyiri mane bi so, na okobuu akohwibra de sɛee n’agyapadeɛ he nyinaa. 14Berɛ a ɔhweree ne nyinaa he, kɔm kɛseɛ bi sii mane he mu baabiaa, na ne ho firii aseɛ kyere no. 15Afei ɔde ne ho kɔdanee mane he muni baako, na ɔde no kɔɔ n’asaase so sɛ ɔnkɔhwɛ ne mprako. 16 Na ne kɔno dɔɔ sɛ ɔde aduane a mprako di he bi bɛhyɛ ne yafunu mã, nso biaa amma no hwee. 17“Berɛ a n’ani baa ne ho so he, ɔkaa sɛ, ‘Me papa apaafoɔ he mu deɛ ɔya he ne nnya aduane mma ne mmu so a mete ha yi a kɔm ooku me yi! 18 Mɛsɔre akɔ me papa nkyɛne akɔka akyerɛ no sɛ, “Papa, maayɔ soro ne wo anim bɔne. 19Memfata sɛ wofrɛ me wo ba bio. Yɛ me w’apaafoɔ he mu baako.” ’
20Nti ɔsɔre sii kwane so sɛ ɔɔkɔ ne papa nkyɛne. Berɛ a ɔda soaa ya akyirikyiri he, ne papa huu no, na ne yam hyehyee no maa ne ba he, na otuu mmirika kɔsɔɔ ne mu yɔɔ no atuu. 21Afei ne ba he ka kyerɛɛ no sɛ, ‘Papa, maayɔ soro ne wo anim bɔne. Memfata sɛ wofrɛ me wo ba bio. 22Na papa he ka kyerɛɛ ne nkoa he sɛ, ‘Honyɔ ntɛm, mfa ataadeɛ a odi mu mmra mmɛhyɛ no, na homfa petea nhyɛ ne nsa na homfa mpaboa nhyɛ no. 23Na homfa nantwie kumaa a wadɔre sradeɛ mmra mmeku no mma yenni na yɛnnye yɛ ani, 24 efiri sɛ me ba yi wuiɛ na wasane aba nkwa mu; ɔyeraeɛ na maahu no.’ Na befirii aseɛ gyee bɛ ani.
25“Saa berɛ yi na ne ba panyini he ya mfuom; na ɔɔba a ɔbɛne fie he ɔtee sɛ nnwom ne asa ɔɔkɔ so. 26Nti ɔfrɛɛ nkoa he mu baako na obisaa no nea ɔɔkɔ so. 27Akoa he buaa no sɛ, ‘Wo nua kumaa he aba, na wo papa aku nantwie kumaa a wadɔre sradeɛ, efiri sɛ ne nsa aka no bio a ɔwɔ nkwa mu.’ 28 Na ne bo fuu paa, na wampɛ sɛ ɔkɔ fie. Afei ne papa pie bɛkorɔkrɔɔ no. 29Obuaa ne papa sɛ, ‘Maasom wo mfie bebree, na memmuu wo mmara so da, nso wommaa me abirekyie ba mpo sɛ me ne me nnamfonom mfa nnye yɛ ani da. 30Nso wo ba yi a ɔne nwamanfoɔ adi wo ahodeɛ baeɛaa pɛ, woaku nantwie ba a wadɔre sradeɛ ama no.’ 31Afei ɔka kyerɛɛ no sɛ, ‘Me ba, woya me nkyɛne berɛ nyinaa, na nea mewɔ nyinaa yɛ wo deɛ; 32nso ɔsɛ sɛ yɛma yɛ ani gye na yedi ahurusie, efiri sɛ wo nua yi wuiɛ na waaba nkwa mu bio, ɔyeraeɛ na yɛahu no.’ ”",https://www.bible.com/bible/3971/LUK.15.BBTP
LUKA 16,"Fiepanyini nitefoɔ he ho bɛ
1Afei Yesu toaa so ka kyerɛɛ asuafoɔ he sɛ, “Na defoɔ bi ya hɔ a ɔwɔ fiehwɛfoɔ bi, na bɛkaa ne ho asɛm kyerɛɛ no sɛ ɔɔyɔ n’agyapadeɛ basabasa. 2Nti defoɔ he frɛɛ n’akoa he ka kyerɛɛ no sɛ, ‘mmɛ ne mete fa wo ho yi? Bebu wo fiehwɛ adwuma he ho akonta kyerɛ me, efiri sɛ wontumi nhwɛ fie he so bio.’ 3Afei fiehwɛfoɔ he kaa no ne tim sɛ, ‘Mmɛ ne menyɔ, berɛ a me wura ɔɔbɛgye me fiehwɛ adwuma afiri me nsam yi? Me ho nyɛ dene pii sɛ metutu fam, mefɛre nso sɛ mɛsrɛsrɛ adeɛ. 4Ehẽẽ! Menim nea mɛyɔ a sɛ oyi me adi firi fiehwɛ adwuma he mu a, nkurofoɔ bɛgye me akɔ bɛ fie.’ 5Saa nti ɔfrɛɛ bɛ a bɛde ne wura ka he mu biaa baa ne nkyɛne bisaa nea odi kane he sɛ, ‘Wode me wura ka mmeɛhe?’ 6Ɔkaa sɛ, ‘Ngo susuhina ha.’ Ɔka kyerɛɛ no sɛ, ‘Gye wo nhyehyɛeɛ nwoma he na tena ase twerɛ aduonum ntɛm.’ 7Afei, fiehwɛfoɔ he bisaa foforɔ sɛ, ‘Wo nso, wode ka mmeɛhe?’ Ɔkaa sɛ, ‘Ayuo mmɔtɔ ha.’ Ɔka kyerɛɛ no sɛ, ‘Gye wo nhyehyɛeɛ nwoma he na twerɛ aduowɔtwe.’ 8 Na fiewura he kamfõõ fiehwɛfoɔ nitefoɔ he, efiri sɛ ɔde n’adwene yɔɔ adwuma; yei mpo kyerɛ sɛ, wiase yi mu mma yɛ anitefoɔ sene hann mma bɛ mfɛfoɔ mu.
Ahonyadeɛ ho kwane pa
9 “Bio nso, meeka akyerɛ ho sɛ, homfa ahonyadeɛ a ɔntene so nnya nnamfoɔ, na sɛ ɔsa a, bɛagye ho akɔ daa tenabea mu. 10 “Nipa a odi adeɛ ketewa mu nɔkorɛ he di pii mu nɔkorɛ nso, na nipa a ɔntene adeɛ ketewa mu he ntene pii mu nso. 11Nti sɛ hoanni nɔkorɛ ahonyadeɛ a ɔntene mu a, hwane ne de ahonyadeɛ pa bɛhyɛ ho nsa? 12Na sɛ hoanni nɔkorɛ afoforɔ deɛ mu a, hwane ne de ho ankasa ho deɛ bɛma ho?
Som afaanu
13 Akoa biaa nni hɔ a obetumi asom awuranom mmienu; efiri sɛ obebu baako animtia na ɔde anidie ama baako, anaa ɔbɛbata baako ho na watwe ne ho afiri baako ho. Hontumi nsom Nyankopɔn ne ahonyadeɛ.”
Yesu kaa Farisifoɔ anim
14 Afei nso Farisifoɔ a bɛyɛ sikaniberɛ he tee yeinom nyinaa, na befirii aseɛ tweetwee no. 15 Nti ɔka kyerɛɛ bɛ sɛ, “Ho ne hobu ho ho bem nnipa anim, nso Nyankopɔn nim ho akomam; efiri sɛ nea ɔsombo nnipa ani so he yɛ akyiwadeɛ Nyankopɔn ani so. 16“Mmara he ne adiyifoɔ he tenaa hɔ besii Yohane so; efiri hɔ he, bɛpae mu ka Nyankopɔn ahennie he ho asɛmpa, na nipa biaa bɔ mmɔdene sɛ obewura mu. 17 Nso, ɔmmerɛ sɛ soro ne asaase betwam akɔ kyɛne sɛ mmara he mu ntwerɛdeɛ he bi ho nsensaneɛ baako mpo bɛtɔ fam. 18“Biaa a obegyaa ne yerɛ na waware foforɔ he asɛe awareɛ, na nea ɔbɛware baa a ne kunu agyaa no he nso asɛe awareɛ.
Defoɔ ne hiani he
19“Na nipa bi yɛ defoɔ, na ɔtaa hyɛ ataadeɛ pa ne nwera, na da biaa ɔde asetena afɛfɛdeɛ gye n’ani. 20Na hiani bi a bɛfrɛ no Lasaro a ne ho nyinaa atutu akuro taa kɔtena n’aboboano, 21na ne kɔno dɔɔ sɛ ɔde mporoporowa a ofiri defoɔ he didipono so gu fam he hyɛ ne yafunu mã, nso ɔba saa a, nkramane bɛtaferee n’akuro mu. 22Na berɛ bi akyi he, hiani he wuiɛ na abɔfoɔ faa no kɔɔ Abraham kokom. “Defoɔ he nso wuiɛ ma besiee no. 23Na sakani he maa n’ani so he, na ɔya Asamando, na ɔya ahoyera mu, na ohuu sɛ Abraham ya akyirikyiri a Lasaro ya ne kokom. 24Nti ɔfrɛɛ no kaa sɛ, ‘Agya Abraham, hu me mmɔbɔ na soma Lasaro ma ɔmfa ne nsateaa ano mmɔ nsuom na ɔmfa mmɛdwodwo me kɛtrɛma, efiri sɛ me ho yera me gyaframa yi mu.’ 25Na Abraham kaa sɛ, ‘Me ba, kae sɛ wote ase he, wonyaa nnoɔma pa a wopɛ nyinaa, na Lasaro deɛ, ohuu amane, na afei ne wanya awerɛkyekyerɛ ne wo nso woohu amane. 26Na yeinom nyinaa akyi he, bɛde kuu kɛseɛ ato yɛ ne ho ntam, nti bɛ a bɛpɛ sɛ befiri ha ba ho nkyɛne he ntumi, na bɛ a bɛpɛ sɛ befiri hɔ ba yɛ nkyɛne he nso ntumi.’ 27Na ɔkaa sɛ, ‘Hedeɛ mesrɛ wo, Agya, soma no ma ɔnkɔ me papa fie, 28na mewɔ anuanom nnum, na onkodi adanseɛ nkyerɛ bɛ, na ɔmmɔ bɛ kɔkɔ na bɛamma saa ahoyera yi mu bi.’ 29 Na Abraham kaa sɛ, ‘Bɛwɔ Mose ne adiyifoɔ he; ma bentie bɛ.’ 30Afei ɔkaa sɛ, ‘Daabi, agya Abraham, sɛ bi firi awufoɔ mu kɔ bɛ nkyɛne mmom a ne bɛbɛsakra.’ 31Na ɔka kyerɛɛ defoɔ he sɛ, ‘Sɛ bɛantie Mose ne adiyifoɔ he a, saa ne sɛ bi sɔre firi awufoɔ mu kɔ bɛ nkyɛne mpo a, bɛnnye no nni.’ ”",https://www.bible.com/bible/3971/LUK.16.BBTP
LUKA 17,"Sintiduatoɔ
1Afei ɔka kyerɛɛ n’asuafoɔ he sɛ. “Nea ɔbɛyɛ biaa sintiduatoɔ he bɛba. Nso nea ɔnam no so bɛba he nnue! 2 Nka ɔyɛ ma no sɛ bɛde ayuyammoɔ bɛsɛne ne kɔno mu akɔto no ato po mu, sene sɛ ɔbɛto nketewa yi mu baako sintidua.
Bɔne fakyɛ
3 Homma ho ani mmra ho ho so. Sɛ wo nua yɛ bɔne bi a ka n’anim, na sɛ onu ne ho a fakyɛ no. 4 Sɛ bi yɛ wo bɔne mprɛ nson da koro na ɔsane ba wo nkyɛne mprɛ nson ka sɛ, ‘Maanu me ho a,’ fakyɛ no.” 5 Na asomafoɔ he ka kyerɛɛ Awurade sɛ, “Ma yɛ gyidie nyɛ kɛseɛ.”
Gyidie mu tumi
6 Na Awurade kaa sɛ, “Sɛ howɔ gyidie a ne kɛseɛ te sɛ sinapi aba mpo a, nka hobɛka akyerɛ saa akyee dua yi sɛ, ‘Tutu na kosi po mu!’ Na nka obetie ho.
Nɔkorɛdie
7“Ho mu hwane ne ɔwɔ akoa a oofuntum asaase anaa ɔɔhwɛ mmoa, na sɛ ofiri afuom ba a ɔbɛka akyerɛ no sɛ, ‘Yɔ ntɛm bra bɛtena didipono ho’; 8na ɔnnka nkyerɛ no sɛ, ‘Siesie bibi ma menni anwummerɛ yi, na bɔ wo ho so som me kosi sɛ medidi anom awie, na ɔno akyi he wobetumi adidi anom?’ 9Ɔbɛda akoa he ase sɛ wayɔ nea wahyɛ no he anaa? 10Nti ho nso, sɛ hoyɔ nea bɛahyɛ ho nyinaa wie a, honka sɛ, ‘Yɛyɛ nkoa a yɛnsɛ hwee. Nea ɔsɛ sɛ yɛyɔaa ne yɛayɔ yi.’ ”
Akwatafoɔ du he ayaresa
11 Na Yesu ɔɔkɔ Yerusalem he ɔfaa Samaria ne Galilea ntam. 12 Na ɔɔyɛ aduru akuraa bi ase he, mmeema akwatafoɔ du huu no, nso bɛsɔre gyinaa akyirikyiri. 13Na bɛmaa bɛ nne so kaa sɛ. “Owura Yesu hu yɛ mmɔbɔ!” 14 Na ohuu bɛ he, ɔka kyerɛɛ bɛ sɛ, “Honkɔ na homfa ho ho nkɔkyerɛ asɔfoɔ he.” Na berɛ a bɛɛkɔ he bɛ ho firiiɛ. 15Berɛ a bɛ mu baako huu sɛ ne ho afiri he, ɔsane baeɛ de nne kɛseɛ hyɛɛ Nyankopɔn animuonyam: 16Na ɔde n’anim butu Yesu nane ase daa no ase; na ɔyɛ Samariani. 17Afei Yesu buaa sɛ, “Ɔnyɛ du ne bɛ ho firiiɛ? Na nkron a bɛaka he ya he? 18Nti bɛanhu bɛ mu biaa a wasane n’akyi ammfa animuonyam ammra Nyankopɔn ka beema a ɔyɛ manfrani yi ho?” 19 Afei ɔka kyerɛɛ no sɛ, “Sɔre kɔ; wo gyidie agye wo.”
Nyankopɔn ahennie he mmaeɛ
20 Berɛ bi Farisifoɔ he bisaa Yesu berɛ korɔ a Nyankopɔn ahennie he bɛba, obuaa bɛ sɛ, “Nyankopɔn ahennie he ɔɔmma sɛ adeɛ a behu no pefee; 21 na bɛnka nso sɛ ‘Hwɛ, ɔya ha’ anaa ‘ɔya hɔ,’ efiri sɛ Nyankopɔn ahennie he ya ho mfimfini.”
22Afei ɔka kyerɛɛ asuafoɔ he sɛ, “Nna bi ɔɔba a hobɛpɛ sɛ hohu Nipa Ba he nna he mu baako nso hoonhu. 23 Na nnipa bɛka akyerɛ ho sɛ, ‘Honhwɛ hɔ,’ anaa ‘Honhwɛ ha!’ Nso honnkɔ na honnni bɛ akyi nso. 24 Na sɛnea anyinam ma ne hann hyerɛn firi soro ase fã bi kɔ soro aseɛ fã foforɔ he, saa ne nipa Ba he bɛyɛ ne nna he mu. 25 Nso nea odi kane he, ɔsɛ sɛ Nipa Ba he hu amaneɛ bebree na nneemmafoɔ po no.
Noa ne Lot nna ho mfatoho
26 Bio nso, sɛnea ɔyɛɛ Noa nna he mu he, saa ne ɔbɛyɛ nipa Ba he nna he nso mu. 27 Bedidiiɛ, nomeeɛ, mmeema warewareeɛ, bɛde mmaa memaa awareɛ, kosii da a Noa kɔhyɛnee adaka he mu na nsuhyiri he ba bɛsɛee bɛ nyinaa he. 28Saa ne ɔyɛɛ Lot nna he mu, bedidiiɛ, nomeeɛ, bɛtɔeɛ, bɛtɔnooɛ, beduaeɛ, besisii adane. 29Na da a Lot firii Sodom he, gya ne sɔɔfee tɔ firii soro bɛsɛee bɛ nyinaa. 30Saa ne ɔbɛyɛ da a bebeyi nipa Ba he adi he. 31“Saa da he, mma nipa a ɔya dane atifi a ne nnoɔma ya fie hɔ he nsi fam mmɛfa, na nipa a ɔya afuom he, mma ɔno nso nsane mmɛfa nnoɔma a ɔya akyi he. 32 Honkaeɛ Lot yerɛ he. 33 Biaa a ɔhwehwɛ sɛ ɔbɛkora ne kra he, ɔbɛhwere, na biaa a ɔbɛhwere ne kra he benya nkwa. 34Meeka akyerɛ ho sɛ, saa anadwo he, ɔte sɛ nnipa mmienu da mpa baako so, na bɛafa baako kɔ na bɛagya nea ɔka ne ho he hɔ. 35 Saa ara nso ne sɛ mmaa mmienu ɔɔyam adeɛ ayuyammoɔ korɔ so na bɛafa baako kɔ na bɛagya nea ɔka ne ho he hɔ.” 36[Ɔte sɛ mmeema mmienu te afuom; na bɛafa baako, na bɛagya baako hɔ.] 37 Nti bebisaa no sɛ, “Awurade, he fa?” Ɔka kyerɛɛ bɛ sɛ, “Nea afunu ya he, hɔ ne pɛtɛ bɛboaboa bɛ ho ano.”",https://www.bible.com/bible/3971/LUK.17.BBTP
LUKA 18,"Temmufoɔ a ɔntene he ho mfantoho
1 Afei ɔtoaa so maa bɛ mfantoho bi de kyerɛɛ sɛnea ohia sɛ bɛbɔ mpaeɛ daa a bɛmpa aba. 2Ɔkaa sɛ, “Na temmufoɔ bi ya kuro bi mu a onsuro Nyankopɔn na ommu nipa biaa, 3na na kunafoɔ bi ya saa kuro he mu a ɔtaa kɔ ne nkyɛne kɔka sɛ, ‘Hwɛ sɛ wobebu atɛntenenee me ne me nkurobɔfoɔ ntam.’ 4Ɔtwentwɛnee ne nane ase kakra, nso akyire yi ɔkaa no ne tim sɛ, ‘Ewom sɛ mensuro Nyankopɔn na memmu nnipa deɛ, 5 nso, sɛnea kunafoɔ yi kɔ so ha me nti, mɛhwɛ na mabu atɛntenenee, na wamma ammɛdwane me ho bio.’ ” 6Afei Awurade kaa sɛ, “Hontie nea temmufoɔ a ɔntene he mpo kaeɛ! 7Nɔkwasɛm di, ewom sɛ Nyankopɔn ma ne bo dwo kyɛre ma ho deɛ, nso ommu atɛntenenee mma bɛ a wayi bɛ a besu frɛ no awia ne anadwo he anaa? Nti, ɔbɛtwentwɛne ne nane ase bɛ ho anaa? 8Meeka akyerɛ ho sɛ, obebu atɛntenenee ama bɛ ntɛm so. Nso sɛ Nipa Ba he ba a, obehu gyidie ankasa asaase so anaa?”
Farisini ne togyeni he
9Na ɔde mfantoho yi nso maa binom a bɛgye bɛ ho di sɛ bɛyɛ ateneneefoɔ na bemmu bɛ a bɛaka he koraa he sɛ, 10“Nnipa mmienu kɔɔ asɔre fie kɔbɔɔ mpaeɛ, na baako yɛ Farisini, na nea ɔka ne ho he yɛ togyeni. 11 Farisini he sɔre gyinaeɛ, na ofirii aseɛ bɔɔ mpaeɛ ne tim sɛ, ‘Nyankopɔn, meda wo ase sɛ mente sɛ nnipa a aka he, apoobɔfoɔ, bɛ a bɛntene, awaresɛefoɔ, anaa togyeni yei mpo. 12 Medi mmuada mprenu nnawɔtwe, meyi nea menya nyinaa so ntotosoɔ du du.’ 13Na togyeni he a ogyina fã nohoa he ampɛ sɛ ɔma n’ani so hwɛ soro mpo, na mmom ɔde ne nsa guu ne koko so kaa sɛ, ‘Nyankopɔn, hu me debɔneyɛni mmɔbɔ.’ 14 Meka kyerɛ ho sɛ, togyeni he de bembuo sane kɔɔ ne fie sene Farisini he, efiri sɛ, biaa a ɔma ne ho so he bɛbɛbrɛ no ase, na nea ɔbrɛ ne ho ase he bɛbɛma no so.”
Yesu hyira mmɔfra
(Mateo 19:13-15; Marko 10:13-16)
15Afei nkurofoɔ firii aseɛ de bɛ mma nkokoa brɛɛ no sɛ ɔmfa ne nsa nka bɛ; na n’asuafoɔ he huiɛ he bɛkaa bɛ anim. 16Nso, Yesu frɛɛ mmɔfra he baa ne nkyɛne kaa sɛ, “Homma mmɔfra he mmra me nkyɛne, na honsi bɛ kwane, efiri sɛ bɛ a bɛte saa ne Nyankopɔn ahennie he yɛ bɛ dea. 17Nɔkorem, meeka akyerɛ ho sɛ, biaa a onnye Nyankopɔn ahennie sɛ abɔfra kumaa he, kwane biaa so ɔnkɔ mu koraa.”
Daa nkwa
(Mateo 19:16-29; Marko 10:17-30)
18Na tumfoɔ bi bisaa no sɛ, “Kyerɛkyerɛfoɔ pa, ɛɛne ne meyɔ a menya daa nkwa?” 19Yesu bisaa no sɛ, “Mmɛ nti ne wofrɛ me papa? Biaa nyɛ papa gye baako pɛ, ɔno ne Nyankopɔn. 20 Wonim mmara he, ‘Nsɛe awareɛ, Nni awu, Mmɔ korɔno, Nni adansekunumu, di w’agya ne wo na ni.’ ” 21Afei ɔkaa sɛ, “Maadi yeinom nyinaa so firi me mmɔfrase.” 22 Yesu tee yei he, ɔka kyerɛɛ no sɛ, “Nso aka wo adeɛ baako: kɔtɔno nea wowɔ nyinaa na kyekyɛ ma ahiafoɔ, na wobenya agyapadeɛ soro; na bra bedi m’akyi.” 23Berɛ a temmufoɔ he tee yei he, ne werɛ hoo paa, efiri sɛ, na ɔyɛ defoɔ ankasa.
Ahonyadeɛ mu asiane
24Yesu hwɛɛ no kaa sɛ, “Sɛ hoahu dene a ɔyɛ ma asikafoɔ ne adefoɔ sɛ bɛbɛkɔ Nyankopɔn ahennie mu! 25Nɔkwasɛm ne sɛ, ɔmmerɛ ma yoma sɛ ɔbɛfa paneɛ tokuro mu kyɛne sɛ defoɔ bɛkɔ Nyankopɔn ahennie mu.” 26Bɛ a bɛtee yei he kaa sɛ, “Hedeɛ hwane ne betumi anya nkwa?” 27Ɔkaa sɛ, “Nea ontumi nyɛ hɔ nnipa fam he betumi ayɛ hɔ Nyankopɔn fam.”
Ahopakyie so akatua
28Na Petro kaa sɛ, “Hwɛ! Yɛagya yɛ nnoɔma nyinaa hɔ abedi w’akyi.” 29Ɔka kyerɛɛ bɛ sɛ, “Nɔkorem meeka akyerɛ ho sɛ, biaa nni hɔ a wagya fie anaa yerɛ anaa anuanom anaa awofoɔ anaa mma, Nyankopɔn ahennie nti, 30a onnya ho mmɔho pii saa berɛ yi, ne daa nkwa, wiase a ɔɔba he mu.”
Yesu wuo ne ne wusɔreɛ ho nkɔmhyɛ a ɔtɔ so mmeɛnsa
(Mateo 20:17-19; Marko 10:32-34)
31 Afei ɔde dummienu he kɔɔ nkyɛne kɔka kyerɛɛ bɛ sɛ, “Hwɛ! Yɛɛkɔ Yerusalem, na nnoɔma a adiyifoɔ he atwerɛ afa Nipa ba he ho nyinaa bɛba mu. 32Na bebeyi no ahyɛ amanamane mufoɔ nsa, na bɛagoro ne ho, na bɛabɔ no adapaa, na bɛatete ntasuo agu ne so, 33na bɛhwe no wie a, bebeku no, na da a ɔtɔ so mmeɛnsa he obenyane.” 34Nso, bɛante nnoɔma yi mu biaa ase; na nsɛm yi ahinta bɛ, na bɛante nea ɔkaeɛ he ase.
Yesu maa nifirani bi huu adeɛ
(Mateo 20:29-34; Marko 10:46-52)
35Na berɛ a ɔɔbɛne Yeriko he, na nifirani bi te kwankyɛne ɔɔsrɛsrɛ adeɛ. 36Esiane sɛ ɔtee sɛ nnipakuo bi ootwam nti, ofirii aseɛ bisabisaa nea yei kyerɛ. 37Bɛbɔɔ no amaneɛ sɛ, “Yesu, Nasareni he ne ootwam!” 38Afei ɔteaa mu sɛ, “Yesu, Dawid Ba, hu me mmɔbɔ!” 39Na bɛ a bedi kane he teateaa no sɛ ɔnyɛ komm, nso ɔkɔɔ so teateaa mu dendenndene sɛ, “Dawid Ba, hu me mmɔbɔ!” 40Afei Yesu gyinaeɛ na ɔhyɛɛ sɛ bɛmfa beema he mmra ne nkyɛne. Oduruu Yesu nkyɛne he, Yesu bisaa no sɛ, 41“Ɛɛne ne wopɛ sɛ meyɔ ma wo?” Ɔkaa sɛ “Awurade, ma menhu adeɛ.” 42 Nti Yesu ka kyerɛɛ no sɛ, “Hu adeɛ; wo gyidie agye wo.” 43Na amonom hɔaa ohuu adeɛ, na ofirii aseɛ dii n’akyi a ɔɔhyɛ Nyankopɔn animuonyam. Na afei, berɛ a nkurofoɔ he nyinaa huu no he, beyii Nyankopɔn ayɛ.",https://www.bible.com/bible/3971/LUK.18.BBTP
LUKA 19,"Yesu ne Sakeo
1Na Yesu hyɛnee Yeriko sɛ ootwam akɔ. 2Na beema bi ya hɔ a ne dini de Sakeo; na ɔyɛ togyeni panyini a ɔyɛ defoɔ. 3Na ɔɔhwehwɛ sɛ obehu nipa korɔ a Yesu yɛ, nso nnipadɔm he nti na ontumi, efiri sɛ na ɔyɛ akwatia. 4Nti otutuu mmirika dii kane kɔɔ animu kɔforoo akyee dua bi sɛnea obehu no, efiri sɛ na Yesu oobetwam afa saa kwane he so. 5Berɛ a Yesu duruu hɔ he, ɔmaa n’ani so hwɛɛ soro ka kyerɛɛ no sɛ, “Sakeo, yɛ ntɛm si fam na nnɛ ɔsɛ sɛ metena wo fie.” 6Ɔno nti, ɔyɔɔ ntɛm sii fam na ɔde anigyeɛ gyee no. 7 Na behuiɛ he, bɛ nyinaa nwiinwii kaa sɛ. “Beema debɔneyɛfoɔ yi ne ɔɔkɔsoɛ no yi.” 8 Na Sakeo sɔre gyinaeɛ ka kyerɛɛ Awurade sɛ, “Oo! Awurade, mede m’ahodeɛ fã ma ahiafoɔ na adeɛ biaa mede nkontompo agye afiri bi hɔ he, mɛbɔ adekorɔ he ho mprɛ nnan ama oni korɔ he.” 9 Na afei Yesu ka kyerɛɛ no sɛ, “Ampa, Nnɛ da yi nkwagyeɛ aba fie ha, efiri sɛ ɔno nso yɛ Abraham ba. 10 Na Nipa Ba he baa sɛ ɔɔbɛhwehwɛ na wagye bɛ a bɛ ayera.”
Akontabuo ho mfantoho
(Mateo 25:14-30)
11Berɛ a ɔɔbɛne Yerusalem he, nnipa a bɛtee nea ɔkaeɛ he susuu sɛ Nyankopɔn ahennie oobeyi ne ho adi amonom hɔaa. Nti ɔmaa bɛ mfantoho bi. 12Ɔkaa sɛ, “Dehyeɛ bi tuu kwane kɔɔ asaase bi so akyirikyiri sɛ ɔɔkɔgye ahennie tumi aba. 13Na ɔfrɛɛ ne nkoa mu du maa bɛ sika a ne dodoɔ bɛyɛ bosome mmeɛnsa akatua. Na ɔka kyerɛɛ bɛ sɛ, ‘Homfa nyɔ adwuma nkosi sɛ mɛba.’ 14 Nso na ne manfoɔ he tane no na betuu abɔfoɔ kɔkaa sɛ, ‘Yɛmpɛ sɛ beema yi di yɛ so hene.’ 15Berɛ a onyaa ahennie tumi he a afei ɔsane baeɛ he, ɔhyɛɛ sɛ bɛmfrɛ nkoa a wama bɛ sika he mmra na bɛmmɛkyerɛ mfasoɔ a bɛanya afiri adwuma a bɛde sika he yɔeɛ he so. 16Afei nea odi kane he bɛkaa sɛ, ‘Owura, wo sika he awo mmɔho du.’ 17 Afei ɔka kyerɛɛ no sɛ, ‘Mo, akoa pa! Esiane sɛ woadi adeɛ ketewa mu nɔkorɛ nti, di nkuro du so tumi.’ 18Afei nea ɔto so mmienu he bɛkaa sɛ, ‘Owura, wo sika he awo mmɔho nnum.’ 19Ɔka kyerɛɛ yei nso sɛ, ‘Wo nso, di nkuro num so.’ 20Na foforɔ bɛkaa sɛ, ‘Owura, wo sika he di. Mede siee ntoma mu. 21Wonim bibi! Na mesuro wo efiri sɛ woyɛ nipa a w’asɛm ɔdene; wofa nea womfa nsieɛ, na wotwa nea wonguiɛ.’ 22Ɔka kyerɛɛ no sɛ, ‘Akoa bɔne, wo ankasa w’anum asɛm so ne mebu wo atɛne. Sɛ wonim sɛ meyɛ nipa a m’asɛm ɔdene, mefa nea memfa nsieɛ na metwa nea menguiɛ a 23hedeɛ ɛɛne nti na woamfa me sika he ankɔto sikakorabea na nka maba yi magye nsihoo aka ho?’ 24Nti ɔka kyerɛɛ bɛ a begyinagyina hɔ he sɛ, ‘Honye sika he mfiri ne nsam mfa mma nea ɔwɔ mmɔho du he.’ 25(Na bɛka kyerɛɛ no sɛ, ‘Owura, ɔwɔ mmɔho du o!’) 26 ‘Meeka akyerɛ ho sɛ, biaa a ɔwɔ bi he, bɛbɛma no bi aka ho; na nea wannya bi anka ne deɛ ho he, ketewa a ɔwɔ he mpo bɛbɛgye afiri ne nsam: 27Bio nso, homfa m’atamfoɔ a bɛampɛ sɛ medi bɛ so hene he mmra ha na hommekuku bɛ m’anim.’ ”
28Nti, Yesu kaa yeinom akyi he, osiim sɛ ɔɔkɔ Yerusalem.
Yesu fɛm afunumu ba bi
(Mateo 21:1-9; Marko 11:1-10; Yohane 12:12-16)
29Na berɛ a ɔbɛne Betfage ne Betania a ɔya bepɔ a bɛfrɛ no Ngo Bepɔ he so he, ɔsomaa n’asuafoɔ he mu mmienu, 30sɛ, “Honkɔ akuraa a hohu yi ase, na hohyɛne mu a, hobehu afunumu ba bi a bɛamantam no a nipa biaa ntenaa no so da. Honsane no mfa no mmra. 31Na sɛ bi bisa ho sɛ, ‘Mmɛ nti ne hoosane no a,’ honka sɛ, ‘Awurade hia no.’ ” 32Nti bɛ a ɔsomaa bɛ he firii hɔ kɔeɛ na bekohuu nea ɔka kyerɛɛ bɛ he pɛpɛɛpɛ. 33Na berɛ a beesane afunumu he, ne wuranom bisaa bɛ sɛ, “Ɛɛne nti ne hoosane afunumu ba he?” 34Na bɛkaa sɛ, “Awurade hia no.”
Yesu hyɛne Yerusalem
35Na afei bɛde no kɔmaa Yesu, na bɛtotoo bɛ ntaadeɛ ngugusoɔ guu afunumu he so na bɛde Yesu tenaa so. 36Berɛ a ɔɔba he, bɛde bɛ ntaadeɛ ngugusoɔ sesɛɛ kwane he mu. 37Ɔɔyɛ aduru kwane a osiane firi Ngo Bepɔ so he so pɛ, asuafodɔm he nyinaa firii aseɛ dii ahurusie na beyii Nyankopɔn ayɛ, tumideɛ a bɛahu he nyinaa ho, 38 sɛ,
“Nhyira ne Hene ɔɔba sɛ hene
Awurade dini mu!
Asomdwie ya soro,
na animuonyam ya sorosoro nohoa!”
39Nso, Farisifoɔ bi a bɛya nnipakuo he mu ka kyerɛɛ no sɛ, “Kyerɛkyerɛfoɔ, ka w’asuafoɔ he anim.” 40Na obuaa bɛ sɛ, “Meeka akyerɛ ho sɛ, sɛ yeinom mua bɛ ano a, aboɔ yi mpo bɛteaam.”
Yesu su gu kuro he so
41 Na ɔbɛne hɔ he, ɔhwɛɛ kuro he suiɛ 42 kaa sɛ, “Sɛ wo, nnɛ nka wonim nea ɔfa asomdwie ho a, nka ɔyɛ, nso bɛde ahinta wo seesei; 43efiri sɛ nna bi bɛba a w’atamfoɔ de nnua a ano yɛ mfeamfea bɛto bane atwa wo ho ahyia, na bɛaka wo ahyem ama wo ho ahiahia wo afã nyinaa. 44 Na bɛde wo ne wo mma a bɛya wo mu bɛhwehwe fam, na bennya boɔ mma ɔnka boɔ so wo mu, efiri sɛ woanhu berɛ a bɛbɛhwɛɛ wo he.”
Yesu pamoo adwadifoɔ firii asɔrefie
(Mateo 21:12-16; Marko 11:15-18; Yohane 2:13-16)
45Na ɔkɔɔ asɔrefie hɔ kɔpamoo bɛ a bɛɛtɔno nnoɔma he 46 ka kyerɛɛ bɛ sɛ, “Bɛatwerɛ sɛ,
‘Me fie bɛyɛ mpaebɔ fie,’
nso hode ayɔ dwotwafoɔ atenaeɛ.”
47Bio nso, ɔkɔɔ so maa nkyerɛkyerɛ asɔre fie hɔ da biaa, na asɔfoɔ mpanyini he ne atwerɛfoɔ ne nnipa he mu atitire he ɔɔhwehwɛ sɛ bebeku no; 48nso bɛannya kwampa a bɛbɛfa so ayɔ, efiri sɛ nnipa he nyinaa tu taree no tiee no.",https://www.bible.com/bible/3971/LUK.19.BBTP
LUKA 20,"Mane mpanyimfoɔ he animguaseɛ
(Mateo 21:23-27; Marko 11:27-33)
1Na ɔbaa sɛ da koro bi a na Yesu ɔɔkyerɛkyerɛ nkurofoɔ asɔrefie hɔ na ɔɔka asɛmpa he, asɔfoɔ mpanyimfoɔ he ne atwerɛfoɔ ne mpanyimfoɔ he baa ne nkyɛne, 2na bɛka kyerɛɛ no sɛ, “Ka tumi korɔ a wode yɔ yeinom kyerɛ yɛ, anaa nea ɔde saa tumi yi maa wo he.” 3Obuaa bɛ sɛ, “Me nso meebisa ho asɛm bi, na honyi me ano. 4Tumi a Yohane de bɔɔ asu he firi soro anaa ofiri nnipa?” 5Afei besusuu ho sɛ, “Sɛ yɛka sɛ, ‘Ofiri soro’ a ɔbɛka sɛ, ‘Mmɛ nti ne hoannye no anni?’ 6Nso sɛ yɛka sɛ, ‘Ofiri nnipa’ a, nkurofoɔ he nyinaa besi yɛ aboɔ, efiri sɛ bɛgye tom sɛ Yohane yɛ diyifoɔ.” 7Nti bebuaa sɛ bennim baabi a tumi he firi. 8Na Yesu ka kyerɛɛ bɛ sɛ, “Hedeɛ me nso mennka tumi a mede yɛ yeinom nkyerɛ ho.”
Nhwɛsofoɔ bɔne bi ho mfantoho
(Mateo 21:33-46; Marko 12:1-12)
9Afei ɔyɔɔ mfantoho yi kyerɛɛ nkurofoɔ he sɛ, “Beema bi yɔɔ bobe turo bi de gyaa nhwɛsofoɔ, na otuu kwane kɔɔ mane foforɔ so kodii berɛ tentene. 10 Afei twaberɛ duruiɛ he, ɔsomaa akoa bi kɔɔ nhwɛsofoɔ he nkyɛne sɛ bɛmma no bobe turo he mu aba he bi. Nso nhwɛsofoɔ he hwee no, pamoo no ma ɔde nsapan kɔeɛ. 11Na ɔsane somaa akoa foforɔ kɔɔ bɛ nkyɛne. Ɔno nso, bɛhwee no guu n’anim ase ma ɔde nsapan kɔeɛ. 12Afei ɔsane somaa nea ɔto so mmeɛnsa. Yei nso bepirapiraa no sane pamoo no. 13Nti bobeturo wura he kaa sɛ, ‘Abɛ ne menyɔ? Mɛsoma me ba a medɔ no he. Yei deɛ, ebia bɛbɛfɛre no.’ 14Berɛ a nhwɛsofoɔ he ani bɔɔ no so he, befirii aseɛ susuu ho sɛ, ‘Mhõõ! Yei ne diadefoɔ he; homma yenku no, na agyapadeɛ he abɛyɛ yɛ deɛ.’ 15Nti bɛpamoo no firii bobe turo he mu kokuu no. Afei, hosusu sɛ mmɛ ne bobeturo wura he de bɛyɔ bɛ? 16Ɔbɛba abɛsɛe nhwɛsofoɔ yi na ɔde bobe turo he ama nnipa foforɔ.” Bɛtee yei he bɛkaa sɛ, “Nyankopɔn mpa ngu!” 17 Na ɔhwɛɛ bɛ kaa sɛ, “Hedeɛ nea bɛatwerɛ sɛ,
‘Boɔ a adansifoɔ he poeɛ he,
ɔno ne abɛyɛ tweasotiboɔ, yi kyerɛ sɛ’?
18Biaa a ɔbɛhwe boɔ he so he bebubu pasapasa. Na biaa a boɔ he bɛhwe no so he, ɔbɛyam no muhumuhu.”
19 Dɔno heaa mu he, atwerɛfoɔ ne asɔfoɔ mpanyimfoɔ he pɛɛ sɛ bɛkye no, nso na besuro nkurofoɔ he; behuu sɛ ɔmaa saa mfantoho yi tiaa bɛ.
Toɔ tua ho asɛmmisa
(Mateo 22:15-22; Marko 12:13-17)
20 Na bɛhwɛɛ no dinn he, bɛbɔɔ nnipa bi paa kokoam sɛ bɛnyɔ bɛ ho sɛ bɛyɛ anɔkwafoɔ, na ama bɛafa nsɛm a ɔkaeɛ he so anya no, na bɛde no ahyɛ abane ne amrado nsa. 21Na bebisaa no sɛ, “Kyerɛkyerɛfoɔ, yenim sɛ wo nsɛm ne wo nkyerɛkyerɛ yɛ nɔkorɛ na wonyɛ nyiyimu, na wokyerɛkyerɛ Nyankopɔn kwane nɔkorɛ mu. 22Nti, mmara ma ho kwane sɛ yetua toɔ ma Kaesare anaa mmara mma kwane?” 23Na ohuu bɛ nnaadaasɛm he, ɔka kyerɛɛ bɛ sɛ, 24“Homfa denare mmɛkyerɛ me. Hwane mfonyini ne ne ntwerɛeɛ ne bɛakurukyire agu so yi?” Bɛkaa sɛ, “Kaesare deɛ.” 25Ɔka kyerɛɛ bɛ sɛ, “Hedeɛ, homfa Kaesare deɛ mma Kaesare na homfa Nyankopɔn deɛ mma Nyankopɔn.” 26Na bɛannya soboɔ biaa amfa ammɔ no asɛm yi ho nkurofoɔ he anim, na mmom ne mmuaeɛ he maa bɛ ho dwirii bɛ ma bɛyɛɛ dinn.
Wusɔreɛ ho asɛmmisa
(Mateo 22:23-33; 22:46; Marko 12:18-27; 12:34)
27Afei Sadukifoɔ a bɛka sɛ wusɔreɛ nni hɔ he mu bi ba bebisaa no 28 sɛ, “Kyerɛkyerɛfoɔ, Mose twerɛ maa yɛ sɛ, ‘Sɛ beema bi nua wɔ yerɛ na owu, na ɔne no anwo ba a, ne nua nware ne yerɛ he na ɔne no nwo mma ma ne nua a wawu he.’ 29Na anuanom nson bi ya hɔ; nea odi kane he wareeɛ na owuiɛ a wanwo ba. 30Nti nea ɔto so mmienu he 31ne nea ɔto so mmeɛnsa he waree baa he. Nnipa nson he nyinaa yɔɔ saa wuwuiɛ a bɛannya mma bɛ akyi. 32Awieeɛ koraa he, baa he nso wuiɛ. 33Nti, wusɔre mu he, bɛ mu hwane ne baa he bɛyɛ ne yerɛ, berɛ a nnipa nson he nyinaa waree no?” 34Yesu ka kyerɛɛ bɛ sɛ, “Wiase yi mma deɛ, bɛware na bɛde bɛ ma awareɛ, 35nso bɛ a bɛabu bɛ sɛ bɛfata sɛ benya wiase foforɔ he ne awufoɔ mu sɔreeɛ hedeɛ, bɛnware na bɛmfa bɛ mma awareɛ. 36 Nɔkorem he, bentumi nwu bio, efiri sɛ bɛte sɛ abɔfoɔ a bɛnnware, na esiane sɛ bɛyɛ wusɔreɛ mma nti, bɛyɛ Nyankopɔn mma. 37 Na ɔfa awufoɔ sɔreɛ ho deɛ, Mose nso kyerɛɛ no wuraa he mu nsɛm he mu berɛ a ɔfrɛɛ Awurade sɛ, Abraham Nyankopɔn ne Isak Nyankopɔn ne Yakob Nyankopɔn.’ 38Ne saa nti, ɔnyɛ awufoɔ Nyankopɔn, na mmom ɔyɛ ateasefoɔ Nyankopɔn, efiri sɛ bɛ nyinaa bɛte ase ma no.” 39Atwerɛfoɔ he mu bi buaa sɛ, “Kyerɛkyerɛfoɔ, woaka no yie.” 40Na bɛannya akokoɔduro ammisa no asɛm biaa bio.
Dawid ba he ne Dawid wura
(Mateo 22:41-45; Marko 12:35-37)
41Afei obisaa bɛ sɛ, “Mmɛ nti ne bɛka sɛ Kristo he yɛ Dawid ba? 42 Efiri sɛ Dawid ankasa ka no Nnwom nwoma he mu sɛ,
‘Awurade ka kyerɛɛ m’Awurade sɛ,
“Tena me nsa nifa
43kosi sɛ mede w’atamfoɔ bɛyɛ wo nane ase ntiasoɔ.” ’
44Nti, sɛ Dawid frɛɛ no ‘Awurade’ a, hedeɛ ɔyɛɛ dɛ ne ɔyɛ ne ba?”
Atwerɛfoɔ ho kɔkɔbɔ
(Mateo 23:1; 23:5-7; 23:14; Marko 12:38-40)
45Afei, berɛ a nnipa he nyinaa ootie no he, ɔka kyerɛɛ asuafoɔ he sɛ, 46“Honhwɛ yie atwerɛfoɔ he ho; bɛ ne bɛpɛ sɛ bɛhyɛ ntaadeɛ atentene, kyinkyini na bɛpɛ badwa mu nkyea ne hyiadane mu nkonnwa a ɔya animu ne mpanyini tenabea apontoɔ ase, 47na bɛbɔ akunafoɔ apoo, na nyaatwom nti, bɛbɔ mpaeɛ atentene. Yeinom benya fobuo kɛseɛ.”",https://www.bible.com/bible/3971/LUK.20.BBTP
LUKA 21,"Baa kunafoɔ he afɔrebɔdeɛ
(Marko 12:41-44)
1Na Yesu maa n’ani so he, ohuu sɛ adefoɔ he de bɛ afɔrebɔdeɛ oogu sika nnaka he mu. 2Afei ohuu sɛ kunafoɔ hiani bi de nkaprɛ mma mmienu a ɔnsom bo biaa abegu mu. 3 Na ɔkaa sɛ, “Nɔkorem meeka akyerɛ ho sɛ, ewom sɛ kunafoɔ yi yɛ hiani deɛ, nso nea ɔde agu mu he so kyɛne bɛ nyinaa bɛ deɛ, 4efiri sɛ afɔrebɔdeɛ a nnipa yi nyinaa de abegu mu he firi nea bɛanya ama no aboro so mu, na baa yi deɛ, ofiri ne hia mu de n’asetenadeɛ a ɔwɔ nyinaa abegu mu.”
Asɔrefie sɛeɛ ho nkɔmhyɛ
(Mateo 24:1-21; Marko 13:1-19)
5Na afei berɛ a binom ɔɔka asɔre fie he ho asɛm sɛnea bɛde abo-pa ne nnoɔma a bɛahyira so ahyehyɛ he, 6 ɔkaa sɛ, “Nnoɔma a hohu yi, nna bi ɔɔba a bennya boɔ mma ɔnka boɔ so a bennwiri ngu fam.”
Nsɛm a odi sɛeɛ yi anim
7Afei bebisaa no sɛ, “Kyerɛkyerɛfoɔ, mmɛ berɛ koraa ne yeinom bɛba mu, na mmɛ ne ɔbɛyɛ berɛ a otwa sɛ nnoɔma yi ba he ho nsɛnkyerɛnne?” 8Ɔkaa sɛ, “Honhwɛ yie na bɛannaadaa ho, efiri sɛ nnipa bebree de me dini bɛba abɛka sɛ, ‘Mene no,’ na ‘Berɛ a bɛahyɛ he abɛne!’ Honnni bɛ akyi.
9Bio nso, sɛ hote kõ ne sakasaka a, hommma ɔmɔ ho hu. Na otwa sɛ yeinom di kane sisi, nso awieeɛ he ɔmma hɔaa.”
Akodie ne asaasewosoɔ
10Afei ɔtoaa so ka kyerɛɛ bɛ sɛ, “Mane bɛsɔre atia mane na ahennie atia ahennie; 11na asaasewosoɔ kɛseɛ bɛba, na yaredɔm ne kɔm bɛba mmeammea; na nnoɔma a ohu ne nsɛnkyerɛnne akɛseɛ afiri soro aba.
Taa
12 “Nso, ansa na yeinom nyinaa bɛba he, nkurofoɔ bɛkye ho, na bɛataa ho, de ho akɔ hyia adane mu ne afiase, atwe ho akɔ ahemfo ne amradofoɔ anim, me dini nti.
Gyeɛ
13 Yei bɛma ho kwane ama hoadi adanseɛ. 14Nti homfa nto ho tim sɛ, sɛ ɔba saa a, ɔnsɛ sɛ hodwene deɛ hodebeyi ho ho ano ansa, 15 efiri sɛ mɛma ho ano ne nyansa a bɛ a bɛsɔre tia ho nyinaa ntumi nnyina ano anaa bɛmmɔ ngu. 16Afei nso, awofoɔ ne anuanom ne abusuafoɔ ne nnamfonom mpo beyi ho ama, na bɛaku ho mu binom; 17na me dini nti nnipa nyinaa bɛtane ho. 18Nso ho tinwi baako mpo ɔnnyera da. 19Sɛ honya boasetɔ a, hobenya ho kra.
Yerusalem sɛeɛ ho nkɔmhyɛ
20“Afei nso, sɛ hohu sɛ asrafodɔm atwa Yerusalem ho ahyia a, hedeɛ honhu sɛ ne sɛeɛ abɛne. 21Afei homma bɛ a bɛya Yudea mfiri aseɛ nwane nkɔ mmepɔ he so, na homma bɛ a bɛya kuro he mu he mfiri mu nkɔ, na hommma bɛ a bɛya nkuraase he nkɔ kuro he mu; 22 efiri sɛ yei yɛ aweretɔ nna, sɛnea ɔbɛyɛ a nea bɛatwerɛ he nyinaa bɛba mu.
Kuro he sɛeɛ
23Nna he mu he, mmaa a bɛanyinsɛne ne bɛ a bɛma mmɔfra nofoɔ nnue! Na ahohia kɛseɛ bɛba asaase he so na abufuo aba nkurofoɔ yi so; 24 na bɛbɛtotɔ sekane ano na bɛafa bɛ nommum akɔ amanamane nyinaa mu; na amanamane he bɛsɛe Yerusalem kosi sɛ amanamane he mmerɛ a bɛahyɛ he bɛ duru.
Nipa ba no mmaeɛ
(Mateo 24:29-30; Marko 13:24-26)
25“Bio nso, nsɛnkyerɛnne bɛba awia ne bosome ne nsoromma mu, na amanamane ho ayera bɛ asaase so a benhu nea bɛbɛyɔ esiane po a oohuru na oobu fa so nti, 26na hu ne nnoɔma a ɔɔba asaase so he bɛma nnipa atotɔ piti, efiri sɛ bɛbɛwoso soro ahoɔdene. 27Na afei hobehu sɛ Nipa Ba he nam mununkum mu de tumi ne animuonyam kɛseɛ ɔɔba. 28 Na sɛ nnoɔma yi firi aseɛ sɛ oosisi a, honsɔre nnyina na homma ho ti so, efiri sɛ na hogyeɛ he abɛne.”
Borɔdoma ho adesua
(Mateo 24:32-35; Marko 13:28-31)
29Nti, ɔmaa mfantoho bi sɛ, “Honhwɛ borɔdoma dua ne nnua a aka nyinaa. 30Sɛ onya fefɛ na hohwɛ a, hohu sɛ ahuhuro berɛ abɛne. 31Saa ara ne ho nso, sɛ hohu sɛ nnoɔma a mekaa ho asɛm he oosisi a, honhu sɛ Nyankopɔn ahennie he abɛne. 32Nɔkorem, meeka akyerɛ ho sɛ saa awoɔ ntoatoasoɔ yi ontwam da gye sɛ nnoɔma nyinaa bɛba mu ansa. 33 Soro ne asaase betwam, nso me nsɛm deɛ, onntwam da.
Yesu bɔɔ asuafoɔ he kɔkɔ sɛ bɛnwɛne
34 “Na honhwɛ ho ho so yie, na adidi mmorosoɔ ne nsaborɔ ne asetena mu dadwene anhyɛ ho akoma so, na da he ammɛto ho mpofirem te sɛ fidie, 35na sɛ ɔbɛba nnipa a bɛtete asaase ani nyinaa so. 36 Nti, honwɛne, na honsrɛ berɛ nyinaa na hoatumi agyina nnoɔma a otwa sɛ osisi yi nyinaa ano, na hoatumi agyina Nipa Ba he anim akokoɔduro so.” 37Na Yesu kyerɛkyerɛ asɔrefie hɔ dabiaa, na oduru anadwo a, ofiri kɔtena Ngo Bepɔ he so. 38Na nkurofoɔ he nyinaa ba ne nkyɛne asɔrefie hɔ anɔpahema betie no.",https://www.bible.com/bible/3971/LUK.21.BBTP
LUKA 22,"Bɛbɔɔ Yesu ti so pɔ
(Mateo 26:1-5; Marko 14:1-2)
1Afei na paanoo a mmɔreka nnim Afahyɛ a bɛfrɛ no Twam he ɔɔbɛne. 2 Na asɔfoɔ mpanyimfoɔ ne atwerɛfoɔ he nso ɔɔhwehwɛ kwane a bɛbɛfa so aku Yesu, efiri sɛ na besuro nkurofoɔ he.
Yuda gye toom sɛ obeyi Yesu ama
(Mateo 26:14-16; Marko 14:10-11)
3 Na Satan wuraa Yuda a bɛfrɛ no Iskariot, a na ɔyɛ dummienu he mu baako he mu; 4na Yuda ne asɔfoɔ mpanyimfoɔ he ne asɔrefie ahwɛfoɔ he kɔkaa kwane a ɔbɛfa so ayi no ama bɛ he ho asɛm: 5Nti bɛ ani gyeɛ na bɛpenee so sɛ bɛbɛma no sika bi. 6Nti ɔgye toom, na ofirii aseɛ hwehwɛɛ kwane a ɔde beyi no ama bɛ berɛ a nnipa bebree nni hɔ.
Twam Afahyɛ ho ahosiesie
(Mateo 26:17-29; Marko 14:12-25)
7 Na da a bedi paanoo a mmɔreka nnim afahyɛ duruiɛ he, na ɔsɛ sɛ bɛde twam dwane he bɔ afɔdeɛ. 8Nti Yesu somaa Petro ne Yohane ka kyerɛɛ bɛ sɛ, “Honkɔ na honkosiesie Twam aduane he mma yemmedi.” 9Bebisaa no sɛ, “Hefa ne wopɛ sɛ yekosiesie?” 10Obuaa sɛ, “Hontie! Sɛ howura kuro he mu a, beema bi a ɔsõ ahina a nsuo yam behyia ho. Honni n’akyi nkɔ fie a ɔbɛkɔ mu he mu. 11Na hommisa fiewura he sɛ, ‘Kyerɛkyerɛfoɔ he dɛ, “Hefa ne ahɔhodane a me ne m’asuafoɔ bedi twam afahyɛ ya mu he ya?” ’ 12Na beema he bɛkyerɛ ho dane kɛseɛ bi a ɔya abansoro a bɛasiesie mu. Honyɔ ahosiesie he hɔ.” 13Nti befirii hɔ kɔeɛ, na behuu bibiaa sɛnea ɔka kyerɛɛ bɛ he pɛpɛɛpɛ, na besiesiee Twam aduane he.
Adidie a otwa toɔ
14Berɛ he duruiɛ he, ɔkɔtenaa didipono ho a na asomafoɔ he ka ne ho. 15Na ɔka kyerɛɛ bɛ sɛ, “Mepɛ paa sɛ me ne ho bedi twam yi ansa na mahu amane; 16na meeka akyerɛ ho sɛ, menni bio kosi da a ne nkyerɛaseɛ paa he bɛbam Nyankopɔn ahennie mu.” 17Na afei ɔfaa kuruwa daa ase kaa sɛ, “Honye yei na honkyɛ nom; 18na meeka akyerɛ ho sɛ, efiri nnɛ ɔɔkɔ yi, mennom bobesa he bio kosi sɛ Nyankopɔn ahennie he bɛba.”
Awurade Adidie he asehyɛ
19 Afei nso, ɔfaa paanoo daa ase, bubuu mu de maa bɛ kaa sɛ, “Yei ne me honam a bɛde bɛma, esiane ho nti. Honyɔ yei mfa nkae me.” 20Saa ara nso ne berɛ a bedii anwummerɛduane he wieeɛ he, ɔfaa kuruwa he na ɔdaa ase de maa bɛ kaa sɛ, “Kuruwaa yi ne me mogyaa, apam foforɔ he mogyaa, a ho nti, beehwie agu. 21 “Na honhu sɛ, nea obeyi me ama he ne me te didipono yi ho, 22ɔyam sɛ Nipa Ba he ɔɔkɔ sɛnea bɛahyɛ ato hɔ he deɛ; nso, nipa a obeyi no ama he nnue!” 23Nti befirii aseɛ bisabisaa bɛ ho bɛ ho sɛ bɛ mu hwane ne bɛyɔ yei.
Yesu kasa tiaa ahomasoɔ
(Mateo 20:25-27; Marko 10:42-44)
24 Na akasakasaa bi nso sɔree asuafoɔ he ntam fa bɛ mu nea ɔyɛ kɛseɛ ho. 25Na ɔka kyerɛɛ bɛ sɛ. “Amanamane ahene di bɛ so akokorokosɛm, na bɛfrɛ bɛ a bedi bɛ so tumi he adɛɛfoɔ. 26Na ho deɛ, ɔnsɛ sɛ hoyɔ saa. Na mmom homma nea ɔyɛ ho mu kɛseɛ he nyɛ te sɛ kumaa koraa, na kandifoɔ he nsom. 27 Na hwane ne yɛ kɛseɛ, nea ɔte adidipono ho anaa nea ɔɔsom? Ɔnyɛ nea ɔte adidipono ho he a? Me mmom deɛ, meya ho mu sɛ somfo.
28“Ho ne hoda so bata me ho me sɔhwɛ brɛ mu. 29Na me nso sɛnea m’agya ayi me sɛ menni ahennie so he, saa ara ne me nso meeyi ho sɛ ahennie sodifoɔ, 30 na hoadidi anom me pono so m’ahennie mu, na hoatena nhennwa so abu Israel mmusuakuo dummienu he atɛne.
Petro pa ho nkɔmhyɛ
(Mateo 26:31-35; Marko 14:27-31; Yohane 13:36-38)
31 “Simon, Simon, hwɛ! Satan pɛ sɛ onya kwane na ohuhu ho so sɛ aburo. 32 Nso masrɛ ama wo, na wo ampa wo gyidie; na wo deɛ sɛ daakye wo sane gyina a, hyɛ wo nuanom dene.” 33Na ɔka kyerɛɛ no sɛ, “Awurade, masiesie me ho sɛ me ne wo bɛkɔ afiase ne wuo mu mpo.” 34Nso Yesu kaa sɛ, “Petro, meeka akyerɛ wo sɛ, ansa na akokɔ bɛbɔno nnɛ he, na woasane mprɛnsa sɛ wonnim me.”
Kɔkɔbɔ bi
35 Afei Yesu bisaa bɛ sɛ, “Berɛ a mesomaa ho a hoamfa sika kotokuo ne akwantuo bɔtɔ ne mpaboa he, bibi hiaa ho anaa?” Bɛkaa sɛ, “Daabi!” 36Na ɔka kyerɛɛ bɛ sɛ. “Seesei deɛ, homma nea ɔpɛ sika kotokuo he mfa, na nea ɔpɛ akwantuo bɔtɔ he nso nyɔ saa; na ma nea onni sekane he ntɔno n’ataadeɛ ngugusoɔ na ɔntɔ bi. 37 Na meeka akyerɛ ho sɛ, otwa sɛ nea bɛatwerɛ yi bam fa me ho sɛ, ‘Bɛkane no fraa mmaratofoɔ.’ Na nea ɔfa me ho he anya abam.” 38Na bɛkaa sɛ, “Awurade, hwɛ, sekane mmienu di.” Ɔka kyerɛɛ bɛ sɛ. “Ɔyɛ.”
Yesu dii waerɛhoɔ ya Getsemane
(Mateo 26:30; 26:36-46; Marko 14:26; 14:32-42)
39 Befirii adi he, Yesu kɔɔ Ngo Bepɔ he so sɛnea na ɔtaa yɔ he; na asuafoɔ he nso dii n’akyi. 40Beduruu hɔ he, ɔka kyerɛɛ bɛ sɛ, “Hommɔ mpaeɛ na hoankɔ sɔhwɛ mu.” 41Afei ɔtwee ne ho firii bɛ ho kɔɔ bea bi a hɔ bɛne; na obuu nkotodwe firii ase bɔɔ mpaeɛ 42sɛ, “Agya, sɛ wopɛ a, yi kuruwa yi firi me so. Nso, ɔnyɛ me pɛ, na mmom ma wo pɛ ne nyɛ hɔ.” 43 [Na bɔfoɔ bi firi soro yii ne ho adi kyerɛɛ no hyɛɛ no dene. 44Na berɛ a ne ho yera no he, ɔbɔɔ mpaeɛ dendenndene; na ne ho mfifire yɛɛ sɛ mogyaa a ɔɔsosɔ gu fam.] 45Na ɔsɔre firii mpaebɔ mu he, ɔkɔɔ asuafoɔ he nkyɛne kohuu sɛ awerɛhoɔ nti bɛadeda. 46Na ɔka kyerɛɛ bɛ sɛ, “Ɛɛne nti ne hoadeda yi? Honsɔre na hommɔ mpaeɛ, na hoankɔ nsɔhwɛ mu.”
Bɛkyee Yesu
(Mateo 26:47-56; Marko 14:43-49; Yohane 18:2-11)
47Yesu gu so ɔɔkasa he, mpofirem, nnipakuo bi baeɛ a na dummienu he mu baako a bɛfrɛ no Yuda di bɛ anim; na ɔbaa Yesu nkyɛne bɛfee n’ano. 48Na Yesu bisaa no sɛ, “Yuda, wode mfeano ooyi Nipa Ba he ama?” 49Berɛ a bɛ a bɛka ne ho he huu nea oobesi he, bebisaa sɛ, “Awurade, yɛntwe sekane nkɔ bɛ so anaa?” 50Bɛ mu baako mpo twee sɔfo panyini akoa he so sekane twaa n’aso nifa firii hɔ. 51Na Yesu kaa sɛ, “Homma no nso ha yiaa!” Na ɔde ne nsa kaa aso he maa ne ho tɔɔ no. 52Afei Yesu bisaa asɔfoɔ mpanyini ne asɔrefie ahwɛfoɔ ne mpanyimfoɔ a bɛaba ɔɔbɛkye no he sɛ. “Hode sekane ne nkontimaa aba me so te sɛ meyɛ dwotwafoɔ? 53 Berɛ a na me ne ho ya asɔrefie hɔ daa he, hoantene ho nsa me so. Nso yei ne ho berɛ ne sum mu tumi.”
Petro paa Yesu
(Mateo 26:57-58; 26:69-75; Marko 14:53-54; 14:66-72; Yohane 18:12-18; 18:25-27)
54Afei bɛkyee Yesu de no kɔeɛ, na bɛde no kɔɔ sɔfo panyini he fie, na Petro di bɛ akyi ya akyirikyiri. 55Berɛ a bɛsɔɔ gya adihɔ tenatenaa ho he, na Petro te bɛ mu bi. 56Na abaawa bi huu no sɛ ɔte gya he ho; na ɔhwɛɛ no gyee kaa sɛ, “Na beema yei nso ka ne ho.” 57Nso Petro sanee sɛ, “Baa, mennim no.” 58Na berɛ tiaa bi akyi he, nnipa foforɔ bi huu no kaa sɛ, “Wo nso woka bɛ ho.” Na Petro kaa sɛ. “Beema, menka bɛ ho.” 59Na bɛyɛ dɔnhwere baako akyi he, nipa foforɔ nso bɛkaa asɛm korɔ heaa sɛ, “Ampa na yei nso ka ne ho; nɔkwasɛm di, ɔyɛ Galileani!” 60Nso Petro kaa sɛ, “Damfo, mennim nea wooka he.” Na hɔaa, berɛ a ogu so ɔɔkasa he, akokɔ bɔneeɛ. 61 Na Awurade danee n’ani hwɛɛ Petro, na Petro kae asɛm a Awurade ka kyerɛɛ no he sɛ, “Ansa na akokɔ bɛbɔno nnɛ he, na woapo me mprɛnsa.” 62Na ofirii adi de awerɛhoɔ kosuu yayaaya.
Yesu ho agodie
(Mateo 26:67-68; Marko 14:65)
63Afei mmeema a na bekita ne mu he firii aseɛ dii ne ho agorɔ bobɔɔ no; 64na bɛde adeɛ kataa n’anim kɔɔ so bisaa no sɛ, “Hyɛ nkɔm! Hwane ne bɔɔ wo yi?” 65Na bɛkɔɔ so kekaa abususɛm bebree tiaa no.
66Na adeɛ kyeeɛ he, mane he mpanyimfoɔ abadwakuo he, asɔfoɔ mpanyimfoɔ ne atwerɛfoɔ he nyinaa ka boom, na bɛde no kogyinaa bɛ asennibea kaa sɛ. 67“Sɛ wone Kristo he a, ka kyerɛ yɛ.” Nso ɔka kyerɛɛ bɛ sɛ, “Sɛ meka kyerɛ ho mpo a, ɔnyɛ adeɛ a hobɛgye adi. 68Afei nso, sɛ mebisa ho asɛm a, hommua me nso. 69Nso, efiri sesɛɛ ɔɔkɔ he nipa Ba he bɛtena Nyankopɔn nsa nifa a tumi yam he so.” 70Na bɛ nyinaa bebisaa no sɛ, “Nti, wone Nyankopɔn Ba he?” Ɔka kyerɛɛ bɛ sɛ, “Hoaa ne hooka sɛ mene no.” 71Bɛkaa sɛ, “Abɛ adanseɛ bio ne yehia? Yɛate afiri ɔno ankasa n’anum.”",https://www.bible.com/bible/3971/LUK.22.BBTP
LUKA 23,"Bɛde Yesu begyinaa Pilato anim
(Mateo 27:2; 27:11-31; Marko 15:1-20; Yohane 18:28—19:16)
1Nti nnipadɔm he nyinaa sɔreeɛ, na bɛde Yesu kɔmaa Pilato. 2Afei befirii aseɛ bɔɔ no soboɔ sɛ, “Yɛakye beema yi sɛ ɔɔsɛe yɛ mane, na ɔbra sɛ bentua toɔ mma Kaesare na ɔka sɛ ɔno ne hene Kristo he.” 3Afei Pilato bisaa no sɛ, “Wone Yudafoɔ hene he ampa?” Na obuaa no sɛ, “W’ankasa ne wooka.” 4Afei Pilato ka kyerɛɛ asɔfoɔ mpanyimfoɔ he ne nnipakuo he sɛ, “Menhu bɔne biaa beema yi ho.” 5Nso bɛkaa no dendenndene sɛ, “Ɔkyerɛkyerɛ Yudea nyinaa de hwanyane mane he mu, ofirii aseɛ mpo firii Galilea ne ɔde abeduru ha yi.” 6Berɛ a Pilato teeɛ he, obisaa sɛ beema he yɛ Galileani anaa?
Bɛde Yesu kɔmaa Herode
7 Na ohuu sɛ Yesu hyɛ Herode tumi ase he, ɔma bɛde no kɔmaa Herode a nna he mu na n’ankasa ya Yerusalem he. 8 Berɛ a Herode huu Yesu he n’ani gyee yie, efiri sɛ na ofiri mmerɛ tentene apɛ sɛ ohu no esiane ne ho asɛm a waate nti, na na ɔpɛ sɛ ɔyɔ nsɛnkyerɛnne bi ma ohu. 9Afei ofirii aseɛ bisaa no nsɛm bebree; nso Yesu ammua no. 10Na asɔfoɔ mpanyimfoɔ he ne atwerɛfoɔ he kɔɔ so sɔre gyinaeɛ de abufuɔ bɔɔ no soboɔ aniberɛ so. 11Afei Herode ne n’asraafoɔ he bɔɔ no adapaa, goroo ne ho, na bɛhyɛɛ no ahentaadeɛ bi de no kɔmaa Pilato bio. 12Afei Herode ne Pilato bɛyɛɛ nnamfoɔ saa da heaa; kane he, na nka bɛyɛ atamfoɔ.
Pilato di maa Yesu
13Afei Pilato frɛɛ asɔfoɔ mpanyimfoɔ he, mane sodifoɔ he ne ne manfoɔ he hyiaa mu 14na ɔka kyerɛɛ bɛ sɛ, “Hode nipa yi braa me sɛ bi a ɔma nkurofoɔ te atua, na hwɛ, mehwehwɛɛ n’asɛm mu ho anim ha yiaa, nso manhu nnyinasoɔ biaa a hode bɔɔ no soboɔ. 15Nɔkwasɛm ne sɛ, Herode nso anhu bi, na ɔsane de no braa yɛ; na hwɛ, ɔnyɔɔ bibiaa a ɔsɛ sɛ beku no. 16Nti mɛtwe n’aso na magyaa no.” 17[Nso ɔsɛ Pilato sɛ daa, afahyɛ he mu, ogyaa deduani baako ma bɛ.] 18Na nnipadɔm he nyinaa teaam kaa sɛ, “Fa yei kɔ, na gyaa Baraba ma yɛ!” 19(Saa nipa yi, ɔnam sakasaka bi a ɔkɔyɔɔ no kuro mu hɔ ne awudie bi a odiiɛ nti ne bɛde no kɔtoo afiase.)
Pilato buaa Yesu kumfɔ
20Pilato maa ne nne so ne nnipadɔm he kasaa bio, efiri sɛ na ɔpɛ sɛ ogyaa Yesu. 21Na befirii aseɛ teateam sɛ. “Bɔ no asennua mu! Bɔ no asennua mu!” 22Ɔka kyerɛɛ bɛ ne mprɛnsa so sɛ. “Abɛ bɔne ne nipa yi ayɔ? Menhu bibiaa a ɔya ne ho a ɔsɛ sɛ owu. Nti mɛtwe n’aso na magyaa no.” 23Afei bɛde nne kɛseɛ kaa no dendenndene sɛ ɔmmɔ no asennua mu; na bɛ nne bunkamm ne deɛ so. 24Nti Pilato buu atɛne sɛnea bɛɛhwehwɛ he. 25Na ogyaa deɛ sakasaka ne awudie nti bɛde no kɔtoo afiase maa bɛ sɛnea bɛsrɛɛ no sɛ ɔnyɔ he; nso oyii Yesu maeɛ sɛdeɛ na bɛɛpɛ he.
Yerusalem mmaa
26 Na bɛde no ɔɔkɔ he, bɛsɔɔ Simon, Kireneni bi a na ofiri akuraa bi ase ɔɔba kurom, na bɛde asennua he soaa no dii Yesu akyi. 27Na dɔm kɛseɛ bi a befiri mane he mu ne mmaa a beedi abooboo na beesu dii n’akyi. 28Yesu danee ne ho kyerɛɛ mmaa he kaa sɛ, “Yerusalem mmaa, honnsu mmma me; na mmom honsu mma ho ho ne ho mma! 29 Na hwɛ, nna bi ɔɔba a nkurofoɔ bɛka sɛ, ‘Nhyira ne bonyini ne yafunu a ɔnwoo da ne nofoɔ a bɛnnom ano da!’ 30Afei bebefiri aseɛ aka akyerɛ mmepɔ sɛ, ‘Hommegu yɛ so,’ ne nkokoɔ sɛ, ‘honkata yɛ so!’ 31 Na sɛ bɛde yei ɔɔyɔ dua mono a, mmɛ ne bɛde bɛyɔ dua wuiɛ?” 32Na bɛde nnebɔnyɛfoɔ mmienu bi nso aka ne ho a beekoku bɛ.
Golgota
(Mateo 27:33-56; Marko 15:22-41; Yohane 19:17-30)
33Berɛ a beduruu baabi a bɛfrɛ hɔ Golgota he, bɛbɔɔ Yesu ne nnebɔnyɛfoɔ he asennua mu, baako ya ne nifa, ne baako nso ya ne benkum. 34 Na Yesu kaa sɛ, “Agya fa kyɛ bɛ efiri sɛ bennim nea bɛɛyɔ.” Bio nso, bɛtwee ntonto kyɛɛ ne ntaadeɛ faeɛ. 35Na nkurofoɔ he gyina hɔ ɔɔhwɛ. Na atumfoɔ he dii ne ho agorɔ kaa sɛ, “Ɔgyee binom; sɛ yei ne Kristo a Nyankopɔn ayi no he a, ma onnye ne ho ɛ!”
Yesu ho agodie
36Asraafoɔ he mpo dii ne ho agorɔ, na bɛbaa ne nkyɛne de nsa kekakeka maa no 37kaa sɛ, “Sɛ wone Yudafoɔ hene he a, gye wo ho!” 38Bɛde ntwerɛeɛ bi nso bɔɔ n’atifi sɛ, “Yei ne Yudafoɔ hene he.”
Wudini a ɔsakraa n’adwene he
39Na nnebɔnyɛfoɔ a bɛasɛne bɛ he mu baako firii aseɛ kasa tiaa Yesu sɛ, “Wone Kristo he, anaa ɔnyɛ wo a? Gye wo ho, na gye yɛ nso.” 40Na nea ɔka ho he buaa no kaa n’anim sɛ, “Nti wonsuro Nyankopɔn koraa berɛ a woya afobuo korɔ yiaa mu yi? 41Yɛ deɛ, wuo fata yɛ, efiri sɛ nea yɛ yɔeɛ so akatua ne yɛ nsa aka yi, na yei deɛ, ɔnyɔɔ mfomsoɔ biaa.” 42 Na ɔtoaa so kaa sɛ, “Yesu, sɛ woba w’ahennie mu a, kae me.” 43Na Yesu ka kyerɛɛ no sɛ, “Nɔkorem meeka akyerɛ wo sɛ, nnɛ wobɛka me ho Paradise hɔ.”
Yesu wuo
44Na aabɔ bɛyɛ awia dummienu, afei sum baa asaase nyinaa so kosii awie nnɔnmmeɛnsa, 45 na awia duruu sum; afei asɔredane he mu ntoma a otwa mfimfini he mu tee mmienu. 46 Na Yesu de nne kɛseɛ teaam sɛ, “Agya, wo nsam ne mede me honhom hyɛ.” Ɔkaa yei he ogyaa mu.
Yesu wuo ho hu kaa nkurofokuo he
47Na sraani panyini he huu nea asi he, ɔhyɛɛ Nyankopɔn animuonyam sɛ, “Ampa, na nipa yi yɛ teneneeni.” 48Na berɛ a nnipakuo a bɛahyiam ɔɔhwɛ nea ɔɔkɔ so he nyinaa huu nea asi he, bɛde bɛ nsa bobɔɔ bɛ koko so firii hɔ kɔeɛ. 49 Bio nso, na bɛ a benim no he nyinaa gyinagyina akyiri. Na mmaa a bedii n’akyi firii Galilea he nso gyinagyina hɔ ɔɔhwɛ yeinom.
Yesu sie
(Mateo 27:57-61; Marko 15:42-47; Yohane 19:38-42)
50Na hwɛ, na beema bi ya hɔ a bɛfrɛ no Yosef a ɔyɛ badwani na ɔyɛ nipa pa na ɔtene nso. 51 Ɔno deɛ, wampene bɛ agyina ne bɛ nneyɔeɛ he so. Ofiri Yudafoɔ kuro Arimatea mu, na ɔnoaa nso ɔɔtwɛne Nyankopɔn ahennie he. 52Saa beema yi kɔɔ Pilato nkyɛne kɔsrɛɛ no Yesu amu he. 53Na okoyii amu he kyekyeree no nwera mu, na ɔde kɔtoo da a bɛatwa no boɔ mu a bensie nipa biaa mu da mu. 54Na da he yɛ ahoboaboa da ma homeda a na ɔɔba he. 55 Na mmaa he nso a bɛne no firi Galilea baeɛ he dii akyire kɔhwɛɛ da he ne sɛdeɛ bɛde n’amu he too hɔ faeɛ. 56 Na bɛsane besiesiee nnuro ne ngo hwamhwam.
Na homeda he, bɛhomeeɛ sɛnea mmara he teɛ he.",https://www.bible.com/bible/3971/LUK.23.BBTP
LUKA 24,"Yesu sɔre firii awufoɔ mu
(Mateo 28:1-8; Marko 16:1-8; Yohane 20:1-13)
1Na nnawɔtwe he da a odi kane he, bɛyɔɔ ntɛm de aduhwam a bɛasiesie he kɔɔ nna he so. 2Nso behuu sɛ bɛamini boɔ a na ɔda nna he ano he afiri hɔ, 3na berɛ a bɛkɔɔ mu he, bɛanhu Awurade Yesu amu he. 4Berɛ a bɛ tirim ayɛ bɛ kesenenee he, hwɛ, mmeema mmienu a bɛhyehyɛ ntaadeɛ nahanaha begyinaa bɛ nkyɛne. 5Berɛ a hu aka mmaa he na bɛasisi bɛ ti aseɛ he, mmeema he ka kyerɛɛ bɛ sɛ. “Mmɛ nti ne hoohwehwɛ teasefoɔ awufoɔ mu yi? 6Onni ha, na mmom wasɔre. Honkae nea ɔka kyerɛɛ ho berɛ a na ɔda so ya Galilea he, 7 sɛ otwa sɛ beyi Nipa Ba he hyɛ abɔnefoɔ nsa na bɛbɔ no asennua mu na da a ɔtɔ so mmeɛnsa he wasɔre.” 8Nti bɛkae ne nsɛm he, 9na bɛsane firii da he so de nea asi he nyinaa ho amaneɛ kɔbɔɔ dubaako he ne bɛ a bɛaka he nyinaa.
10 Na ɔyɛ Maria Magdalene, ne Yohana, ne Yakobo maame Maria. Afei nso, mmaa a aka a bɛka bɛ ho he kaa yeinom kyerɛɛ asomafoɔ he. 11Nso, nsɛm yi yɛɛ bɛ sɛ nsenhunu bi, na bɛannye mmaa he anni. 12[Na Petro sɔre tutuu mmirika kɔɔ da he so, na ɔbɔɔ ne mu ase he, ohuu nwera a bedekyekyeree Yesu amu he nkoaa. Nti ofirii hɔ kɔɔ fie, na nea asi he maa ne ho dwirii no.]
Yesu ne asuafoɔ bino kɔɔ Emaus
(Marko 16:12-13)
13Na hwɛ, da heaa na bɛ mu mmienu ɔɔkɔ Emaus a ɔyɛ akuraa bi a ofiri hɔ kɔ Yerusalem bɛyɛ akwansini nson, 14na bɛɛbɔ nea asi he nyinaa ho nkɔmmɔ. 15 Berɛ a bɛɛbɔ nkɔmmɔ na beesusu ho he, Yesu ankasa bɛtoo bɛ na ɔne bɛ bɔɔ anane nanteeɛ, 16 nso bɛanhu sɛ ɔyɛ ɔno a. 17Obisaa bɛ sɛ, “Abɛ asɛm ne honam kwane so oosusu ho yi?” Na begyinaeɛ a na bɛ anim ayɛ bosaa. 18Bɛ mu baako a ne dini de Kleopa buaa no sɛ, “Nti wo nkoaa ne wote Yerusalem a woyɛ hɔhoɔ a nti wonnim asɛm a asi hɔ nnansa yi?” 19 Na obisaa bɛ sɛ, “Mmɛ asɛm ne asi?” Bɛka kyerɛɛ no sɛ, “Nea ɔfa Nasareni Yesu, a ɔyɛ diyifoɔ a ɔwɔ tumi, nnwuma ne kasa mu, Nyankopɔn ne mane he nyinaa anim he ho he, 20ne sɛnea yɛ asɔfoɔ mpanyimfoɔ ne atumfoɔ he yii no maeɛ ma bebuu no kumfɔ na bɛbɔɔ no asennua mu he. 21 Na yɛ deɛ, yɛ ani daa so sɛ nka ɔno ne ɔɔbɛgye Israel. Nso yei nyinaa akyi he, nnansa ni a nsɛm yi siiɛ. 22 Bio nso, mmaa bi a befiri yɛ mu maa yɛ ho dwirii yɛ, efiri sɛ bɛyɔɔ ntɛm kɔɔ da he so 23nso bɛanhu n’amu he, na bɛbɛkaa sɛ abɔfoɔ yii bɛ ho adi kyerɛɛ bɛ ma bɛkaa sɛ ɔte ase. 24 Afei, bɛ a bɛne yɛ ya hɔ he binom kɔɔ da he so; na bekohuu sɛ ɔte saa, sɛnea mmaa he bɛkaeɛ he pɛpɛɛpɛ, nso bɛ deɛ bɛanhu no.”
25Nti ɔka kyerɛɛ bɛ sɛ, “O adwenharefoɔ a hoyɛ nyaa ho akoma mu sɛ hobɛgye deɛ adiyifoɔ he aka nyinaa adi! 26Nti na ɔnsɛ sɛ Kristo he hu amaneɛ yi nyinaa na ɔkɔ n’Animuonyam mu anaa?” 27 Na ɔde firi Mose ne Adiyifoɔ he nyinaa so kyerɛkyerɛɛ bɛ nsɛm a ɔfa ne ho a ɔya Twerɛsɛm he nyinaa mu. 28Awieeɛ koraa he, bɛbɛnee akuraa a na bɛɛkɔ aseɛ he, na ɔyɔɔ te sɛ nea ɔɔtoa so akɔ n’anim: 29Nso bɛhyɛɛ no dendenndene sɛ “Tena yɛ nkyɛne, efiri sɛ nwunu adwo, na adeɛ anya asa.” Nti ɔkɔtenaa bɛ nkyɛne. 30 Na ɔne bɛ te adidiiɛ he ɔfaa paanoo hyiraa so bubuiɛ, na ofirii aseɛ de maa bɛ. 31Afei bɛ ani biebie koraa ma behuu sɛ ɔyɛ ɔno a; na ɔyera firii bɛ nkyɛne. 32Na bɛbisabisa bɛ ho bɛ ho sɛ, “Berɛ a ɔne yɛ ɔɔkasa kwane so na ɔɔkyerɛ Twerɛsɛm he mu kyerɛ yɛ he, ampusu yɛ akoma anaa?”
Asuafoɔ mmienu he sane kɔ Yerusalem
33Na dɔno heaa mu he, bɛsɔre sane kɔɔ Yerusalem, na bekohuu dubaako he ne bɛ a bɛka bɛ ho he sɛ bɛahyiam, 34 ɔɔka sɛ “Ampa, Awurade anyane, na waayi ne ho adi akyerɛ Simon!” 35Afei bɛ ankasa nso bɛkaa nsɛm a osii kwane so ne sɛdeɛ behuu no paanoobubuo mu he kyerɛɛ bɛ.
Yesu yi ne ho kyerɛɛ asuafoɔ he
(Marko 16:14-18; Yohane 20:19-23; 1 Korintofoɔ 15:5)
36Na bɛɛkasa saa he, ɔno ankasa begyinaa bɛ mfimfini ka kyerɛɛ bɛ sɛ, “Asomdwie nka ho.” 37 Nso esiane sɛ na hu aka bɛ, na besuro nti, besusuu sɛ bɛahu samane bi. 38Nti ɔka kyerɛɛ bɛ sɛ, “Ɛɛne nti ne ho akoma tutu, na mmɛ nti ne ho adwene yɛ ho naa yi? 39Honhwɛ me nsa ne me nane, na hoahu sɛ ɔyɛ meaa; homfa ho nsa nso me mu nhwɛ, na samane nni honam ne nnompe sɛnea hohu sɛ mewɔ yi.” 40Na ɔkaa yei he, ɔde ne nsa ne ne nane kyerɛɛ bɛ.
Yesu didii asuafoɔ he anim
41Nso berɛ a anigyeɛ nti bɛda so nnye nni na asɛm he yɛ bɛ nwanwa he, obisaa bɛ sɛ, “Howɔ aduane bi ya hɔ anaa?” 42 Na bɛmaa no apataa sini bi a bɛatoto; 43ɔgyeeɛ, na odii no bɛ anim.
Yesu kyerɛkyerɛ anyamesɛm ase
44 Afei ɔka kyerɛɛ bɛ sɛ, “Yei ne me nsɛm a meka kyerɛɛ ho berɛ a na meda so ka ho ho he, sɛ otwa sɛ nea bɛatwerɛ afa me ho ya Mose mmara ne Adiyifoɔ he ne Nnwom he mu nyinaa ba mu.” 45Afei obiee bɛ adwene mu yie ma bɛtee Twerɛsɛm he ase, 46na ɔka kyerɛɛ bɛ sɛ, “Saa kwane yi so ne bɛatwerɛ sɛ Kristo he behu amaneɛ na da a ɔtɔ so mmeɛnsa he wasɔre afiri awufoɔ mu, 47na ne dini so ne bebegyina aka adwensakra ne bɔne fakyɛ ho asɛm amansa nyinaa mu, na bɛbɛhyɛ aseɛ afiri Yerusalem. 48Hobɛyɛ nnoɔma yi ho adansefoɔ. 49 Na hwɛ, meesoma nea m’Agya ahyɛ ho bɔ he aba ho so. Ho deɛ, hontena kuro he mu nkosi sɛ bɛbɛma ho ahoɔdene a ofiri soro.”
Yesu sorokɔ
(Marko 16:19; Asomafoɔ 1:4-14)
50Na ɔde bɛ firii adi dii bɛ anim kɔɔ Betania, na ɔmaa ne nsa so hyiraa bɛ. 51Na oohyira bɛ he ɔne bɛ ntam teteɛ na bɛmaa no so kɔɔ soro. 52Na bɛkotoo no sane de anigye kɛseɛ baa Yerusalem. 53Na bɛtenaa asɔre fie hɔ daa yii Nyankopɔn ayɛ.",https://www.bible.com/bible/3971/LUK.24.BBTP
YOHANE NNIANIMU,"NNIANIMU
Yohane Asɛmpa he yi Yesu Kristo kyerɛ sɛ Nyankopɔn Asɛm a ɔya hɔ daa: “Na Asɛm he bɛyɛɛ honam bɛtenaa yɛ mu” (1:14). Sɛdeɛ nwoma heaa ka he, bɛatwerɛ saa Asɛmpa yi sɛdeɛ ɔbɛyɛ a akenkanfoɔ bɛgye Yesu adi sɛ ɔno ne Agyenkwa he, Nyankopɔn Ba he, nea bɛahyɛ ne ho bɔ sɛ bɛnam ne mu gyidie so benya nkwa (20:31).
Asɛmpa he fa a odi kane he ka Yesu nsɛnkyerɛnne ahodoɔ a ɔyɔ de kyerɛɛ sɛ ɔno ne Agyenkwa a bɛahyɛ ne ho bɔ he, Nyankopɔn Ba he. Afei, ɔkyerɛkyerɛ nsɛnkyerɛnne ahodoɔ he mu. Saa fa yi ma yehu sɛnea binom gyee Yesu diiɛ na bɛbɛyɛɛ n’asuafoɔ. Bio, ɔkasa fa binom nso a bɛko tiaa no na bɛannye no anni. Ti 13-17 kyerɛ ayɔnkofa soronko a ɔbɛdaa Yesu ne n’asuafoɔ he ntam anadwo a bɛkyee no, ne awerɛkyekyerɛ ne ahosiesie nsɛm a ɔde gyaa bɛ anadwo a adeɛ ɔɔbɛkye ama bɛabɔ no asennuam he. Ti a otwa toɔ he ka Yesu kyeɛ, gyina a bɛde no kogyinaa asennibea, n’asennua so wuo, ne wuo ne ne wusɔreɛ, ne n’ahoyie a oyi kyerɛɛ n’asuafoɔ berɛ a ɔsɔre firii awufuom he ho asɛm.
Yohane si daa nkwa a ɔya Kristo mu he so dua, akyɛdeɛ a ɔde ma n’akyidifoɔ, sɛ ɔno ne kwane he, nɔkorɛ he ne nkwa he. Nea ɔda adi pefee ya Yohane Asɛmpa he ho ne sɛnea ɔde nnoɔma a yɛtaa hu no yɛ daa asetena mu toto honhom mu nnoɔma ho, nnoɔma bi te sɛ nsuo, paanoo, hann, dwanhwɛfoɔ he ne ne nnwane, bobe ne n’aduaba.
MU NSƐM
Ahyɛaseɛ nkyerɛkyerɛ mu 1:1-18
Suboni Yohane ne Yesu asuafoɔ a bedi kane he 1:19-51
Yesu abɔntene so asɛnka 2:1—12:50
Yesu nna a otwa toɔ odii no Yerusalem ne ne mpɔtamu 13:1—19:42
Awurade wusɔreɛ ne n’ahoyie he 20:1-31
Awieeɛ nsɛm: Yesu yii ne ho adi bio ya Galilea 21:1-25",https://www.bible.com/bible/3971/JHN.INTRO1.BBTP
YOHANE 1,"Asɛm he bɛyɛɛ honam
1Mfitiaseɛ he na Asɛm he ya hɔ, na Asɛm he ne Nyankopɔn ne bɛya hɔ, na Asɛm he ankasa nso yɛ Nyankopɔn. 2 Ɔnoaa ne mfitiaseɛ he na ɔne Nyankopɔn ya hɔ. 3 Nnoɔma nyinaa nam ne so ne baeɛ, na bɛankwati no annyɔ bibiaa a bɛyɔeɛ. 4 Ne mu ne nkwa ya, na nkwa he ne nnipa hann. 5 Na hann he hyerɛn sum mu, na sum he ntumi mmunkam mfa ne so.
6 Nipa bi ya hɔ a Nyankopɔn somaa no a na ne dini de Yohane. 7Ɔbaa sɛ oobedi hann he ho adanseɛ, sɛ ɔbɛyɛ a nnipa nyinaa nam hann he so bɛgye adi. 8 Ɔnyɛ ɔno ne hann he, na mmom ɔbaa sɛ oobedi hann he ho adanseɛ. 9Saa berɛ he, na hann trodoo a ɔhyerɛn ma nnipa nyinaa he ɔɔba wiase.
10 Na ɔya wiase deɛ, na ɔnam ne so ne bɛbɔɔ wiase, nso wiase anhu no. 11Ɔbaa ɔno ankasa ne deɛ mu, nso ne deɛ annye no antom. 12 Na dodoɔ a bɛgyee no he―meekyerɛ, bɛ a bɛgyee no dini diiɛ he―ɔmaa bɛ akwannya sɛ bɛnyɛ Nyankopɔn mma. 13 Yeinom yɛ mma a omfiri mogyaa anaa nea honam pɛ anaa nea beema pɛ so ne awo bɛ, na mmom Nyankopɔn pɛ so ne ɔnam a bɛawo bɛ.
14 Na Asɛm he bɛyɛɛ honam bɛtenaa yɛ mu, na yɛahu n’animuonyam sɛ Agya he Ba a ɔwoo no koro maa yɛ, adom ne nɔkorɛ ahyɛ no ma. 15 (Yohane dii ne ho adanseɛ na ɔteaam sɛ, “Yei ne mekaa ne ho asɛm sɛ, ‘Nea odi m’akyi he so kyɛne me, efiri sɛ ɔya hɔ ansa na meeba.’ ”) 16 Ɔnam sɛ adom ahyɛ no ma nti, yɛ nyinaa yɛanya adom aka adom ho. 17 Mmara he deɛ, bɛnam Mose so ne de maeɛ, na adom ne nɔkorɛ he deɛ nam Yesu Kristo so ne baeɛ. 18 Biaa nni hɔ a wahu Nyankopɔn da. Nyankopɔn a ɔyɛ Ba koro he, nea ɔya Agya he kokom he, ɔno ne wada no adi.
Suboni Yohane adanseɛ a odi faa Yesu ho
19 Na yei ne adanseɛ a Yohane diiɛ berɛ a Yudafoɔ he somaa asɔfoɔ ne Lewifoɔ firi Yerusalem baa ne nkyɛne bebisaa no sɛ, “Wone hwane?” 20Ɔpaem kaa sɛ, “Ɔnyɛ mene Kristo he.” 21 Na bebisaa no sɛ, “Wone Elia anaa?” Na ɔkaa sɛ, “Daabi, menyɛ Elia.” “Wone diyifoɔ he?” Obuaa sɛ, “Daabi.” 22Nti bebisaa no sɛ, “Hedeɛ, wone hwane? Ma yɛ mmuaeɛ nkɔ ma bɛ a bɛsomaa yɛ he. Ɛɛne ne yɛnka mfa wo ho nkyerɛ bɛ?” 23 Ɔkaa sɛ, “Me ne deɛ ɔya serɛ he so a ɔɔteam sɛ, ‘Homma Awurade kwane he ntene,’ sɛnea diyifoɔ Yesaia kaeɛ he.”
24Na bɛasoma bɛ firi Farisifoɔ mu. 25Na bebisaa no sɛ, “Mmɛ nti ne wonyɛ Kristo he, Elia anaa diyifoɔ he, nso wobɔ asu yi?” 26 Yohane buaa bɛ sɛ, “Mede nsuo ne bɔ asu. Nso bi gyina ho mu a honnim no 27 a odi m’akyi; memfata sɛ mesane ne mpaboa ahoma mpo.” 28Yei siiɛ ya Betania a ɔya Yordan agya, baabi a na Yohane bɔ asu he.
Nyankopɔn Adwamaa
29 Na adeɛ kyeɛ he, Yohane huu sɛ Yesu ɔɔba, na ɔkaa sɛ, “Hwɛ! Nyankopɔn adwamaa a oyi wiase bɔne kɔ he di! 30 Yei ne nea mekaa no ho asɛm sɛ, ‘Nipa bi di m’akyi a ɔɔba a ɔkyɛne me, efiri sɛ ɔya hɔ ansa na meeba.’ 31Me deɛ, na mennim no; nso mede nsuo bɛbɔɔ asu sɛ ɔbɛda no adi akyerɛ Israel.” 32 Na Yohane dii adanseɛ sɛ, “Mehuu Honhom he sɛ ofiri soro ɔɔba sɛ abuburo abesi ne so 33 Me deɛ na mennim no, nso nea ɔsomaa me maa mede nsuo bɔɔ asu he ka kyerɛɛ me sɛ, ‘Nea wobehu sɛ Honhom he abesi ne so he, ɔno ne de Honhom Kronkron bɔ asu he.’ 34Na meaa maahu na maadi ho adanseɛ sɛ ɔno ne Nyankopɔn Ba he.”
Yesu Asuafoɔ a Bedi kane
35Adeɛ kyeeɛ he, na Yohane ne n’asuafoɔ mmienu gyina hɔ, 36 na ohuu Yesu sɛ ɔɔkɔ he, ɔteaam sɛ, “Hwɛ! Nyankopɔn adwamaa he di!” 37Na asuafoɔ mmienu he tee sɛ ɔɔka yei he, bedii Yesu akyi 38Yesu danee ne ho a ohuu sɛ bedi n’akyi he, obisaa bɛ sɛ, “Mmɛ ne hoopɛ?” Bebisaa no sɛ, “Rabuni” (asekyerɛ ne kyerɛkyerɛni), “Wote he?” 39Na ɔka kyerɛɛ bɛ sɛ, “Hommra mmɛhwɛ.” Bɛba behuu baabi a na ɔte, na bɛ ne no tenaa hɔ saa da he. Na aabɔ bɛyɛ awia nɔnnan. 40Simon Petro nua Andrea yɛ nnipa mmienu a bɛtee nea Yohane kaeɛ na bedii Yesu akyi he mu baako 41 Ohuu ɔnoaa ne nua Simon Petro kane, na ɔka kyerɛɛ no sɛ, “Yɛahu Mesaia he” (nea bɛasra no ngo he). 42 Ɔde Simon baa Yesu nkyɛne, na Yesu hwɛɛ no kaa sɛ, “Wone Simon, Yohane ba. Bɛbɛfrɛ wo Kefa” (asekyerɛ ne Petro).
Yesu frɛɛ Filipo ne Natanael
43Adeɛ kyeeɛ he, Yesu yɔɔ n’adwene sɛ ɔbɛkɔ Galilea. Ohuu Filipo, na ɔka kyerɛ no sɛ, “Di m’akyi.” 44Na Filipo firi Bɛtesaida, kuro a Andrea ne Petro firi mu he. 45 Filipo huu Natanael, na ɔka kyerɛɛ no sɛ, “Yɛahu nea Mose kaa ne ho asɛm ya mmara he mu na adiyifoɔ he nso kaa ne ho asɛm he, Yesu, Yosef ba a ofiri Nasaret he.” 46 Natanael kaa sɛ, “Nti, adepa bi betumi afiri Nasaret aba?” Filipo ka kyerɛɛ no sɛ, “Bra bɛhwɛ.” 47 Berɛ a Yesu huu sɛ Natanael ɔɔba he, ɔka kyerɛ no sɛ, “Hwɛ! Israelni ankasa a nnaadaa biaa nni ne mu di!” 48Natanael bisaa no sɛ, “Wonim me he?” Yesu buaa sɛ, “Mehuu wo sɛ woya borɔdoma dua he ase ansa na Filipo ɔɔfrɛ wo mpo.” 49 Natanael kaa sɛ, “Ampa, Rabuni, wone Nyankopɔn Ba he! Wone Israelfoɔ Hene he!” 50Yesu kaa sɛ, “Meka kyerɛ wo sɛ mehuu wo borɔdoma dua he ase ne wogyedi yi? Wobehu nnoɔma akɛseɛ a ɔkyɛne yeinom.” 51 Na ɔka kyerɛɛ no sɛ, “Nɔkwasɛm di, meeka akyerɛ ho sɛ, hobehu soro sɛ abie na Nyankopɔn abɔfoɔ oodi aforosiane Nipa Ba he so.”",https://www.bible.com/bible/3971/JHN.1.BBTP
YOHANE 2,"Kana Ayefohyia
1Yei akyi da a ɔtɔ so mmeɛnsa he, na ayefohyia bi ɔɔkɔ so Kana a ɔya Galilea. Na Yesu maame ya hɔ. 2Na bɛtoo nsa frɛɛ Yesu ne n’asuafoɔ he nso sɛ bɛmmra ayefohyia he ase. 3Na nsa he saeɛ he, Yesu maame ka kyerɛɛ no sɛ, “Bɛ nsa asa.” 4 Na Yesu ka kyerɛɛ no sɛ “Maame, mmɛ ne wo pɛ sɛ meyɔ? Me berɛ nnya nnuruiɛ.” 5Na ne maame ka kyerɛɛ asomfo he sɛ, “Honnyɔ nea ɔbɛka akyerɛ ho biaa.” 6 Na nsuhina nsia a bɛde aboɔ ayɔ sisi hɔ sɛnea Yudafoɔ ahodwira ho nhyehyɛeɛ teɛ he. Na mu biaa betumi afa galɔn aduonu anaa aduasa. 7Yesu ka kyerɛɛ bɛ sɛ, “Homfa nsuo nhyehyɛ nhina yi mama.” Nti bɛde nsuo guguu nhina he mu na ne ɔyɛɛ ma tɛntɛm. 8Na ɔka kyerɛɛ bɛ sɛ, “Afei honsesa bi nkɔ ma adidieɛhwɛfoɔ panyini he.” Nti bɛsesaa bi kɔeɛ. 9Adidieɛhwɛfoɔ panyini he kaa nsuo a na adane nsa he bi hwɛeɛ he na onhu baabi a nsa he firi (na asomfoɔ he deɛ na benim nea asi). Ɔfrɛɛ ayefokunu he 10na ɔka kyerɛɛ no sɛ, “Biaa de nsa pa ma n’ahɔhoɔ kane, na sɛ bɛnom pii wie a ɔde nea ɔnyɛ papa he nso ama bɛ. Na wo deɛ wode nsa pa he asie abesi sesɛɛ.” 11 Yesu yɔɔ yei Kana a ɔya Galilea. Yei ne nsɛnkyerɛnne a odi kane, na ɔdaa n’animuonyam adi; na n’asuafoɔ he gyee no diiɛ.
12 Yei akyi he Yesu ne ne maame, ne ne nuanom ne n’asuafoɔ he sane kɔɔ Kapernaum kodii nna kakra.
Yesu pamoo adwadifoɔ firii asɔredane he mu
(Mateo 21:12-13; Marko 11:15-17; Luka 19:45-46)
13Yudafoɔ Twam Afahyɛ he bɛneeɛ he, Yesu kɔɔ Yerusalem. 14Ohuu binom sɛ bɛɛtɔno anantwie, nnwane ne mmorɔnoma, na sika sesafoɔ nso te bɛ pono ho ya asɔrefie hɔ. 15Ɔde nhoma yɔɔ mmaa de pamoo bɛ nyinaa, nnwane ne anantwie he firi asɔredane mu hɔ, na ohwiee sikasesafoɔ he sika guiɛ, na ɔkaa bɛ apono he nso butubutuiɛ. 16Ɔka kyerɛɛ bɛ a bɛɛtɔno mmorɔnoma he sɛ, “Homfa yeinom mfiri ha, honnyɛ m’Agya fie dwadibea.” 17Na n’asuafoɔ he kae sɛ bɛatwerɛ sɛ, “Wofie ho mmɔdenmmɔ bɛhyɛ me ma.” 18 Afei Yudafoɔ he ka kyerɛɛ no sɛ, “Mmɛ nsɛnkyerɛnne ne wode kyerɛ yɛ a nti wooyɔ yei yi?” 19 Yesu buaa bɛ sɛ, “Honnwiri asɔredane yi ngu, na mede nnansa besi no bio.” 20Na Yudafoɔ he kaa sɛ, “Ei! Mfenhyia aduannan nsia ne bɛde sii asɔredane yi oo, ne wo deɛ wooka sɛ wode nnansa bɛma so asi hɔ yi?” 21 Nea ɔteɛ ne sɛ, ɔno mmom deɛ, na ɔyɛ ne nipadua asɔredane ho asɛm na ɔɔka. 22Ɔsɔre firii awufoɔ mu he, n’asuafoɔ he kae sɛ na ɔtaa ka saa; na bɛgyee twerɛsɛm he ne asɛm a Yesu kaeɛ he diiɛ.
23Na berɛ a ɔya Yerusalem Twam afahyɛ ase he, nnipa bebree a behuu nsɛnkyerɛnne a ɔyɔeɛ he gyee no diiɛ. 24Nso, Yesu deɛ wamfa ne ho anto bɛ so, efiri sɛ na onim bɛ nyinaa. 25 Afei nso na onhia sɛ biaa di nipa ho adanseɛ kyerɛ no, efiri sɛ na ɔno ankasa nim nea ɔya nipa mu.",https://www.bible.com/bible/3971/JHN.2.BBTP
YOHANE 3,"Nikodemo kɔsraa Yesu
1 Na afei na nipa bi ya hɔ a na ɔka Farisifoɔ he ho a na bɛfrɛ no Nikodemo, a na ɔyɛ Yudafoɔ panyini. 2Ɔbaa Yesu hɔ anadwo bɛka kyerɛɛ no sɛ, “Rabuni, yenim sɛ woyɛ kyerɛkyerɛni a wofiri Nyankopɔn nkyɛne ne aba, na bi ntumi nyɔ nsɛnkyerɛnne a woyɔ yi, gye sɛ Nyankopɔn ka ne ho.” 3 Yesu buaa no sɛ, “Meeka nɔkwasɛm paa akyerɛ wo sɛ, bɛamfiri soro anwo bi a ontumi nnya kyɛfa biaa Nyankopɔn ahennie he mu.” 4Nikodemo bisaa no sɛ, “Ɔbɛyɛ dɛ na nipa a woanyini he, bɛatumi awo no bio? Obetumi akɔ ne maame yam ama bɛ awo no bio anaa?” 5 Yesu buaa sɛ, “Nɔkorɛ meeka akyerɛ wo sɛ, bɛamfa nsuo ne honhom anwo bi a ontumi nkɔ Nyankopɔn ahennie mu. 6 Nea befiri honam mu awo no he yɛ honam, na nea befiri Honhom mu awo no he yɛ honhom. 7Mma no nyɛ wo nwanwa sɛ meeka akyerɛ wo sɛ, ɔsɛ sɛ befiri soro wo ho. 8Mframa bɔ kɔ baabi a ɔpɛ, na hote sɛ ɔɔbɔ, nso honnim baabi a ofiri ne baabi a ɔɔkɔ. Saa ne bi a bɛawo no honhom mu he teɛ.” 9Nikodemo buaa sɛ, “Ɔbɛyɛ dɛ na yeinom atumi aba mu?” 10Yesu buaa sɛ, “Nti wo a woyɛ Israel kyerɛkyerɛfoɔ he, wonnim yeinom?”
11 Meeka akyerɛ wo nɔkorem paa sɛ, “Nea yenim ne yɛka, na nea yɛani ahu ne yedi ho adanseɛ, nso honnye yɛ adanseɛ he nni. 12Sɛ maaka asaase so nsɛm akyerɛ ho na honnye nni a, ɔbɛyɛ dɛ na meka soro nsɛm kyerɛ ho a hoagye adi? 13 Nipa biaa mforo nkɔɔ soro gye sɛ nea wasiane afiri soro, Nipa Ba he. 14 Na sɛnea Mose maa wɔ he so serɛ so he, saa ne otwa sɛ bɛma Nipa Ba he so, 15na biaa ɔbɛgye no adi he, benya daa nkwa.” 16 Na sɛnea Nyankopɔn dɔɔ wiase di, sɛ ɔde ne Ba ɔwoo no koro he maeɛ, na biaa a ɔbɛgye no adi he anyera, na mmom wanya daa nkwa. 17 Na Nyankopɔn ansoma ne Ba he amma wiase sɛ ommebu wiase atɛne, na mmom sɛ bɛmfa no so nnye wiase nkwa. 18 Nea ɔgye Nyankopɔn Ba he di he, bemmu no atɛne, na nea ɔnnye no nni he, bɛabu no atɛne dada efiri sɛ wannye Nyankopɔn Ba koro pɛ he anni. 19 Na yei ne atemmuo he, sɛ hann he aba wiase na nnipa dɔ sum kyɛne hann he, efiri sɛ bɛ nnwuma yɛ bɔne. 20 Biaa a ɔyɔ bɔne he tane hann he, na ɔmma hann he ho, sɛ ɔbɛyɛ a ne nnwuma he onna adi. 21Na nea ɔyɔ setie ma nɔkorɛ he ba hann he ho sɛ ne nnwuma mmɛda adi, efiri sɛ ɔyɔ no Nyankopɔn mu.
Yesu ne Suboni Yohane
22 Yeinom akyi he, Yesu ne n’asuafoɔ he kɔɔ Yudea asaase so. Ɔne bɛ tenaa hɔ kakra na ɔbɔɔ nkurofoɔ asu. 23Na Yohane nso ɔɔbɔ asu nsuo Ainon a ɔbɛne Salim efiri sɛ na asuasu pii ya hɔ, na nnipa kɔɔ so baa hɔ maa no bɔɔ bɛ asu. 24 Na bennya mfaa Yohane nkɔtoo afiase. 25Na akyinnyegyeɛ bi a ɔfa ahodwira ho sɔree Yohane asuafoɔ ne Yudani bi ntam. 26 Nti bɛbaa Yohane nkyɛne bɛka kyerɛɛ no sɛ, “Kyerɛkyerɛfoɔ, beema a na ɔne woya Yordan agya a wodii ne ho adanseɛ he, ɔɔbɔ asu ha, na nnipa nyinaa ɔɔkɔ ne nkyɛne.” 27 Yohane buaa sɛ, “Nipa ntumi nya bibi gye sɛ bɛde firi soro ama no. 28 Ho ankasa hodi adanseɛ sɛ mekaa sɛ, ‘Ɔnyɛ mene Kristo he, na mmom bɛsomaa me dii n’anim.’ 29 Nea ayeforɔ he wɔ no he ne ayefokunu. Na ayefokunu adamfo a ogyina hɔ na otie ayefokunu he deɛ, n’ani gye paa. Nti m’anigyeɛ awie pɛyɛ. 30Ɔno deɛ, otwa sɛ ɔkɔ so yɛ kɛse, na me deɛ, me so hwane.”
Nea Ofiri Soro ba
31 Nea ofiri soro ba he boro biaa so. Ampa nea ofiri asaase so he firi asaase so, na ɔka asaase so nsɛm. Nea ofiri soro ba he boro biaa so. 32 Odi nea wahu na wate ho adanseɛ, nso biaa nnye n’adanseɛ he ntom. 33Nea ɔgye n’adanseɛ he tom he asɔ ano sɛ Nyankopɔn yɛ nɔkwafoɔ. 34 Na nea Nyankopɔn asoma no he ka Nyankopɔn asɛm, na Nyankopɔn nsusu Honhom ansa na ɔde ama. 35 Agya he dɔ Ba he, na ɔde nnoɔma nyinaa ahyɛ ne nsa. 36 Nea ɔgye ba he di he wɔ daa nkwa, na nea ontie ba he onhu nkwa, na Nyankopɔn abufuo ya ne so.",https://www.bible.com/bible/3971/JHN.3.BBTP
YOHANE 4,"Yesu ne Samariani baa he
1 Na Awurade huu sɛ Farisifoɔ he ate sɛ, “Oonya asuafoɔ bebree, na ɔɔbɔ nnipa bebree asu kyɛne Yohane.” 2Nɔkwasɛm ne sɛ, Yesu ankasa ammɔ asu, na n’asuafoɔ he ne ɔmaa bɛbɔeɛ. 3Ofirii Yudea na ɔsane n’akyi baa Galilea. 4Nso na otwa sɛ ɔfa Samaria. 5 Nti ɔbaa Samaria kuro bi a bɛfrɛ no Sikar, baabi a ɔbɛne asaase a Yakobo de maa ne ba Yosef he. 6Na Yakobo abura he ya hɔ. Esiane sɛ na Yesu abrɛ nti, ɔtenaa Yakobo abura he so sɛ ɔɔhome. Na aabɔ bɛyɛ awia dummienu. 7Na Samariani baa bi baa sɛ ɔɔbɛsa nsuo. Na Yesu ka kyerɛɛ no sɛ, “Ma me nsuo he bi nnom.” 8(Na Yesu asuafoɔ he kɔ kuro he mu sɛ bɛɛkɔtɔ aduane.) 9Samariani baa he ka kyerɛɛ no sɛ, “Mmɛ nti ne wo a woyɛ Yudani woobisa me Samariani baa nsuo?” (Na Yudafoɔ ne Samariafoɔ nni twaka biaa.) 10Yesu buaa no sɛ, “Sɛ wonim Nyankopɔn akyɛdeɛ ne nea oobisa wo sɛ, ‘Ma me nsuo he bi nnom’ a nka wobebisa no na wama wo nkwa nsuo.” 11Na baa he ka kyerɛɛ no sɛ, “Owura, wonni adeɛ a bɛde sa nsuo mpo, na abura he nso mu dɔ, nti hefa ne woya nkwa nsuo yi firi? 12Woyɛ kɛseɛ kyɛne yɛ nana Yakobo a ɔde abura he maa yɛ na ɔno ankasa ne ne mma ne ne mmoa nom bi he anaa?” 13Yesu ka kyerɛɛ no sɛ, “Biaa a ɔnom saa nsuo yi bi he, sukɔm bɛde no bio, 14 na nea ɔbɛbɛnom nsuo a mede bɛma no he, sukɔm ɔnne no da. Na mmom nsuo a mede bɛma no he, bɛyɛ abura a ofifiri ne mu kɔ daa nkwam.” 15Na baa he ka kyerɛɛ no sɛ, “Owura, ma me saa nsuo yi bi nnom, na sukɔm anne me bio, na mankɔ so amma ha ammɛsa nsuo.”
16Na ɔka kyerɛɛ baa he sɛ, “Kɔfrɛ wo kunu, na hommra ha.” 17Na baa he kaa sɛ, “Menni kunu.” Na Yesu kaa sɛ, “Woaka no yie sɛ, ‘Menni kunu’; 18efiri sɛ woaware kununom num, na nea wo ne no wɔ hɔ seesei mpo, ɔnyɛ wo kunu. Nea woaka he yɛ nɔkorɛ.” 19Na baa he ka kyerɛɛ no sɛ, “Owura, afei maahu sɛ woyɛ diyifoɔ. 20 Yɛ nananom som bepɔ yi so, nso ho deɛ hoka sɛ Yerusalem ne baabi a ɔsɛ sɛ bɛsom.” 21Yesu ka kyerɛɛ no sɛ, “Baa, gye me di, berɛ bi ɔɔba a honnsom Agya he bepɔ so anaa Yerusalem. 22 Hosom nea honnim no, na yɛ deɛ yɛsom nea yenim no, efiri sɛ nkwagyeɛ firi Yuda. 23Na berɛ he ɔɔba, na anya aba sɛ nɔkorɛ asomfoɔ bɛsom Agya he honhom ne nɔkorem, efiri sɛ nnipa saa ne Agya he ɔɔhwehwɛ. 24 Nyankopɔn yɛ honhom, na ɔsɛ sɛ bɛ a bɛsom no he som no honhom ne nɔkorem.” 25 Na baa he ka kyerɛɛ no sɛ, “Menim sɛ Mesaia he ɔɔba” (nea bɛfrɛ no Kristo he). “Sɛ ɔba a, ɔbɛka yei nyinaa akyerɛ yɛ.” 26 Na Yesu ka kyerɛɛ no sɛ, “Me a meekasa akyerɛ wo yi, mene no.”
27Saa berɛ heaa ne n’asuafoɔ he baeɛ, na ɔyɛɛ bɛ nwanwa sɛ ɔne baa he bɛɛkasa. Nso biaa anka sɛ “Mmɛ ne woohwehwɛ?” Anaa “Mmɛ nti ne wo ne no ɔɔkasa?” 28Na afei baa he gyaa n’asuhina hɔ kɔɔ kuro he mu kɔka kyerɛɛ nnipa he sɛ, 29“Hommra mmɛhwɛ beema bi a waka m’asumasɛm nyinaa akyerɛ me! Ɔnyɛ yei ne Kristo he anaa?” 30Befirii kuro he mu baa ne nkyɛne.
31Saa berɛ he na n’asuafoɔ he gu so ɔɔka sɛ, “Rabuni, didi.” 32 Nso ɔka kyerɛɛ bɛ sɛ, “Mewɔ aduane bi di a honnim.” 33Nti asuafoɔ he bisaa bɛ ho bɛ ho sɛ, “Bi abra no bibi adi anaa?” 34 Yesu ka kyerɛɛ bɛ sɛ, “M’aduane ne sɛ mɛyɔ nea ɔsomaa me he apɛdeɛ, na mawie n’adwuma. 35 Ɔyɛ a honka sɛ, ‘Aaka bosome nnan, na twaberɛ aduru’? Hwɛ, meeka akyerɛ ho sɛ homma ho ani so nhwɛ mfuo he sɛ aho sɛ betwa. 36Nea otwa he ɔɔgye akatua dada na ɔɔboaboa aba ano akɔ daa nkwam; na nea oduaeɛ ne nea otwaeɛ nyinaa ani agye abom. 37Na yei ma asɛm he yɛ nɔkorɛ sɛ, ‘Bi dua, na bi twa.’ 38Mesomaa ho sɛ ho nkotwa nea hoanyɔ ho adwuma. Binom ayɔ adwuma, na ho ne hoanya bɛ adwuma he ho mfasoɔ.”
39Ɔnam baa he adanseɛ sɛ, “Ɔkaa m’asumasɛm nyinaa kyerɛɛ me” nti, Samariafoɔ bebree a na bɛya saa kuro he mu gyee Yesu diiɛ. 40Nti berɛ a Samariafoɔ he baa ne nkyɛne he, bɛsrɛɛ no sɛ ɔntena bɛ nkyɛne nnaanu. 41Na nnipa bebree a bɛboro kane nnipa he gye diiɛ, ɔnam nea baa he kaeɛ nti. 42Bɛka kyerɛɛ baa he sɛ, “Afei, ɔnyɛ nea wokaeɛ he nti ne yɛagye adi, efiri sɛ yɛ ankasa yɛate na yɛahu sɛ nipa yi ne wiase Agyenkwa he ampa.”
Yesu sane baa Galilea
43 Na nnanu akyi he, ofirii hɔ kɔɔ Galilea 44 (efiri sɛ Yesu ankasa dii adanseɛ sɛ diyifoɔ nni anidie ɔno ankasa ne kurom.) 45 Berɛ a ɔbaa Galilea he, Galileafoɔ he gyee no efiri sɛ bɛkɔɔ afahyɛ he ase bi, na behuu nea ɔyɔeɛ he.
Yesu saa Ahenkwaa Panyini bi ba Yadeɛ
46 Afei Yesu sane baa Kana a ɔya Galilea, baabi a ɔdanee nsuo nsa he bio. Na ahenkwaa panyini bi ya hɔ a ne ba yare ya Kapernaum. 47Berɛ a beema he tee sɛ Yesu firi Yudea aba Galilea he, ɔkɔɔ ne nkyɛne kɔsrɛɛ no sɛ ɔmɛsa ne ba yadeɛ, efiri sɛ na ɔda wusu. 48 Na Yesu ka kyerɛɛ no sɛ, “Ho deɛ, hoanhu nsɛnkyerɛnne ne anwanwadeɛ a honnye nni.” 49Ahenkwaa panyini he ka kyerɛɛ no sɛ, “Owura, bra na me ba he anwu ansa.” 50Yesu ka kyerɛɛ no sɛ “Kɔ, wo ba he ate apɔ!” Na nipa he gyee asɛm a Yesu ka kyerɛɛ no he diiɛ, na ɔkɔeɛ. 51Na ɔɔkɔ he, ne nkoa behyiaa no, na bɛkaa sɛ, “Wo ba he ate apɔ!” 52Na obisaa bɛ berɛ pɔtee a ne ho yɛɛ no dene he, na bɛka kyerɛɛ no sɛ, “Nnora bɛyɛ awia dummienu ne abunu he kɔeɛ.” 53Na papa he huu sɛ ɔyɛ saa berɛ heaa ne Yesu kaa sɛ, “Wo ba he onnwu.” Nti ɔne n’abusuafoɔ nyinaa gye diiɛ. 54 Yei nso ne nsɛnkyerɛnne a ɔtɔ so mmienu a Yesu firi Yudea baa Galilea he, ɔyɔeɛ.",https://www.bible.com/bible/3971/JHN.4.BBTP
YOHANE 5,"Yesu saa Yadeɛ Homeda
1Yei akyi he na Yudafoɔ ɔɔhyɛ fa, na Yesu kɔɔ Yerusalem. 2Na tadeɛ bi ya Yerusalem “Nnwantene Pono” kɛseɛ he ho a bɛfrɛ no Hebri kasa mu sɛ Betesda a ɔwɔ abranaa num. 3Ha ne ayarefoɔ pii—anifrafoɔ, mpakye, ne bɛ a bɛ fa adwodwo deda. 4[Nea ɔteɛ ne sɛ, sɛ Awurade bɔfoɔ he hono nsuo he wie a, yarefoɔ a obedi kane akɔtɔ nsuo he mu he nya ayaresa.] 5Na abranteɛ bi ya hɔ a wayare mfie aduasa-nwɔtwe. 6Berɛ a Yesu huu beema he sɛ ɔda hɔ he, na onim sɛ wayare akyɛre he, obisaa no sɛ, “Wopɛ sɛ wo ho yɛ wo dene?” 7Yarefoɔ he buaa no sɛ, “Owura, menni nipa biaa a sɛ nsuo he hono a ɔde me bɛkɔ akɔtɔ mu, na sɛ meyɛ sɛ meekɔtɔ mu a na bi adi m’anim kane akɔtɔ mu.” 8 Yesu ka kyerɛɛ no sɛ, “Sɔre fa wo kɛtɛ na nante.”
9 Amonom hɔaa beema he ho yɛɛ no dene, na ɔfaa ne kɛtɛ firi aseɛ nanteeɛ.
Nso na saa da he yɛ homeda. 10 Nti Yudafoɔ he ka kyerɛɛ beema a Yesu saa no yadeɛ he sɛ, “Ɔyɛ homeda, na mmara mma kwane sɛ wobɛsoa wo kɛtɛ.” 11Na obuaa bɛ sɛ, “Nea ɔsaa me yadeɛ heaa ne ka kyerɛɛ me sɛ, ‘Fa wo kɛtɛ na nante.’ ” 12Bebisaa no sɛ, “Nipa hwane ne ka kyerɛɛ wo sɛ, ‘Fa wo kɛtɛ na nante?’ ” 13Nso na nea ne ho ayɛ no dene he nnim nipa korɔ a ɔsaa no yadeɛ he, efiri sɛ na Yesu atwe ne ho kɔ, ɔnam nnipakuo a na bɛya hɔ nti. 14 Yei akyi he, Yesu huu no asɔredane he mu, na ɔka kyerɛɛ no sɛ, “Hwɛ, wo ho ayɛ dene, nyɔ bɔne bio na nea ɔkyɛne yei amma wo so.” 15Beema he kɔka kyerɛɛ Yudafoɔ he sɛ, Yesu ne saa no yadeɛ. 16 Yei nti Yudafoɔ he hyɛɛ aseɛ sɛ bɛɛtaa Yesu, efiri sɛ ɔyɔɔ yeinom homeda. 17 Na Yesu buaa bɛ sɛ, “M’Agya gu so ɔɔyɔ adwuma besi sesɛɛ, na me nso meeyɔ adwuma.” 18Na yei nti afei Yudafoɔ he hwehwɛɛ sɛ bebeku no, efiri sɛ ɔnyɛ homeda nkoaa ne wabu so, na mmom ɔfrɛ Nyankopɔn sɛ ɔno ankasa n’Agya, de yɛ ne ho sɛ ɔne Nyankopɔn yɛ pɛ.
Tumi a Ba he wɔ
19 Yesu buaa bɛ sɛ, “Nɔkorɛ meeka akyerɛ ho sɛ, Ba he ankasa ntumi mmɔ ne ti mu nyɔ hwee, gye sɛ nea ohu sɛ Agya he yɔ, efiri sɛ bibiaa Agya he yɔ he, ɔno ne Ba he nso yɔ. 20 Agya he dɔ Ba he, na ɔbɛkyerɛ no nnoɔma a ɔno ankasa yɔ nyinaa. Na ɔbɛkyerɛ no nnwuma akɛseɛ asene yeinom na ayɛ ho nwanwa. 21Na sɛnea Agya he nyane awufoɔ na ɔma bɛ nkwa he, saa ne Ba he nso de nkwa ma bɛ a ɔno ankasa pɛ. 22 Na Agya he mmu biaa atɛne, na mmom ɔde atemmuo nyinaa ahyɛ Ba he nsa, 23na ama biaa adi Ba he ni sɛnea bedi Agya he ni heaa. Nea onni Ba he ni he, onni Agya a ɔsomaa no he nso ni. 24 Nɔkorɛ meeka akyerɛ ho sɛ, nea otie m’asɛm na ɔgye nea ɔsomaa me he di he wɔ daa nkwa, na ɔmma atemmuom, na mmom waafiri wuom aba nkwam.
25 “Nɔkorɛ meeka akyerɛ ho sɛ, berɛ he ɔɔba, na anya aduru, sɛ awufoɔ bɛte Nyankopɔn Ba he nne, na bɛ a bebetie no he benya nkwa. 26 Na sɛnea Agya he wɔ nkwa ɔnoaa ne mu he, saa na ɔde ama Ba he nso sɛ onya nkwa ɔno ankasa ne mu. 27 Na waama no tumi sɛ ommu atɛne nso, efiri sɛ ɔno ne Nipa Ba he. 28Hommma yei nyɔ ho nwanwa, efiri sɛ berɛ he ɔɔba a bɛ a bɛya adakamenam nyinaa bɛte ne nne, 29 na bɛafiri adi, na bɛ a bɛayɔ papa he bɛkɔ nkwa wusɔreɛ mu, na bɛ a bɛayɔ bɔne he bɛkɔ fobuo wusɔreɛ mu.
Yesu ho Adansedie
30 “M’ankasa mentumi mmɔ me tim nyɔ hwee. Nea mete heaa ne megyina so bu atɛne, na atɛne a mebu he tene, efiri sɛ menhwehwɛ nea m’ankasa mepɛ, na mmom nea ɔsomaa me he apɛdeɛ.
31“Sɛ m’ankasa medi me ho adanseɛ a, m’adanseɛ he nyɛ nɔkorɛ. 32 Bi ya hɔ a odi me ho adanseɛ na menim sɛ adanseɛ a odi fa me ho he yɛ nɔkorɛ. 33 Hosomaa binom kɔɔ Yohane nkyɛne, na odii nɔkorɛ adanseɛ, 34na me deɛ, mennye adanseɛ nipa biaa nkyɛne, na meeka yeinom na hoanya nkwa. 35Na ɔyɛ kanea a ɔdɛre na ɔhyerɛn, na ho deɛ, na hopɛ sɛ ho ani gye mmerɛ kakra ne hann mu. 36 Nso mewɔ adanseɛ a ɔkyɛne Yohane deɛ he, efiri sɛ nnwuma a m’Agya de ahyɛ me nsa sɛ menyɔ he, nnwuma a meeyɔ heaa di me ho adanseɛ sɛ Agya heaa ne asoma me. 37 Na Agya he a ɔsomaa me he ankasa di me ho adanseɛ. Hontee ne nne, na honhuu ne su nso, 38na n’asɛm nni ho mu, efiri sɛ nea ɔsomaa me he mpo honnye no nni. 39 “Hohwehwɛ twerɛsɛm he mu, efiri sɛ hogye di sɛ ɔno ne bɛma ho nkwa, na ɔnoaa nso ne di me ho adanseɛ. 40Nso, hommpɛ sɛ ho ba me nkyɛne na hoanya nkwa. 41Mennye animuonyam mfiri nnipa nkyɛne. 42Na menim yie sɛ honni Nyankopɔn dɔ ya ho mu. 43Maaba m’Agya dini mu, nso honnye me, sɛ foforɔ ba ɔno anakasa ne dini mu a, ɔno ne hobɛgye no. 44 Hobɛyɔ dɛ na hoagye adi berɛ a hogye animuonyam firi hoaa ho ho, na honnye animuonyam mfiri Nyankopɔn korɔ he nkyɛne? 45 Honnsusu sɛ mɛbɔ ho soboɔ akyerɛ Agya he, na nea ɔbɔ ho soboɔ he ya hɔ, ɔno ne Mose a hode ho ani ato ne so he. 46 Sɛ hogye Mose di a, hobegye me nso adi, efiri sɛ Mose twerɛɛ me ho asɛm. 47 Na sɛ honnye asɛm a ɔtwerɛɛ he nni a, ɔbɛyɛ dɛ na hoagye me nsɛm adi?”",https://www.bible.com/bible/3971/JHN.5.BBTP
YOHANE 6,"Nnipa Mpem Num Aduanema
(Mateo 14:13-21; Marko 6:32-44; Luka 9:13-17)
1Yeinom akyi he, Yesu kɔɔ Galilea po, nea bɛsane frɛ no Tiberia po, he agya. 2Na nnipakuo kɛseɛ kɔɔ so dii n’akyi, efiri sɛ behuu nsɛnkyerɛnne a na ɔɔyɔ ma ayarefoɔ. 3Yesu kɔɔ bepɔ he so na ɔne n’asuafoɔ he tenaa hɔ. 4 Nso na Yudafoɔ Twam Afahyɛ he abɛne. 5Afei Yesu maa n’ani so na ohuu sɛ nnipakuo kɛseɛ ɔɔba ne nkyɛne he, obisaa Filipo sɛ, “Hefa na yɛbɛtɔ paanoo ama nnipa yi adi?” 6Obisaa yei de sɔɔ no hwɛeɛ, efiri sɛ na ɔno ankasa nim nea ɔɔbɛyɔ. 7Filipo buaa sɛ, “Paanoo a ne boɔ bɛyɛ paani bosome nsia akatua mpo ɔnso bɛ sɛ bɛ mu biaa benya bi adi.” 8Na asuafoɔ he mu baako, Andrea, Simon Petro nua beema, ka kyerɛɛ no sɛ, 9“Abeemaa bi ya ha a ɔwɔ atokoɔ paanoo nnum ne nkyenam nketewa mmienu. Nso yei bɛyɛ nnipadɔm yi dɛ?” 10Na Yesu kaa sɛ, “Homma nnipa he ntenatena ase!” Nso na serɛ pii ya hɔ. Nti mmeema a bɛ dodoɔ bɛyɛ mpem num tenatenaa ase. 11Na Yesu faa paanoo ne nkyenam he, na ɔdaa ase he, ɔkyɛ maa bɛ a bɛtete hɔ he; saa nso ne ɔmaa bɛ nkyenam he dodoɔ a biaa hia. 12Na bɛmemeeɛ he, ɔka kyerɛɛ n’asuafoɔ he sɛ, “Hommoaboa mproprowa he ano, na bi anyera.” 13Nti bɛboaboa ano, na atokoɔ paanoo mproprowa he yɛɛ nkɛntɛne dummienu ma ma. 14 Afei nnipa he huu nsɛnkyerɛnne a Yesu yɔeɛ he, bɛkaa sɛ, “Nɔkwasɛm, diyifoɔ a ɔɔba wiase he di.”
15 Afei berɛ a Yesu huu sɛ bɛpɛ sɛ bɛkye no si no hene he, ɔno ankasa twee ne ho kɔɔ bepɔ he so bio.
Yesu nantee Nsuo so
(Mateo 14:22-33; Marko 6:45-52)
16Na nwunu doeɛ he, n’asuafoɔ he kɔɔ mpoano, 17na bɛforo tenaa kodoɔ bi mu sɛ beetwa po he akɔ Kapernaum. Saa berɛ he na sum ahyɛ dada, na Yesu nnya mmaa bɛ nkyɛne. 18Na mframa kɛseɛ bɔ maa po he huruiɛ. 19Afei berɛ a bɛharee bɛyɛ nkwansini nnan he, behuu sɛ Yesu nam po he so ɔɔba kodoɔ he ho, na besuroeɛ. 20Nso ɔka kyerɛɛ bɛ sɛ, “Ɔyɛ me a, honnsuro.” 21Afei deɛ na bɛpɛ sɛ ɔbɛtena kodoɔ he mu, na ankyɛre koraa ne kodoɔ he duruu asaase a bɛɛkɔ so he so.
Paanoo a ofiri Soro baeɛ
22Adeɛ kyeeɛ he, nnipakuo a na begyina po he agya he huu sɛ kodoɔ biaa nni hɔ gye sɛ baako a n’asuafoɔ he kɔɔ mu he, nso Yesu ne bɛ ankɔ kodoɔ he mu, na n’asuafoɔ he nkoaa ne bɛkɔeɛ. 23 Na afei akodoɔ firi Tiberia baa baabi a Awurade daa ase, na bedii paanoo he. 24Na nnipakuo he huu sɛ Yesu ne n’asuafoɔ he mu biaa nni hɔ he, bɛkɔtenatenaa kodoɔ nketewa mu baa Kapernaum bɛhwehwɛɛ Yesu. 25Na berɛ a behuu no po he agya he, bebisaa no sɛ, “Kyerɛkyerɛfoɔ, mmɛ berɛ ne wobaa ha?” 26Yesu buaa bɛ sɛ, “Nɔkwasɛm a ɔyam ne sɛ, ɔnyɛ nsɛnkyerɛnne a hohuiɛ nti ne hoohwehwɛ me, na mmom paanoo a hodi meeɛ he nti a. 27 Honnyɔ aduane a ɔsɛe ho adwuma, na mmom honyɔ aduane a ɔtena hɔ de kɔ daa nkwam a Nipa Ba he de bɛma ho he ho adwuma, efiri sɛ, ɔno ne Agya Nyankopɔn ankasa de ne nsɔano agye no atom.” 28Nti bebisaa no sɛ, “Ɛɛne ne ɔsɛ sɛ yɛ yɔ na yɛayɔ Nyankopɔn nnwuma?” 29Yesu buaa bɛ sɛ, “Nyankopɔn adwuma ne sɛ hobɛgye nea ɔsomaa no he adi.” 30 Nti bebisaa no sɛ, “Abɛ nsɛnkyerɛnne ne wobɛyɔ na yɛagye wo adi? Mmɛ adwuma ne wooyɔ? 31 Yɛ nananom dii mana serɛ he so sɛnea bɛatwerɛ he, ‘Ɔmaa bɛ paanoo a ofiri soro ma bediiɛ.’ ” 32 Na Yesu ka kyerɛɛ bɛ sɛ, “Meeka akyerɛ ho nɔkorem paa sɛ, ɔnyɛ Mose ne maa ho paanoo a ofiri soro he, na mmom m’Agya ne maa ho paanoo kann a ofiri soro he. 33Na Nyankopɔn paanoo ne nea osiane firi soro ba na ɔma wiase nkwa he.” 34Bɛka kyerɛɛ no sɛ, “Owura, ma yɛ paanoo he bi da biaa.”
35 Yesu ka kyerɛɛ bɛ sɛ, “Mene nkwa paanoo he. Nea ɔba menkyɛne he kɔm ɔnne no da, na nea ɔgye me di he, sukɔm ɔnne no da. 36 Nso maka akyerɛ ho sɛ, hoahu me nso honnye nni. 37 Bibiaa a Agya he de bɛma me he bɛba me nkyɛne, na nea ɔba me nkyɛne he, mempam no da, 38 efiri sɛ mefiri soro ne aba sɛ hobɛyɔ nea ɔsomaa me he apɛdeɛ, na ɔnyɛ m’ankasa me deɛ. 39 Nea ɔsomaa me he apɛdeɛ ne sɛ memma nea ɔde ama me he mu biaa nyera, na mmom sɛ menyane no da a odi akyi he. 40 Na m’Agya apɛdeɛ ne sɛ biaa a ohu Ba he na ɔgye no di he benya daa nkwa, na menyane no da a odi akyi he.”
41Afei Yudafoɔ he firi aseɛ nwiinwii sɛ waka sɛ, “Mene paanoo a osiane firii soro he.” 42 Na bɛkaa sɛ, “Ɔnyɛ yei ne Yesu, Yosef ba, nea yenim ne papa ne ne maame he? Ɔyɛɛ dɛ ne afei deɛ ɔdɛ, ‘Mene paanoo a osiane firii soro he’?” 43Yesu buaa bɛ sɛ, “Honwiinwii ho mu. 44 Biaa ntumi mma me nkyɛne gye sɛ Agya a ɔsomaa me he twe no ba; na menyane no nna odi akyire he. 45Bɛatwerɛ ya adiyifoɔ he mu sɛ, ‘Nyankopɔn bɛkyerɛkyerɛ bɛ nyinaa.’ Biaa a wate bibi afiri Agya he nkyɛne na wasua he ne ba me nkyɛne. 46 Biaa nhuu Agya he, gye sɛ nea ofiri Nyankopɔn hɔ he; ɔno ne wahu Agya he. 47 Meeka akyerɛ ho nɔkorem sɛ, biaa a ɔgye di he benya daa nkwa. 48 Mene nkwa paanoo he. 49 Ho nananom dii mana serɛ he so, na bewuwuiɛ. 50Yei ne paanoo a osiane firi soro he, sɛ biaa nni na wanwu. 51 Mene paanoo a nkwa yam a mesiane firi soro baeɛ he, sɛ bi di paanoo yi bi a, ɔbɛtena ase daa. Na paanoo a mede bɛma wiase nkwa he ne me honam.”
52Na afei Yudafoɔ he firi aseɛ kasakasaa bɛ mu sɛ, “Ɔbɛyɛ dɛ na saa beema yi de ne honam ama yɛ adi?” 53Nti Yesu ka kyerɛɛ bɛ sɛ, “Meeka akyerɛ ho nɔkorem sɛ, sɛ hoanni Nipa Ba he honam na hoannom ne mogyaa a, honnya nkwa ya ho mu. 54Bɛ a bedi me honam na bɛnom me mogyaa he wɔ daa nkwa, na menyane bɛ nna odi akyire he, 55efiri sɛ me honam yɛ aduane ampa na me mogyaa yɛ anonneɛ ampa. 56 Bɛ a bedi me honam na bɛnom me mogyaa tena me mu, na me nso metena bɛ mu. 57Sɛnea Agya a ɔte ase he somaa me he, na Agya he nti mete ase he, saa ara nso ne nea odi me honam he, me nti ɔbɛtena ase. 58Yei ne paanoo a osiane firii soro baeɛ a ɔnte sɛ nea ho nananom diiɛ na bewuiɛ he; nea odi paanoo yi bɛtena ase daa.” 59Ɔkaa saa nsɛm yi berɛ a na ɔɔkyerɛkyerɛ Kapernaum hyiadane mu.
Daa Nkwa Nsɛm
60Nti berɛ a n’asuafoɔ he mu bebree tee yei he, bɛkaa sɛ, “Asɛm yi ano ɔdene, hwane ne betumi agye?” 61Nso esiane sɛ na Yesu nim sɛ n’asuafoɔ he nwiinwii yei ho nti, obisaa bɛ sɛ, “Yei to ho sintidua anaa? 62 Na afei, sɛ hohu Nipa Ba he sɛ ɔɔkɔ soro, baabi a na ɔya kane he nso ɛ? 63 Honhom ne ma nkwa; honam deɛ nka hwee koraa. Nsɛm a maka akyerɛ ho yi yɛ honhom ne nkwa. 64 Nso ho mu binom nnye nni.” Na ofiri mfitiaseɛ he na Yesu nnim bɛ a bɛnnye nni ne nea obeyi no ama he. 65 Na ɔkaa sɛ, “Yei nti ne meka kyerɛ ho sɛ biaa ntumi mma me nkyɛne gye sɛ Agya he ama no kwane.” 66Yei nti n’asuafoɔ he bebree sane kɔɔ bɛ akyi, na bɛne no annante bio. 67Nti Yesu bisaa dummienu he sɛ, “Ho nso hopɛ sɛ ho kɔ anaa?” 68 Simon Petro buaa sɛ, “Awurade, hwane nkyɛne ne yɛbɛkɔ? Wo nkoaa ne wowɔ daa nkwa nsɛm. 69 Na yɛagye adi, na yɛahu sɛ wone Kronkronni a wofiri Nyankopɔn hɔ he.” 70Yesu buaa bɛ sɛ, “Nyɛ mene maayi ho nnipa dummienu yi? Nso ho mu baako yɛ bronsam.” 71Na ɔɔka Yuda Iskariot, Simon ba he ho asɛm. Ewom sɛ na ɔyɛ dummienu he mu baako deɛ, nso na oobeyi Yesu ama.",https://www.bible.com/bible/3971/JHN.6.BBTP
YOHANE 7,"Yesu nuanom annyeannie
1 Yei akyi he, Yesu kɔɔ Galilea. Na ɔmpɛ sɛ ɔbɛkɔ Yudea efiri sɛ na Yudafoɔ he ɔɔhwehwɛ kwane bi afa so aku no. 2 Afei na Yudafoɔ Apata Afahyɛ he abɛne. 3 Nti ne nuanom ka kyerɛɛ no sɛ, “Firi ha kɔ Yudea sɛ ɔbɛyɛ na w’asuafoɔ he nso behu nnwuma a wooyɔ, 4efiri sɛ biaa a ɔpɛ sɛ nnipa bebree behu no he nni dwuma kokoam. Sɛ hoyɔ saa nnoɔma yi a, homfa ho ho nkyerɛ wiase.” 5(Na ne nua mmeemanom mpo nnye no nni.) 6 Nti Yesu ka kyerɛɛ bɛ sɛ, “Me berɛ nnuruiɛ, na ho deɛ, berɛ biaa yɛ ma ho. 7 Wiase nni nnyinasoɔ biaa de tane ho, na me deɛ ɔtane me, efiri sɛ medi ne ho adanseɛ sɛ ne nnwuma yɛ bɔne. 8Honkɔ afahyɛ he ase, me deɛ mennya nkɔɔ afahyɛ yi ase, efiri sɛ berɛ he nnuruiɛ.” 9Na ɔkaa yeinom wieeɛ he, ɔtenaa Galilea.
Yesu kɔɔ afahyɛ he ase
10Na ne nuammeemanom kɔɔ afahyɛ he ase he, ɔno nso kɔeɛ a wannyi ne ho adi na mmom ɔde ne ho sieeɛ. 11Na Yudafoɔ ɔɔhwehwɛ no afahyɛ he ase; na bebisaa sɛ, “Ɔya he?” 12Na bɛyɛɛ ne ho huhuhuhu pii nnipadɔm he mu. Binom kaa sɛ. “Ɔyɛ nipa pa.” Binom nso kaa sɛ, “Daabi, ɔɔdaadaa nkurofoɔ he.” 13 Nso, Yudafoɔ he ho hu nti, biaa anyi n’anim anka ne ho asɛm.
14Afei berɛ a afahyɛ he duruu mfimfini he, Yesu kɔɔ asɔredane he mu, na ofirii aseɛ kyerɛkyerɛeɛ. 15 Na yei yɛɛ Yudafoɔ he nwanwa ma bɛkaa sɛ, “Ɔyɛɛ dɛ ne nipa a onsuaa nwoma biaa yi nim nwoma saa?” 16Na Yesu buaa bɛ sɛ, “Nea me kyerɛkyerɛ he nyɛ me dea, na mmom ɔyɛ nea ɔsomaa me he dea.” 17Sɛ bi pɛ sɛ ɔyɛ n’apɛdeɛ a, obehu sɛ nkyerɛkyerɛ he firi Nyankopɔn hɔ anaa m’ankasa ne mebɔ me tim kasa. 18 Bɛ a bɛbɔ betim kasa he hwehwɛ bɛ ankasa bɛ animuonyam; na nea ɔhwehwɛ nea ɔsomaa no he animuonyam he yɛ nɔkwafoɔ a nea ɔntene biaa nni ne mu. 19 “Ɔnyɛ Mose ne maa ho mmara he? Nso ho mu baako mpo nni mmara he so. Ɛɛne nti ne hoopɛ kwane afa so aku me?” 20 Nnipa he buaa sɛ, “Wowɔ honhommɔne; hwane ne ɔɔhwehwɛ wo aku wo?” 21 Yesu buaa bɛ sɛ, “Maayɔ adwuma baako, na yei yɛ ho nyinaa nwanwa. 22 Mose maa ho twetiatwa (ɔnyɛ sɛ ofiri Mose hɔ, na mmom ofiri agyanom hɔ), na ho twa nipa twetia homeda. 23Sɛ hotumi twa nipa twetia homeda sɛ ɔbɛyɛ a ɔnto Mose mmara he a, ɛɛne nti ne ho bo afu me sɛ mama bi ho ayɛ ne dene homeda? 24Hommfa nea hohu mmmu atɛne, na hommu atɛntenenee.”
Kristo he di?
25 Afei Yerusalemfoɔ he binom kaa sɛ, “Ɔnyɛ beema yi ne bɛɛpɛ no aku no yi? 26Nso, hwɛ ɔɔkasa peteem, nso bɛnka hwee nkyerɛ no. Nti mpanyimfoɔ he ahu sɛ ɔno ne Kristo he anaa? 27Yei deɛ yenim nea ofiri, nso Kristo he deɛ sɛ ɔba a, biaa onhu baabi a ofiri.” 28Nti berɛ a Yesu ɔɔkyerɛkyerɛ asɔredane mu hɔ he, ɔteaam sɛ, “Honim me, na honim baabi a mefiri nso. Na ɔnyɛ m’ankasa mepɛ so na me baeɛ, na nea ɔsomaa me he yɛ nɔkwafoɔ a honnim no. 29 Menim no efiri sɛ, mefiri ne nkyɛne ne baeɛ, na ɔno ne somaa me.” 30 Nti bɛhwehwɛɛ kwane a bɛbɛfa so akye no nso biaa amfa ne nsa anka no, efiri sɛ na berɛ he nnuruiɛ. 31 Na nnipakuo he mu pii gyee no diiɛ, na bebisaa sɛ, “Sɛ Kristo he ba a, ɔbɛyɔ nsɛnkyerɛnne asene nea nipa yi ayɔ yi anaa?”
Bɛsomaa Mpanyimfoɔ sɛ bɛnkɔ kye Yesu
32Farisifoɔ he tee sɛ nnipakuo he oonwinwii keka yeinom fa ne ho, na Farisifoɔ ne asɔfoɔ mpanyimfoɔ he somaa asɔrefie awɛmfoɔ sɛ bɛnkɔ kye no. 33 Yesu ka kyerɛɛ bɛ sɛ, “Meya ho nkyɛne berɛ tiaa bi, na meebɛkɔ nea ɔsomaa me he nkyɛne. 34 Hobɛhwehwɛ me, na honhu me, na nea meya he, hontumi mma hɔ.” 35Yudafoɔ he bisaa bɛ ho bɛ ho sɛ, “Hefa ne nipa yi pɛ sɛ ɔkɔ a nti yenhu no? Ɔpɛ sɛ ɔkɔ Yudafoɔ a bɛahwete Helafoɔ mu he nkyɛne na ɔkɔkyerɛkyerɛ Helafoɔ he anaa? 36Abɛ asɛm ne ɔɔka yi sɛ, ‘Hobɛhwehwɛ me, na honhu me, na nea meya he, hontumi mma hɔ’?”
Nkwa Nsuo
37 Da a otwa toɔ afahyɛ he mu he, Yesu gyinaa hɔ teaam sɛ, “Nea sukɔm de no he mmra me nkyɛne mɛnom nsuo. 38 Sɛnea twerɛsɛm he aka he, ‘Nea ɔgye me di he, nkwa asubɔntene bɛtene afiri n’akomam.’ ” 39 Nso ɔkaa yei faa Honhom a na bɛ a bɛbɛgye no adi he benya he ho, saa berɛ he na Honhom he nnya mmaeɛ, efiri sɛ na bennya nhyɛɛ Yesu animuonyam.
Nnipa he mu ntete mu
40 Na bɛtee saa nsɛm yi he, nnipa bi firi nnipakuo he mu kaa sɛ, “Diyifoɔ he di ampa.” 41 Na binom nso kaa sɛ, “Kristo he di.” Na binom nso bisaa sɛ, “Kristo he befiri Galilea anaa?” 42 Twerɛsɛm he nkaa sɛ Kristo he befiri Dawid ase ne Betlehem, akuraa a na Dawid te mu he ne bɛba?” 43 Afei Yesu nti nnipakuo he mu kyekyɛeɛ. 44 Na bemu binom pɛɛ sɛ bɛkye no, nso biaa amfa ne nsa anka no.
Mpanyimfoɔ he Annyeanie
45Nti awɛmfoɔ he sane kɔɔ asɔfoɔ mpanyimfoɔ ne Farisifoɔ he hɔ, na bebisaa awɛmfoɔ he sɛ, “Mmɛ nti ne hoankye no?” 46 Awɛmfoɔ he buaa sɛ, “Nipa biaa nkasaa sɛ beema yi da!” 47Afei Farisifoɔ he kaa sɛ, “Wadaadaa ho nso anaa? 48Mpanyimfoɔ he bi anaa Farisifoɔ he bi agye no atom anaa? 49Na nnipakuo yi a bennim mmara he—bɛadome bɛ!” 50 Nikodemo a ɔbaa Yesu nkyɛne dabi he a na ɔyɛ bemu baako bisaa sɛ, 51 “Sɛ wonnii kane ntiee bi anum asɛm nhuu nea ɔɔyɔ a, nti yɛ mmara he tumi bu no atɛne?” 52 Bebuaa sɛ, “Womfiri Galilea, anaa wofiri hɔ? Hwehwɛ mu hwɛ na wobehu sɛ diyifoɔ biaa nni hɔ a obefiri Galilea asɔre.”
Baa he a bɛkyee no adwammammɔ mu he
53[Nti biaa kɔɔ fie.",https://www.bible.com/bible/3971/JHN.7.BBTP
YOHANE 8,"1Na Yesu kɔɔ Ngo Bepɔ he so. 2Na anɔpa tutuutu he ɔsane baa asɔredane he mu. Na mane mũ he nyinaa baa ne nkyɛne na ɔtenaa ase kyerɛkyerɛ bɛ. 3Afei atwerɛfoɔ ne Farisifoɔ de baa bi a bɛakye no adwamammɔ mu baeɛ, na bɛde no begyinaa mfimfini. 4Na bɛka kyerɛɛ no sɛ, “Kyerɛkyerɛfoɔ, bɛakye baa yi adwamammɔ so pɛɛ. 5 Mose hyɛɛ yɛ mmara he mu sɛ, yensi mmaa a bɛ te saa he aboɔ. Na wo nso ɛɛne ne wooka?” 6Bɛkaa yei de sɔɔ no hwɛeɛ, sɛ ɔbɛyɛ na bebenya soboɔ bi abɔ no. Na Yesu bɔɔ ne mu ase de ne nsateaa twerɛtwerɛɛ fam. 7Na bɛkɔɔ soaa bisaa no he, ɔmaa ne mu so ka kyerɛɛ bɛ sɛ, “Ho mu nea ɔnyɔɔ bɔne da he nni kane nto boɔ mmɔ no.” 8Na ɔsane bɔɔ ne mu ase bio de ne nsateaa twerɛtwerɛɛ fam. 9 Na bɛtee yei he, (bɛ tiboa buu bɛ fɔ), nti befirii adi mmaako mmaako firi mpanyimfoɔ so. Na ɔkaa Yesu ne baa he nkoaa a ogyina mfinfini hɔ. 10Yesu maa ne mu so bisaa baa he sɛ, “Baa, bɛya he? Biaa ammu wo fɔ?” 11 Na baa he kaa sɛ, “Me wura, daabi.” Na Yesu ka kyerɛɛ no sɛ, “Me nso memmu wo fɔ, kɔ na nkɔyɔ bɔne bio.”]
Yesu ne wiase hann
12 Na Yesu ka kyerɛɛ bɛ bio sɛ, “Mene wiase hann. Nea odi m’akyi he nnante sum mu da, na obenya nkwa hann he.” 13Afei Farisifoɔ he ka kyerɛɛ no sɛ, “Wo deɛ wodi w’ankasa wo ho adanseɛ; w’adanseɛ he nyɛ nɔkorɛ.” 14 Yesu buaa sɛ, “Mpo sɛ medi meaa me ho adanseɛ a, m’adanseɛ he yɛ nɔkorɛ, efiri sɛ, menim baabi a mefiri baeɛ ne baabi a meekɔ. Na ho deɛ honnim baabi a mefiri ne baabi a meekɔ. 15Ho deɛ hobu atɛne honam mu, na me deɛ memmu biaa atɛne. 16 Na sɛ mebu atɛne mpo a, m’atemmuo he yɛ nɔkorɛ efiri sɛ nyɛ me nkoaa ne mebu atɛne, na mmom me ne Agya a ɔsomaa me he ne bu atɛne. 17 Bɛatwerɛ no ho mmara he mu sɛ, “Nnipa mmienu adanseɛ yɛ nɔkorɛ.” 18Mene medi me ho adanseɛ, na Agya a ɔsomaa me he nso di me ho adanseɛ.” 19 Na bebisaa no sɛ, “W’Agya ya he?” Yesu buaa sɛ, “Honnim me, na honnim m’Agya nso; sɛ honim me a, nka honim m’Agya nso.” 20 Ɔkaa nsɛm yi berɛ a na ɔɔma nkyerɛkyerɛ ya asɔrefie sikakorabea hɔ; na biaa ankye no, efiri sɛ na ne mmerɛ nya nnuruiɛ.
Yesu hyɛɛ ne Wuo ho Nkɔm
21 Na ɔka kyerɛɛ bɛ bio sɛ, “Me deɛ, meekɔ, na hobɛhwehwɛ me, na hobewu ho bɔne mu; na baabi a meekɔ he, ho deɛ, hontumi mma hɔ.” 22 Nti Yudafoɔ he kaa sɛ, “Oobeku ne ho anaa? Nti na ɔdɛ, ‘Baabi a meekɔ he, honntumi mma hɔ yi’?” 23 Na ɔka kyerɛɛ bɛ sɛ, “Ho deɛ hofiri fam, na me deɛ, mefiri soro. Hofiri wiase; na me deɛ, memmfiri wiase yi mu. 24Meka kyerɛɛ ho sɛ hobewu ho bɔne mu, na sɛ hoannye anni sɛ mene no a, hobewu ho bɔne mu.” 25Bebisaa no sɛ, “Hwane ne wo”? Yesu ka kyerɛɛ bɛ sɛ, “Mene nipa korɔ a maka sɛ meyɛ ofiri me dwumadie ahyɛaseɛ he. 26Mewɔ ho ho nsɛm pii a mɛka, na mabu atɛne, na nea ɔsomaa me he yɛ nɔkwafoɔ. Na nea mate afiri ne hɔ ne meka kyerɛ wiase.” 27Bɛante aseɛ sɛ Agya he ho asɛm ne ɔɔka kyerɛ bɛ. 28 Nti Yesu ka kyerɛɛ bɛ sɛ, “Sɛ honya ma nipa ba he so a, saa berɛ he ne hobehu sɛ mene no, na memmɔ m’ankasa me tim nyɔ bibiaa, na nea Agya he kyerɛkyerɛ me he, ɔno ne meka. 29 Na nea ɔsomaa me he ka me ho, na onnyae me nko, efiri sɛ meyɔ nea ɔsɔ n’ani daa.” 30 Na ɔɔka saa nsɛm yi he, nnipa bebree gyee no diiɛ.
Asuafoɔ kann
31 Na afei Yesu ka kyerɛɛ Yudafoɔ a bɛagye adi he sɛ, “Sɛ hotena m’asɛm mu a, hoyɛ m’asuafoɔ ampa; 32na hobehu nɔkorɛ he, na nɔkorɛ he ama ho ayɛ adehyeɛ.” 33 Bɛka kyerɛɛ no sɛ, “Yɛ yɛ Abraham asefoɔ, na yɛ nyɛɛ bi nkoa da. Ɛɛne nti ne wooka sɛ, ‘Hobenya adehyeɛ’?”
34 Yesu buaa bɛ sɛ, “Meeka akyerɛ ho nɔkorem sɛ, biaa a ɔyɔ bɔne he yɛ bɔne akoa. 35Afei nso akoa ntena fie daa, na ba deɛ ɔtena fie hɔ daa. 36 Nti sɛ Ba he ma ho fahodie a hobɛyɛ adehyeɛ ampa. 37Menim sɛ hoyɛ Abraham asefoɔ, nso hopɛ sɛ hoku me, efiri sɛ m’asɛm nsene ho mu. 38Nea mahu no Agya he nkyɛne ne meka, na ho deɛ honyɔ nea hoate firi Agya he nkyɛne.”
Yesu ne Abraham
39Bebuaa no sɛ, “Yɛ Agya ne Abraham.” Yesu ka kyerɛɛ bɛ sɛ, “Sɛ ho Agya ne Abraham a, nka hobɛyɔ nea Abraham yɔeɛ, 40nso seesei hopɛ sɛ hoku me, nipa a maaka nɔkorɛ a mete firi Agya he nkyɛne akyerɛ ho he. Nso Abraham deɛ wanyɔ saa adeɛ yi. 41Hoyɔ nea ho agya yɔ ampa.” Na bɛka kyerɛɛ no sɛ, “Bɛanwo yɛ adwamammɔ mu, yɛwɔ Agya baako, ɔno ne Nyankopɔn.” 42Yesu ka kyerɛɛ bɛ sɛ, “Sɛ Nyankopɔn yɛ ho Agya a nka hobɛdɔ me, efiri sɛ mefiri Nyankopɔn hɔ ne baeɛ. Ɔnyɛ mene mede mepɛ baeɛ na mmom ɔno ne somaa me. 43Mmɛ nti ne ho nte nea meka he ase yi? Efiri sɛ hontumi ntie m’asɛm. 44 Hofiri ho agya bronsam hɔ, na hopɛ sɛ hoyɔ ho Agya he apɛdeɛ. Ɔyɛ wudini firi mfitiaseɛ, na wannyina nɔkorɛ he mu efiri sɛ nɔkorɛ nni ne mu. Sɛ odi torɔ a, ofiri ɔno ankasa ne mu ne ba, efiri sɛ ɔyɛ torɔfoɔ ne atorɔ agya. 45Na esiane sɛ mekaa nɔkorɛ kyerɛ ho nti, honnye me nni. 46 Ho mu hwane ne bu me bɔne bi ho atɛne? Sɛ meka nɔkorɛ a, mmɛ nti ne honnye me nni? 47 Nea ɔyɛ Nyankopɔn deɛ biaa tie Nyankopɔn asɛm. Nea nti a hontie ne sɛ, ho nyɛ Nyankopɔn deɛ.”
48 Yudafoɔ he buaa no sɛ, “Sɛ yɛka sɛ woyɛ Samariani na wowɔ honhommɔne a, ɔnyɛ nɔkorɛ?” 49Yesu buaa sɛ, “Menni honhommɔne, na mmom medi m’Agya ni, na ho deɛ honni me ni. 50 Nso menhwehwɛ animuonyam mma me ho, bi ya hɔ a ɔhwehwɛ na obu atɛne. 51 Meeka nɔkwasɛm paa akyerɛ ho sɛ, biaa a obedi me nsɛm so he, onwu da.” 52Yudafoɔ he ka kyerɛɛ no sɛ, “Afei deɛ yɛahu sɛ wowɔ honhommɔne. Abraham wuiɛ, na adiyifoɔ he nso wuiɛ. Nso wo dɛ, ‘Biaa a obedi me nsɛm so he, onwu da.’ 53Wo so kyɛne yɛ agya Abraham a owuiɛ he anaa? Adiyifoɔ he nso wuiɛ. Afei wo dɛ wo ne hwane?” 54Yesu buaa sɛ, “Sɛ m’ankasa mehyɛ me ho animuonyam a, m’animuonyam he nyɛ hwee. M’Agya a hoka sɛ ɔyɛ ho Nyankopɔn he ne hyɛ me animuonyam 55 nso honnim no. Na me deɛ menim no. Na sɛ meka sɛ mennim no a, na meyɛ torɔfoɔ te sɛ ho. Menim no na medi n’asɛm so. 56Ho agya Abraham dii ahurusie ɔnam anidasoɔ a onyaa sɛ obehu me nti, na ɔte sɛ deɛ ohuu me, nti n’ani gyeeɛ.” 57Na afei Yudafoɔ he ka kyerɛɛ no sɛ, “Wonnii mfie aduonum mpo na woahu Abraham yi?” 58Yesu ka kyerɛɛ bɛ sɛ, “Meeka akyerɛ ho nɔkorem paa sɛ, Abraham nnya mmaeɛ he, ne meya hɔ.” 59 Yei nti bɛsesaa aboɔ sɛ bɛɛbɛtoto abɔ no, nso Yesu de ne ho sieeɛ, na ofirii asɔrefie hɔ kɔeɛ.",https://www.bible.com/bible/3971/JHN.8.BBTP
YOHANE 9,"Beema bi a bɛwoo no anifira mu nyaa n’ayaresa
1Na afei Yesu ootwam baabi he, ohuu beema bi a bɛwoo no he na n’ani afira. 2 N’asuafoɔ he bisaa no sɛ, “Kyerɛkyerɛfoɔ, hwane ne yɔɔ bɔne, beema yi anaa n’awofoɔ, sɛ bɛwoo no a na n’ani afira yi?” 3 Yesu buaa sɛ, “Ɔnyɛ beema yi anaa n’awofoɔ ne yɔɔ bɔne, na mmom bɛwoo no anifra mu senea ɔbɛyɛ a Nyankopɔn nnwuma bɛda adi ne mu. 4Adekyeɛ ya hɔ yi ɔsɛ sɛ yɛyɔ nea ɔsomaa yɛ he nnwuma; anadwo ɔɔba a biaa ntumi nnyɔ adwuma. 5 Berɛ a meya wiase yi, mene wiase hann.” 6 Ɔkaa saa he, ɔtoo ntasuo too fam, na ɔde ntasuo he fraa nnɛteɛ, na ɔde nnɛteɛ he faa nifirani he ani so. 7Na ɔka kyerɛɛ no sɛ, “Kɔhohoro so ya tadeɛ Siloa (asekyerɛ ne nea bɛasoma no) mu.” Na ɔkɔhohoroo so, na ɔbaeɛ he na ohu adeɛ. 8Ne mpɔtamufoɔ ne bɛ a na benim no sɛ na ɔyɛ srɛsrɛfoɔ he kaa sɛ, “Ɔnyɛ beema a na ɔte hɔ srɛsrɛ adeɛ he di?” 9Afei binom kaa sɛ, “Ɔyɛ ɔno a.” Na binom nso kaa sɛ, “Ɔsɛ no.” Na ɔnoaa deɛ, ɔkaa sɛ, “Ɔyɛ me a.” 10Na bebisaa no sɛ: Ɔyɛɛ dɛ ne w’ani abie yi? 11Obuaa sɛ, “Nipa bi a bɛfrɛ no Yesu ne potɔɔ nnɛteɛ de sraa m’ani so, na ɔka kyerɛ me sɛ, ‘Kɔ tadeɛ Siloa mu kɔ hohoro so.’ Na mekɔ hohoroo so he, mehuu adeɛ.” 12Na bebisaa no sɛ, “Ɔya he?” Na ɔkaa sɛ, “Mennim.”
Farisifoɔ he hwehwɛɛ Ayaresa he mu
13Bɛde nea nka ɔyɛ nifirani he kɔɔ Farisifoɔ nkyɛne. 14 Na nea na ɔteɛ ne sɛ, na saa da a Yesu potɔɔ nnɛteɛ de biee n’ani he yɛ homeda. 15Na Farisifoɔ he nso bisaa no bio sɛnea ɔyɔeɛ a ohuu adeɛ. Na ɔka kyerɛɛ bɛ sɛ, “Nnɛteɛ ne ɔde sraa m’ani so a, mekɔ hohoroo so a, mehuu adeɛ yi.” 16 Na Farisifoɔ he mu bi kaa sɛ, “Nipa yi mfiri Nyankopɔn nkyɛne, efiri sɛ onni homeda.” Nso binom bisaa sɛ, “Ɔbɛyɛ dɛ na nipa debɔneyɛni atumi ayɔ nsɛnkyerɛnne a ɔte sɛ yi?” Afei mpaepaemu baa bɛ mu. 17Nti bɛsane bisaa nea na ɔyɛ nifirani he sɛ, “Wone wabie w’ani, na wo nso mmɛ ne wowɔ ka fa ne ho?” Ɔkaa sɛ, “Ɔyɛ diyifoɔ.” 18Nso na Yudafoɔ he nnye ne ho nsɛm he nni, sɛ na nka ɔyɛ nifirani na seesei ohu adeɛ, kosii sɛ bɛfrɛɛ deɛ ohuu adeɛ he awofoɔ, 19na bebisaa bɛ sɛ, “Ho ba a hoka sɛ howoo no nifirani he di? Afei ɔyɛɛ dɛ ne ohuu adeɛ yi?” 20N’awofoɔ he ka kyerɛɛ bɛ sɛ, “Yenim sɛ yɛba di, na yɛwoo no nifirani; 21na sɛnea ɔyɔeɛ a ohuu adeɛ yi deɛ yennim. Afei nso nipa korɔ a obiee n’ani he, yɛdeɛ, yennim no; waanyini, hommisa no, na ɔno ankasa betumi ayi ano.” 22 Deɛ nti a n’awofoɔ kaa saa ne sɛ, na besuro Yudafoɔ he; efiri sɛ, na Yudafoɔ he apam dada sɛ, sɛ bi paem ka sɛ Yesu ne Kristo he a, bebetu no afiri hyiadane he mu. 23Yei ne maa n’awofoɔ kaa sɛ, “Wɔanyini hommisa no.”
24 Na bɛfrɛɛ nipa a na nka ɔyɛ nifirani he ne mprenu so ka kyerɛɛ no sɛ, “Fa animuonyam ma Nyankopɔn! Yɛ deɛ, yenim sɛ nipa yi yɛ debɔnyɛni.” 25Na ɔkaa sɛ, “Sɛ ɔyɛ debɔnyɛni a, mennim; adeɛ baako pɛ ne menim, na nka meyɛ nifirani, na afei deɛ maahu adeɛ.” 26Na bebisaa no sɛ: Mmɛ ne ɔyɔ maa wo? Obiee w’ani he sɛ? 27Ɔka kyerɛɛ bɛ sɛ, “Maaka akyerɛ ho dada, na hoantie? Ɛɛne ne hopɛ sɛ hote bio? Ho nso hopɛ sɛ hoyɛ n’asuafoɔ anaa?” 28Bɛyeyaa no, na bɛkaa sɛ, “Wone woyɛ ne suani; na yɛ deɛ, yɛyɛ Mose asuafoɔ.” 29Yenim sɛ Nyankopɔn kasa kyerɛɛ Mose; na yei deɛ, yennim baabi a ofiri. 30Beema he buaa sɛ, “Yei ne ɔnwanwa he, sɛ honnim faako a ofiri, nso wabie m’ani. 31 Yenim sɛ Nyankopɔn ntie abɔnefoɔ, na otie bɛ a bɛsom no ne bedi n’apɛdeɛ so. 32Ofiri tete de besi nnɛ yɛntee sɛ bi abie bi a bɛwoo no nifirani ani da. 33 Sɛ beema yi mfiri Nyankopɔn hɔ a, nka ontumi nyɔ hwee.” 34 Bebuaa no sɛ, “Wo a bɔne mu ne bɛwoo wo yi ne wookyerɛkyerɛ yɛ yi?” Na bɛpamoo no firi hɔ.
Honhom mu Anifira
35Yesu tee sɛ bɛapam no, na ohuu no he, obisaa no sɛ, “Wogye Nipa Ba he di?” 36Obuaa sɛ, “Owura, ɔno ne hwane? Ka kyerɛ me na mennye no nni.” 37 Yesu ka kyerɛɛ no sɛ, “Woahu no, na ɔnoaa ne ɔne wo ɔɔkasa yi.” 38Ɔkaa sɛ, “Awurade, megye no di.” Na ɔsɔree no. 39 Yesu ka kyerɛɛ no sɛ, “Atemmuo nti ne mebaa wiase, na bɛ a benhu adeɛ he ahu adeɛ, na bɛ a behu adeɛ he bɛadane anifirafoɔ.” 40Na Farisifoɔ he mu bi a na bɛ ne no ya hɔ tee asɛm yi, na bebisaa no sɛ, “Yɛ nso yɛyɛ anifirafoɔ anaa?” 41 Na Yesu ka kyerɛɛ bɛ sɛ, “Sɛ honyɛ anifirafoɔ a nka bɔne nni ho ho. Na afei ho dɛ, ‘Yehu adeɛ.’ Ho bɔne he aka hɔ.”",https://www.bible.com/bible/3971/JHN.9.BBTP
YOHANE 10,"Yesu ne dwanhwɛfoɔ pa he
1“Meeka akyerɛ ho nɔkorem paa sɛ, biaa a ɔmfa pono ano nkɔ nnwammuom na mmom ɔforo fa baabi foforɔ he, yɛ korɔmfoɔ ne dwotwafoɔ. 2Nea ɔfa pono he ano ba mu he ne nwane he hwɛfoɔ. 3Pono ano nwɛmfoɔ he bie no, na nnwane he tie ne nne. Na ɔbɔ ne nnwane he dini frɛ bɛ, na ɔde bɛ firi adi. 4Sɛ ɔde ne deɛ nyinaa firi adi a, odi bɛ anim ma bedi n’akyi efiri sɛ benim ne nne. 5Benni hɔhoɔ biaa akyi, na mmom bebedwane afiri ne nkyɛne efiri sɛ bennim ahɔhoɔ he nne.” 6Yesu kaa saa kasakoa yi kyerɛɛ bɛ, nso bɛante nea na ɔɔka kyerɛ bɛ he ase. 7Nti Yesu kaa bio sɛ, “Meeka akyerɛ ho nɔkorem paa sɛ, mene nnwammuo he ano pono ma nnwane he. 8 Bɛ a bɛde me dini aba nyinaa yɛ akorɔmfoɔ ne dwotwafoɔ; nso nnwane he antie bɛ. 9Mene pono he, biaa a ɔfa me so kɔ mu he, bɛbɛgye no nkwa, na ɔbɛba mu, na wafiri adi, na wanya adidibea. 10 Korɔmfoɔ mma, gye sɛ oobewia, adi awu, na waseɛ adeɛ. Na me deɛ, mebaa sɛ hobenya nkwa na hoanya no mmorosoɔ.
11 “Mene dwanhwɛfoɔ pa he. Dwanhwɛfoɔ pa he de ne nkwa to hɔ ma nnwane he. 12Na nipa a bɛabɔ no paa sɛ ɔnhwɛ nnwane he, na nnwane he nyɛ ɔno ankasa ne deɛ he hu pataku sɛ ɔɔba a, ogya nnwane he hɔ dwane ma pataku he bɛkye bɛ, na wabɔ bɛ ahwete. 13Paani he dwane efiri sɛ ɔyɛ paani, na ɔnnwene nnwane he ho. 14 Mene dwanhwɛfoɔ pa he, menim me deɛ, na me deɛ nso nim me, 15 sɛnea Agya he nim me na me nso menim Agya he. Na mede me nkwa to hɔ ma nnwane he. 16 Mewɔ nnwane foforɔ a bemfiri bane yi mu. Ɔsɛ sɛ mede bɛ nso ba na bebetie me nne, na ayɛ kuo baako a ɔwɔ hwɛfoɔ baako. 17Yei nti ne Agya he dɔ me, efiri sɛ mede me nkwa to hɔ na mefa bio. 18 Biaa nnye mfiri me nsam, na m’ankasa ne mefiri mepɛ mu de to hɔ. Mewɔ tumi sɛ mede to hɔ, na mewɔ tumi sɛ mesane fa bio. Menyaa yei ho ahyɛdeɛ firii m’Agya nkyɛne.”
19 Na nsɛm yi nti mpapaemu baa Yudafoɔ he mu bio. 20 Na bɛ mu pii kaa sɛ, “Ɔwɔ honhommɔne na waabɔ dam. Mmɛ nti ne hotie no?” 21Na binom nso kaa sɛ, “Nsɛm yi nyɛ nea ɔwɔ honhommɔne nsɛm. Honhommɔne betumi abie nifirani ani anaa?”
Yudafoɔ he poo Yesu
22Saa berɛ he na ahodwira afahyɛ aduru so ya Yerusalem. Na ɔyɛ awɔ berɛ. 23 Na Yesu nenam asɔrefie hɔ, Salomo abranaa he so. 24Nti Yudafoɔ he twa hyiaa ne ho bisaa no sɛ, “Wobɛma yɛatwɛne akosi da bɛ? Sɛ wone Kristo he a, pae mu ka kyerɛɛ yɛ pefee.” 25 Yesu buaa sɛ, “Maka akyerɛ ho, na honnye nni. Nnwuma a meyɔ no m’Agya dini mu heaa di me ho adanseɛ; 26 nso honnye nni, efiri sɛ honka me nnwane he ho. 27Me nnwane te me nne. Menim bɛ, na bedi m’akyi. 28Mema bɛ daa nkwa, na bɛnyera da. Na biaa ntumi nhwim bɛ mfiri me nsam. 29Nea m’Agya de ama me he so kyɛne bibiaa, na biaa ntumi nhwim mfiri Agya he nsam. 30Mene Agya he yɛ baako.”
31 Na Yudafoɔ he sesaa aboɔ bio sɛ bɛɛbɛtoto abɔ no. 32Yesu buaa bɛ sɛ, “Maada nnwumapa pii adi akyerɛ ho a efiri Agya he nkyɛne. Nnwuma yi mu nea ɔya he nti ne hoobesi me aboɔ yi?” 33 Yudafoɔ he buaa sɛ, “Ɔnyɛ nnwumapa bi nti ne yeebesi wo aboɔ, na mmom abususɛm ntia, efiri sɛ wo a woyɛ nipa he woyɛ wo ho sɛ Nyankopɔn.” 34 Yesu buaa bɛ sɛ, “Bɛntwerɛɛ wɔ ho mmara mu sɛ, ‘Mekaa sɛ, hoyɛ anyame’? 35Sɛ bɛfrɛ bɛ a Nyankopɔn asɛm baa bɛ nkyɛne he anyame na bentumi nsɛe twerɛ he a, 36 hoka kyerɛ me a Agya he ate me ho asoma me aba wiase he sɛ, ‘Woaka abususɛm’ esiane sɛ mekaa sɛ ‘Meyɛ Nyankopɔn Ba nti’? 37Sɛ ɔnyɛ m’Agya adwuma ne meeyɔ a, hedeɛ honnye me nni. 38Na sɛ m’Agya adwuma ne meeyɔ deɛ a, hedeɛ sɛ mene honnye me nni a, honye nnwuma he nni na hoahu na ho ate aseɛ sɛ Agya he ya me mu na me nso meya ne mu.” 39 Na bɛbɔɔ mmɔdene sɛ bɛbɛkye no, nso ofiri bɛ nsa kɔeɛ. 40 Nti osiim bio kotwaa Yordan kɔɔ baabi a na kane he Yohane bɔ asu he, na ɔtenaa hɔ. 41Na nnipa bebree baa ne nkyɛne, na ɔkaa sɛ, “Yohane anyɔ nsɛnkyerɛnne baako pɛ mpo, nso nea Yohane ka faa saa nipa yi ho he nyinaa yɛ nɔkorɛ.” 42Na pii gyee no dii hɔ.",https://www.bible.com/bible/3971/JHN.10.BBTP
YOHANE 11,"Lasaro wuo
1 Afei na beema bi ya hɔ a ɔyare a bɛfrɛ no Lasaro a ofiri Betania, akura a na Maria ne ne nua baa Marta firi he. 2 Lasaro a na ɔyare he yɛ Maria a ɔde ngo hwamhwam guu Awurade nane ase na ɔde ne tinwii popaeɛ he nua beema. 3Nti ne nuamaanom too Yesu nkra sɛ, “Awurade, nea wodɔ no he yare.” 4Na Yesu teeɛ he, ɔkaa sɛ, “Saa yadeɛ yi nyɛ wuyareɛ; na mmom Nyankopɔn animuonyam ntia, sɛ ɔbɛyɛ na bɛnam so bɛhyɛ Nyankopɔn Ba he animuonyam.” 5Ewom sɛ na Yesu dɔ Marta, ne ne nuabaa ne Lasaro deɛ, 6nso ɔtee sɛ ɔyare he ɔtenaa baabi a na ɔya heaa nnaanu. 7Na ɔno akyi he ɔka kyerɛɛ n’asuafoɔ he sɛ, “Homma yɛnkɔ Yudea bio.” 8 Asuafoɔ he ka kyerɛɛ no sɛ, “Kyerɛkyerɛfoɔ, ɔnyɛ nnaano yiaa ne Yudafoɔ yi pɛɛ sɛ besi wo aboɔ, ne woobɛkɔ hɔ bio yi?” 9 Yesu buaa sɛ, “Ɔnyɛ nnɔnhwere dummienu ne ya adekyeɛ mu? Bɛ a bɛnante awia berɛ he nsonti bibiaa, efiri sɛ behu wiase hann. 10 Nso bɛ a bɛnante anadwo he sonti, efiri sɛ benni hann mu.” 11 Ɔkaa yei wieeɛ he, ɔka kyerɛɛ bɛ sɛ, “Yɛ adamfo Lasaro ada, na meekɔ hɔ akonyane no.” 12Asuafoɔ he ka kyerɛɛ no sɛ, “Awurade, sɛ waada deɛ a, ɔbɛsɔre.” 13Yesu deɛ na Lazuro wuo ho asɛm ne ɔɔka, nso asuafoɔ he susuu sɛ ɔyɛ nna ho asɛm ne ɔɔka. 14Nti afei deɛ, Yesu kaa no pefee sɛ, “Lasaro awu. 15Na ho nti ɔyɛ me anigye sɛ na menni hɔ, sɛ ɔbɛyɛ na hobɛgye adi. Nso ho mma yɛnkɔ ne nkyɛne.” 16Toma a na bɛfrɛ no Ata he ka kyerɛɛ ne mfɛfoɔ asuafoɔ he sɛ, “Homma yɛ nso yɛnkɔ na yɛ ne no nkowu.”
Yesu yɛ Wusɔreɛ ne Nkwa
17Berɛ a Yesu duruu hɔ he, ohuu sɛ Lasaro adi nnanan adamena mu. 18Na Betania bɛne Yerusalem bɛyɛ nkwansini mmienu ne fa, 19na Yudafoɔ bebree aba Marta ne Maria nkyɛne ɔɔbɛkyekyere bɛ werɛ, bɛ nua he nti. 20Afei Marta tee sɛ Yesu ɔɔba he, okohyiaa no; na Maria deɛ ɔtenaa fie. 21Marta ka kyerɛɛ Yesu sɛ, “Awurade, sɛ na woya ha a, nka me nua beema yi anwu. 22Na seesei mpo menim sɛ adeɛ biaa a wobebisa Nyankopɔn he, ɔbɛyɔ ama wo.” 23Yesu ka kyerɛɛ no sɛ, “Wo nua beema he bɛsɔre bio.” 24Marta ka kyerɛɛ no sɛ, “Menim sɛ wusɔreɛ a ɔbɛba da a odi akyire he mu he, ɔbɛsɔre.” 25Yesu ka kyerɛɛ no sɛ, “Me ne wusɔreɛ ne nkwa. Bɛ a bɛgye me di he, bewu mpo a bebenya nkwa. 26 Na biaa a ɔte ase na ɔgye me di he onwu da. Wogye yei di anaa?” 27 Ɔka kyerɛɛ no sɛ, “Ɛɛ, Awurade, megye di sɛ wo ne Kristo, Nyankopɔn Ba a ɔɔba wiase mu he.”
Yesu suiɛ
28Ɔkaa yei wieeɛ he, Marta kɔfrɛɛ ne Maria kokoam ka kyerɛɛ no sɛ, “Kyerɛkyerɛfoɔ he aba ha, na ɔɔfrɛ wo.” 29Na ɔtee yei he, ɔsɔree ntɛm siim kɔɔ ne nkyɛne. 30 Nso saa berɛ he nyinaa na Yesu nnya nnuruu kuro he mu, na mmom na ɔda so ya baabi a Marta behyiaa no he. 31Afei berɛ a Yudafoɔ a na bɛ ne Marta ya fie hɔ ɔɔkyekyere ne were he huu sɛ Maria asɔre ntɛm afiri adi he, bedii n’akyi susuu sɛ ɔɔkɔ nna he so akosu. 32Na Maria duruu baabi a na Yesu ya he na n’ani bɔɔ ne so he, obuu nkotodwe ne nane ase, na ɔka kyerɛɛ no sɛ, “Awurade, sɛ na woya ha a, nka me nua beema yi anwu.” 33 Yesu huu sɛ oosu he, na Yudafoɔ a bɛ ne no baeɛ nso beesu he, osii apinie ya ne honhom mu na ne ho nso yera no. 34Obisaa sɛ, “Hefa ne hode no toeɛ?” Bɛka kyerɛɛ no sɛ, “Awurade, bra na bɛhwɛ.” 35 Yesu suiɛ. 36Nti Yudafoɔ he kaa sɛ, “Honhwɛ sɛnea na osi dɔ no fa!” 37Nso binom kaa sɛ, “Yei ne bie nifirani ani he; nka ontumi nsi yei wuo yi ho kwane anaa?”
Yesu nyanee Lasaro firii Wuom
38 Afei Yesu a na oosi apinie bio he, baa nna he so. Na ɔyɛ abodane, na boɔ twere ano. 39Yesu kaa sɛ, “Honyi boɔ he.” Marta a na ne nua aka baabi he ka kyerɛɛ no sɛ, “Sesɛɛ deɛ, ɔbɔno, efiri sɛ waadi nnanan.” 40 Yesu bisaa no sɛ, “Menka nkyerɛɛ wo sɛ, sɛ wogye di a, hobehu Nyankopɔn animuonyam?” 41Nti beyii boɔ he hɔ. Na Yesu hwɛɛ soro, na ɔkaa sɛ, “Agya, meda wo ase sɛ woatie me. 42 Menim sɛ wotie me daa, nso nnipakuo a begyina ha he nti ne maka saa na ama bɛagye adi sɛ wone wosomaa me.” 43Ɔkaa saa he, ɔde nne kɛseɛ teaam sɛ, “Lasaro, firi bra!” 44Afei beema a na wawu he firi baeɛ a na bɛde ntoma akyekyere ne nane ne ne nsa, na bɛde ntoma nteantea akyekyere n’anim. Yesu ka kyerɛɛ bɛ sɛ, “Honsane no na homma no nkɔ.”
Bɛbɔɔ Yesu ho pɔ sɛ bebeku no
45Nti Yudafoɔ a na bɛaba Maria nkyɛne a behuu deɛ Yesu yɔeɛ he mu bebree gye diiɛ, 46nso bɛ mu bi kɔɔ Farisifoɔ he hɔ kɔkaa deɛ Yesu yɔeɛ he kyerɛɛ bɛ. 47Nti asɔfo mpanyimfoɔ ne Farisifoɔ he maa bekohyiaa abadwafoɔ he, na bɛkaa sɛ, “Mmɛ ne yɛbɛyɔ efiri sɛ nipa yi ɔɔyɔ nsɛnkyerɛnne pii? 48Sɛ yɛma no kɔ so saa a, biaa bɛgye no adi, na Romafoɔ he bɛba abɛsɛe yɛ kronkron bea ne yɛ mane yi.” 49Na bɛ mu baako, Kaiafa a na ɔyɛ sɔfo panyini saa afe he, ka kyerɛɛ bɛ sɛ, “Honnim hwee koraa, 50 na honnwene nso sɛ ɔyɛ ma ho sɛ nipa baako bewu ama manfoɔ na mane mũ he nyinaa ansɛe.” 51 Nso, omfiri n’ankasa ne tim ne ɔkaa yei; na mmom esiane sɛ na ɔyɛ sɔfo panyini saa afe he nti, ɔhyɛɛ nkɔm sɛ otwa sɛ Yesu wu ma mane he, 52 na ɔnyɛ mane he nko, na mmom sɛnea ɔbɛyɛ na Nyankopɔn bɛka ne mma a bɛabɔ bɛ ahwete he abom ayɛ baako. 53Nti ofiri saa da he bɛbɔɔ pɔ sɛ bebeku no. 54Saa nti afei Yesu annante badwam bio wɔ Yudafoɔ he mu, na ofirii hɔ kɔɔ asaase a ɔbɛne serɛ so, kuro bi a bɛfrɛ no Efraim mu, na ɔne n’asuafoɔ he tenaa hɔ. 55 Saa berɛ he na Yudafoɔ Twam he abɛne, na nnipa bebree firi nkurase baa Yerusalem ansa na Twam afahyɛ he ooduru so sɛnea bebedwira bɛ ho. 56Na bɛɛhwehwɛ Yesu, na berɛ a begyinagyina asɔrefie hɔ he, bɛ bisabisa bɛ ho bɛ ho sɛ, “Hodwene ho sɛ? Nti ɔmma afahyɛ he ase koraa anaa?” 57Na asɔfo mpanyimfoɔ ne Farisifoɔ he ahyɛ sɛ, sɛ bi nim baabi a ɔya a, ɔmmɛkyerɛ, na bɛnkɔ kye no.",https://www.bible.com/bible/3971/JHN.11.BBTP
YOHANE 12,"Maria sraa Yesu Ngo
(Mateo 26:6-13; Marko 14:3-9)
1 Afei aka nnansia na Twam he aduru he, Yesu baa Betania, baabi a na Lasaro a Yesu nyane no firii awufoɔ mu he te he. 2Bɛtoo Yesu pono hɔ. Marta someeɛ, na Lasaro deɛ na ɔka bɛ a na bɛ ne no te adidipono he ho. 3 Na Maria faa ngo hwamhwam krɔgyee a na ne boɔ bɛyɛ nkariboɔ baako de bɛsraa Yesu nane ase, na ɔde ne tinwii popaeɛ. Na ne hwam hyɛɛ fie hɔ ma. 4Nso, Yuda Iskariot, asuafoɔ he mu baako a na oobeyi no ama he kaa sɛ, 5“Ɛɛne nti ne bɛantɔno saa ngo hwamhwam yi annye sika a ɔbɛyɛ afe baako akatua amfa amma ahiafoɔ?” 6 (Nso ɔnyɛ sɛ ɔdwene ahiafoɔ ho nti ne ɔkaa saa, na mmom na ɔyɛ korɔmfoɔ, na sika adaka he ya ne nkyɛne, na ɔtaa yi sika a bɛde gu mu he bi.) 7Yesu kaa sɛ, “Honyaa no, na ɔde yei asie ama me sie da. 8 Ahiafoɔ deɛ, bɛya ho nkyɛne daa, na me deɛ honnya me daa.”
Bɛbɔɔ Lasaro ho pɔ sɛ bebeku no
9Na afei Yudafoɔ nnipakuo kɛseɛ bi huu sɛ ɔya hɔ, na bɛbaa hɔ. Ɔnyɛ Yesu nko nti, na mmom bɛbaa sɛ bɛɛbɛpɛ Lasaro a wanyane afiri wuom he ahwɛ. 10Nti asɔfoɔ mpanyimfoɔ he bɔɔ pɔ sɛ bebeku Lasaro nso, 11efiri sɛ ɔno nti ne Yudafoɔ bebree kɔɔ hɔ na bɛgyee Yesu diiɛ.
Yesu wuraa Yerusalem Nkunimdie so
(Mateo 21:1-11; Marko 11:1-10; Luka 19:29-40)
12Adeɛ kyeɛ he, nnipakuo pii a na bɛaba afahyɛ he asɛ he tee sɛ Yesu ɔɔba Yerusalem he, 13 bɛfaa berɛɛ, na befiri adi sɛ beekohyia no, na bɛteaam sɛ, “Hosiana! Nhyira ne deɛ ɔɔba Awurade dini mu— Israel hene he!”
14 Na berɛ a Yesu huu afunumu ba bi he, ɔtenaa ne so, sɛnea bɛatwerɛ sɛ:
15“Sion babaa, nsuro.
Hwɛ, wo hene ɔɔba,
ɔte afunumu ba so!”
16Nso n’asuafoɔ he ante yeinom ase saa berɛ he; na Nyankopɔn hyɛɛ Yesu animuonyam akyi he ne bɛkae sɛ bɛatwerɛ yeinom afa ne ho, na bɛayɔ nea bɛatwerɛ he nyinaa ama no. 17Na nnipakuo a na bɛya hɔ berɛ a ɔfrɛɛ Lasaro firii adakamena mu na onyane no firi wuom he kɔɔ so dii adanseɛ. 18Ɔnam sɛ bɛtee sɛ wayɔ saa nsɛnkyerɛnne yi nti, nnipakuo he kohyiaa no. 19 Farisifoɔ he keka kyerɛɛ bɛ ho bɛ ho sɛ, Honhu sɛ hontumi nyɔ no hwee. Hwɛ! Wiase atu di n’akyi.
Helafoɔ pɛɛ sɛ bebehu Yesu
20Na Helafoɔ bi ka bɛ a bɛbaa sɛ bɛɛbɛsom afahyɛ he ase he ho. 21 Nti yeinom baa Filipo a na ofiri Betsaida a ɔya Galilea he nkyɛne, na befirii aseɛ srɛɛ no sɛ, “Owura, yɛpɛ sɛ yehu Yesu.” 22Filipo kɔka kyerɛɛ Andreo, na Andreo ne Filipo kɔka kyerɛɛ Yesu. 23Yesu buaa sɛ, “Berɛ he aduru sɛ bɛhyɛ Nipa Ba he animuonyam. 24 Meeka akyerɛ ho nɔkorem paa sɛ, sɛ ayuo ba baako antɔ fam anwu a, ɔdasoaa yɛ ba baako; nso sɛ owu a ɔsõ mma bebree. 25 Deɛ ɔdɔ ne nkwa he, obefiri ne nsa; na deɛ ɔtane ne nkwa wiase ha yi bɛkora no akɔ daa nkwam. 26 Sɛ bi yɛ me somfoɔ a ma no nni m’akyi, na baabi a meya he, hɔ ne me somfoɔ bɛba; na sɛ bi som me a, m’Agya bedi no ni.
Yesu kaa ne wuo ho asɛm
27 “Afei me kra ho yera no. Na mmɛ ne menka? ‘Agya, gye mefiri dɔno yi mu’? Daabi! Yei nti ne saa mmerɛ yi ato me. 28Agya, hyɛ wo dini animuonyam.” Na afei nne bi firi soro baeɛ sɛ, “Maahyɛ no animuonyam dada, na mɛhyɛ no animuonyam bio.” 29Na nnipakuo a begyina hɔ na bɛteeɛ he kaa sɛ, “Agradaa abom.” Binom nso kaa sɛ, “Bɔfoɔ akasa akyerɛ no.” 30 Yesu kaa sɛ, “Ɔnyɛ me nti ne nne yi baeɛ, na mmom ho ntia. 31 Afei ne beebebu wiase atɛne; afei ne beebetu wiase sodifoɔ afiri hɔ. 32 Na me deɛ, sɛ bɛma me so firi wiase a, mɛtwe nnipa bebree aba me nkyɛne.” 33Ɔkaa yei de kyerɛɛ wuo ko a na oobewu. 34 Nti nnipakuo he buaa no sɛ, “Yɛte firi mmara he mu sɛ, Kristo he ya hɔ daa. Afei mmɛ nti ne wooka sɛ otwa sɛ bɛma Nipa Ba he so? Hwane ne Nipa Ba he?” 35 Yesu ka kyerɛɛ bɛ sɛ, “Hann he bɛtena ho nkyɛne kakra. Howɔ hann he, honante na sum anni ho so. Na deɛ ɔnante sum mu he nnim baabi a meekɔ. 36 Howɔ hann he yi, honye hann he nni, na hoayɛ hann he mma.”
Nnipa he annyeanie
Na Yesu kaa yei wieeɛ he, ofirii hɔ kohintaeɛ. 37Ewom sɛ na waayɔ nsɛnkyerɛnne pii bɛ anim deɛ, nso bɛannye no anni. 38 Yei siiɛ sɛ asɛm a diyifoɔ Yesaia kaeɛ he bɛbam sɛ: “Awurade, hwane ne agye yɛ asɛm adi, na hwane ne bɛayi Awurade abasa akyerɛ no?” 39 Deɛ ntia bɛantumi annye anni ne sɛ Yesaia kaa bio sɛ,
40“Wafira bɛ ani
na waama bɛ akoma ayɛ dene,
sɛnea ɔbɛyɛ na bɛmmfa bɛ ani nnhu,
na bɛ akoma ante aseɛ na bɛansakra
na mansa bɛ yadeɛ.”
41 Yesaia kaa yeinom, efiri sɛ ohuu n’animuonyam, na ɔkaa ne ho asɛm. 42 Yei nyinaa akyi he, mpanyimfoɔ he mu pii nso gyee no diiɛ; nso Farisifoɔ he nti bɛanka sɛnea ɔbɛyɛ na bentu bɛ mfiri hyiadane he mu, 43 efiri sɛ bɛpɛ nnipa animuonyam kyɛne Nyankopɔn animuonyam mpo.
Yesu Nkyerɛkyerɛ Tɔfabɔ
44Afei Yesu teaam dendene sɛ, “Deɛ ɔgye me di he, ɔnyɛ menko ne ɔgye me di, na mmom nea ɔsomaa me he nso. 45 Na nea ohu me he hu deɛ ɔsomaa me he nso. 46 Maaba wiase sɛ hann, na biaa a ɔgye me di he antena sum mu. 47 Na sɛ bi te m’asɛm na onni so a, me deɛ memmu no atɛne efiri sɛ mamma sɛ meebebu wiase atɛne, na mmom mebaa sɛ meebɛgye wiase nkwa. 48Nea ɔpo me na ɔnnye me nsɛm he wɔ temmufoɔ baako. Nsɛm a maka heaa ne bebu no atɛne da a odi akyire he mu, 49efiri sɛ me deɛ ɔnyɛ mene mehyɛɛ me ho kasaeɛ, na Agya he a ɔsomaa me he ne hyɛɛ me nea menka ne sɛnea menkasa. 50Na menim sɛ n’ahyɛdeɛ yɛ daa nkwa. Nti deɛ maka he, sɛnea Agya he aka akyerɛ me he, saa ne meka.”",https://www.bible.com/bible/3971/JHN.12.BBTP
YOHANE 13,"Yesu hohoroo n’asuafoɔ he nane ase
1Na afei Twam afahyɛ he oobeduru he, na Yesu nim sɛ berɛ he aduru sɛ oobefiri wiase akɔ Agya he nkyɛne. Na ɔdɔɔ ɔnoaa ne deɛ a na bɛya wiase he, na ɔdɔɔ bɛ de kosii awieeɛ. 2 Nti berɛ a na beebedi anwummerɛduane he, na bronsam de ahyɛ Simon ba Yuda Iskariot akomam dada sɛ onyi no ma. 3 Na esiane sɛ na Yesu nim sɛ Agya he de nnoɔma nyinaa ahyɛ ne nsa, na ofiri Nyankopɔn nkyɛne, na ɔɔkɔ Nyankopɔn hɔ nti, 4ɔsɔre firii aduane he ho yii n’ataadeɛ ngusoɔ guu hɔ. Afei ɔfaa bɔɔdoa de bɔɔ n’asenem. 5Ɔno akyi he ohwiee nsuo guu dwaresɛn mu, na ofiri aseɛ hohoroo asuafoɔ he nane ho. Na ɔde bɔɔdoa a ɔde bɔɔ n’asenem he popaa ho. 6Na oduruu Simon Petro so he, obisaa Yesu sɛ, “Awurade, wo ne woobɛhohoro me nane ase yi? 7Na Yesu buaa sɛ, “Nea meeyɔ yi wonte aseɛ seesei na akyire he wobɛte aseɛ.” 8Petro ka kyerɛɛ no sɛ, “Aa! Awurade, memma wonhohoro me nane ase.” Yesu buaa sɛ, “Sɛ manhohoro wo nane ase a wonni kyɛfa biaa me mu.” 9Simon Petro ka kyerɛɛ no sɛ, “Sɛ ɔte deɛ a, Awurade, ɔnyɛ me nane ase nkoaa, na me nsa ne meti nso ka ho!” 10 Yesu ka kyerɛɛ no sɛ, “Nea woadware he nhia sɛ ɔbɛhohoro bio, na mmom ohia sɛ ohohoro ne nane ase, efiri sɛ, ne ho nyinaa afiri. Ho ho afiri nso ɔnyɛ ho nyinaa.” 11 Na onim nipa korɔ a obeyi no ama he, nti ne ɔkaa sɛ “Ɔnyɛ ho nyinaa ne ho ho afiri he.” 12Afei berɛ a ɔhohoroo bɛ nane ase wieeɛ a ɔhyɛɛ n’ataadeɛ ngusoɔ, na ɔkɔtenaa pono he ho bio he, obisaa bɛ sɛ, “Hoahu nea maayɔ ho yi? 13Hofrɛ me Kyerɛkyerɛfoɔ ne Awurade, na ɔyɛ ne kwane so sɛ hoka saa, efiri sɛ meyɛ saa. 14Na sɛ me a meyɛ Awurade ne Kyerɛkyerɛfoɔ ahohoro ho nane ase a, hedeɛ na ɔsɛ sɛ ho nso ho mu biaa hohoro ne yɔnko nane ase. 15 Na maama ho nhwɛsoɔ sɛnea mayɔ ho he, ho nso honyɔ saa. 16 Meeka akyerɛ ho nɔkorem paa sɛ, akoa nsene ne wura, na saa ne somafoɔ nso nsene onii a ɔsomaa no he. 17 Sɛ honim yeinom na hoyɔ a, hoyɛ nhyira. 18 Ɔnyɛ ho nyinaa ho asɛm ne meeka yi, me deɛ menim bɛ a maayi bɛ. Na mmom sɛnea ɔbɛyɛ a twerɛsɛm he bɛbam sɛ, ‘Nea me ne no bɔ kosua tafere he, ayi me ama ntia.’ 19Afei meeka akyerɛ ho nnɛ ansa na aba, sɛnea ɔbɛyɛ na sɛ onya ba a, hobɛgye adi sɛ mene no. 20 Meeka akyerɛ ho nɔkorem paa sɛ, nea ɔgye biaa a mesoma no he gye me nso. Saa nso ne nea ɔgye me nso gye nea ɔsomaa me he nso.”
Yesu hyɛɛ ne Wuo ho Nkɔm
(Mateo 26:21-25; Marko 14:18-21; Luka 22:21-23)
21 Na Yesu kaa yei wieeɛ he, ne ho yeraa no ne honhom mu, na ɔpaem kaa sɛ, “Meeka akyerɛ ho nɔkorem paa sɛ, ho mu baako beyi me ama.” 22Na asuafoɔ he hwehwɛɛ bɛ ho bɛ ho anim a na benhu onii korɔ a ɔɔka ne ho asɛm he. 23 Na asuafoɔ he mu baako a Yesu dɔ no he twere Yesu kokom 24na Simon Petro bɔɔ n’ani kyerɛɛ no sɛ, omisa onii korɔ a ɔɔka ne ho asɛm he. 25Nti ɔpa tweree Yesu kokom bisaa no sɛ, “Awurade, ɔyɛ hwane a?” 26Yesu buaa sɛ, “Ɔno ne mede paanoo sini bɛbɔ ayowa mu ama no he.” Nti ɔde paanoo sini bɔɔ ayowa mu de kɔmaa Yuda, Simon Iskariot ba he. 27 Ɔgyee paanoo sini he wieeɛ he, Satan bɛhyɛɛ ne mu. Na Yesu ka kyerɛɛ no sɛ, “Nea woobɛyɔ he, yɔ no ntɛntɛm.” 28Nso na bɛ a bɛte pono he ho he biaa nnim nea nti a ɔkaa saa kyerɛɛ no he. 29 Esiane sɛ na Yuda ne kura bɛ sika adaka he nti, binom susuu sɛ na Yesu ɔɔka akyerɛ no sɛ, “Kɔtotɔ nnoɔma a yehia ma afahyɛ he” anaa ɔmfa bibi mma ahiafoɔ. 30Afei ɔgyee paanoo sini he, ntɛmaa na ofiri adi. Na ɔyɛ anadwo.
Ahyɛdeɛ foforɔ
31Nti ofirii adi he, Yesu kaa sɛ, “Afei bɛahyɛ Nipa Ba he animuonyam, na ɔno nti bɛahyɛ Nyankopɔn animuonyam. 32 Na Nyankopɔn ankasa bɛhyɛ no animuonyam, na ɔbɛhyɛ no animuonyam ntɛm. 33 Mma nkumaa, mene ho ya hɔ mmerɛ tiaa bi. Hobɛhwehwɛ me, na sɛnea maka akyerɛ Yudafoɔ he sɛ, ‘Baabi a meekɔ hontumi mma hɔ he, saa ne seesei meeka akyerɛ ho nso.’ 34 Ahyɛdeɛ foforɔ ne mede ɔɔma ho sɛ, honnodɔ ho ho sɛnea medɔɔ ho he, saa ne ho nso honnodɔ ho ho ho ho. 35Sɛ hododɔ ho ho ho ho a, ɔno ne bɛma nnipa nyinaa ahu sɛ hoyɛ m’asuafoɔ ampa.”
Yesu hyɛɛ nkɔm sɛ Petro bɛpa no
(Mateo 26:33-35; Marko 14:29-31; Luka 22:31-34)
36 Simon Petro bisaa no sɛ, “Awurade, hefa ne wookɔ?” Yesu buaa sɛ, “Baabi a meekɔ he wontumi nni m’akyi seesei, nso akyire yi wobedi m’akyi aba hɔ.” 37Petro ka kyerɛɛ no sɛ, “Awurade, mmɛ nti ne mentumi nni w’akyi seesei? Mede me nkwa bɛto hɔ ama wo.” 38Yesu buaa sɛ, “Wode wo nkwa bɛto hɔ ama me? Meeka akyerɛ wo nɔkorem paa sɛ, ansa na akokɔ bɛbɔno he, na woapa me mprɛnsa.",https://www.bible.com/bible/3971/JHN.13.BBTP
YOHANE 14,"Yesu ne kwane a ɔkɔ Agya he nkyɛne
1“Hommma ho akoma ntutu! Honye Nyankopɔn nni, na me nso honye me nni. 2Tenabea pii ya m’Agya fie. Sɛ ɔnte saa a, nka mɛka akyerɛ ho sɛ, meekosiesie baabi ama ho? 3 Na sɛ mekosiesei baabi ma ho a, mɛba bio, na mabɛfa ho akɔ me nkyɛne, na nea meya he ho nso hoaba hɔ. 4Honnim kwane a ɔkɔ baabi a meekɔ he.” 5Toma bisaa no sɛ, “Awurade, yennim baabi a wookɔ, na ɔbɛyɛ dɛ na yɛatumi ahu kwane he?” 6 Yesu ka kyerɛɛ no sɛ, “Mene kwane he, nɔkorɛ he ne nkwa he, bi nkɔ Agya he nkyɛne gye sɛ ɔfa me so. 7Sɛ honim me a hobehu Agya he nso. Ofiri saa berɛ yi, ho nim no, na hoahu no.”
8Filipo ka kyerɛɛ no sɛ, “Awurade kyerɛ yɛ Agya he, na ɔnoaa yɛ ma yɛ.” 9 Yesu bisaa no sɛ, “Filipo, me ne hoya hɔ dadaada yi, honhuu me anaa? Biaa a w’ahu me he ahu Agya he nso. Afei mmɛ nti ne wooka sɛ, ‘Kyerɛ yɛ Agya he’? 10 Wonnye nni sɛ meya Agya he mu, na Agya he nso ya me mu anaa? Nsɛm a meka kyerɛ ho he, omfiri meaa me tim ne meka, na Agya a ɔte me mu he ne yɔ ne nnwuma. 11 Honye me nni sɛ meya Agya he mu, na Agya he nso ya me mu, na sɛ ɔnte saa nnwuma heaa nti honye nni. 12 Meeka akyerɛ ho nɔkorem paa sɛ, nea ɔgye me di he, nnwuma a meyɔ he ɔno nso bɛyɔ bi, na ɔbɛyɔ nnwuma bebree asene yeinom, efiri sɛ, me deɛ meekɔ Agya he nkyɛne. 13 Na bibiaa a hobɛsrɛ me dini mu he ɔno ne mɛyɔ na Agya he anya animuonyam Ba he mu. 14 Sɛ hosrɛ bibi me dini mu a, mɛyɔ.”
Honhom Kronkron he ho bɔhyɛ
15 “Hodɔ me a hobedi m’ahyɛdeɛ so.” 16 Na m’ankasa mebisa Agya he na wama ho Kyigyinafoɔ foforɔ, na ɔne ho abɛtena daa, 17 Nɔkorɛ Honhom a wiase ntumi nnye no he, efiri sɛ, onhu no, na onnim no nso. Na ho deɛ honim no, efiri sɛ ɔya ho nkyɛne, na ɔbɛtena ho mu.
18“Mennyae ho nyanka, na mɛba honkyɛne. 19 Aaka kakra na wiase nhu me bio, na ho deɛ hobehu me efiri sɛ, mete ase, nti ho nso hobɛtena ase. 20 Da heaa, hobehu sɛ meya m’Agya mu, na hoya me mu. 21 Nea ɔwɔ m’ahyɛdeɛ na odi so he, ɔno ne nea ɔdɔ me, na nea ɔdɔ me he m’Agya bɛdɔ no, na me nso mɛdɔ no, na mayi me ho akyerɛ no.” 22Yuda (ɔnyɛ Iskariot) bisaa no sɛ, “Awurade ɔyɛɛ dɛ na wobeyi wo ho akyerɛ yɛ yi, na ɔnyɛ wiase?” 23 Yesu buaa no sɛ, “Sɛ bi dɔ me a obedi m’asɛm so, na m’Agya bɛdɔ no, na yɛbɛba ne nkyɛne na yɛ ne no abɛtena. 24 Nea ɔnnɔ me he nni me nsɛm so, na nsɛm a hoate he nyɛ me deɛ na ɔyɛ Agya a ɔsomaa me he deɛ.
25“Meya ho nkyɛne yi, ne meeka yeinom. 26 Na Kyigyinafoɔ a ɔno ne Honhom Kronkron a m’Agya bɛsoma no me dini mu he, ɔno ne bɛkyerɛkyerɛ ho nnoɔma nyinaa na ɔbɛkae ho nea maka akyerɛ ho nyinaa. 27 Asomdwie ne mede oogya ho, m’asomdwie ne mede ɔɔma ho, nyɛ sɛnea wiase de ma ho he ne mede ɔɔma ho. Hommma ho akoma ntutu, na hommɔ hu nso. 28 Hoate sɛ meka kyerɛɛ ho sɛ, ‘Meekɔ na mɛba ho nkyɛne.’ Sɛ hodɔ me a nka ho ani bɛgye sɛ meekɔ Agya he nkyɛne efiri sɛ m’Agya he yɛ keseɛ kyɛne me. 29Afei maka akyerɛ ho ansa na aba mu, na sɛ onya ba mu a hoagye adi. 30 Me ne ho nkasa pii bio, na wiase sodifoɔ he ɔɔba, na onni tumi biaa me so 31 nso meeyɔ sɛnea Agya he hyɛ me he, na wiase ahu sɛ me dɔ Agya he. Honsɔre ma yemfiri ha nkɔ.",https://www.bible.com/bible/3971/JHN.14.BBTP
YOHANE 15,"Yesu ne bobe trodoo he
1“Mene bobe trodoo he, m’Agya ne kuafoɔ he. 2Mmane biaa ɔnso aba he, oyi firi ho; na nea ɔsõ aba he oyiyi ho ma ne so bebree. 3Asɛm a maka akyerɛ ho nti, ho ho afiri dada. 4Hontena me mu na me nso mentena ho mu. Sɛnea mmane bi ankasa ntumi nso aba gye sɛ ɔtena bobe he mu he, saa nso ne hontumi nso aba gye sɛ hotena me mu. 5 Mene bobe he, ho ne mmane he. Nea ɔtena me mu na me nso metena ne mu he, ɔsõ aba bebree; na ho kwati me a hontumi nyɔ hwee. 6Sɛ bi antena me mu a, betwa no twene sɛ mmabaa a mfasoɔ nni so; na bɛboaboa ano de kogu gya mu ma ɔhye. 7 Sɛ hotena me mu na me nsɛm tena ho mu a, hommisa bibiaa a hopɛ na ɔbɛyɛ hɔ ama ho. 8Nea ɔhyɛ m’Agya animuonyam ne sɛ hobɛkɔ so aso aba bebree na hoada ho ho adi sɛ m’asuafoɔ. 9Sɛnea Agya he adɔ me na me nso madɔ ho he, hontena me dɔ mu. 10 Sɛ hodi m’ahyɛdeɛ so a, hobɛtena me dɔ mu, sɛnea madi m’Agya ahyɛdeɛ so na mete ne dɔ mu he. 11 Maaka nsɛm yei akyerɛ ho sɛnea ɔbɛyɛ na m’anigyeɛ bɛtena ho mu, na ama ho anigyeɛ awie pɛyɛ.”
12 “Yei ne m’ahyɛdeɛ, sɛ honnodɔ ho ho sɛnea medɔɔ ho he. 13 Biaa nni dɔ a ɔkyɛne yei, sɛ bi de ne nkwa bɛto hɔ ama ne nnamfo. 14 Sɛ hoyɔ nea mehyɛ ho he a, hedeɛ hoyɛ me nnamfo. 15Memmfrɛ ho nkoa bio, efiri sɛ akoa nnim nea ne wura yɔ. Na mmom maafrɛ ho me nnamfo, efiri sɛ maada bibiaa a mate afiri m’Agya hɔ adi akyerɛ ho. 16Ɔnyɛ ho na hoayi me, na mmom mene maayi ho. Na maayi ho sɛ honkɔso aba, na hoaba he atena hɔ, sɛ ɔbɛyɛ a nea hobebisa Agya he me dini mu biaa ɔde bɛma ho. 17Yei ne meehyɛ ho na ama hoadodɔ ho ho.”
Tane a wiase betane ho
18“Sɛ wiase tane ho a, honhu sɛ ɔtane me ansa na ɔɔtane ho. 19 Sɛ howɔ wiase afa a, wiase bɛdɔ ho sɛ ɔnoaa ne deɛ. Na esiane sɛ honni wiase afa, na mmom maayi ho afiri wiase nti, wiase tane ho. 20 Honkae asɛm a maka akyerɛ ho yi, ‘Akoa nkyɛne ne wura.’ Sɛ bɛtane me a, bɛbɛtane ho nso, sɛ bedi me nsɛm so a, bebedi ho deɛ nso so. 21 Na bɛbɛyɔ yei nyinaa atia ho ɔnam me dini nti, efiri sɛ bennim nea ɔsomaa me he. 22Sɛ mamma ammɛkasa ankyerɛ bɛ a, nka bɛnnyɔɔ bɔne; na seesei deɛ benni bɛ bɔne ho anoyie biaa. 23 Nea ɔtane me he tane m’Agya nso. 24 Sɛ mannyɔ nnwuma a biaa nyɔɔ bi da bɛ mu a, nka bɛnnyɔɔ bɔne. Na afei deɛ bɛahu, nso bɛatane me ne m’Agya nyinaa. 25 Na ɔno ne ɔbɛma asɛm a bɛatwerɛ bɛ mmara he mu aba mu sɛ, ‘Bɛtane me tane hunu.’
26 “Sɛ Kyigyinafoɔ a mɛsoma no afiri Agya he nkyɛne aba ho hɔ he, Nɔkorɛ Honhom a ofiri Agya nkyɛne he nya ba a, ɔno ne bedi me ho adanseɛ. 27 Ho nso ɔsɛ sɛ hodi adanseɛ efiri sɛ ho ne me atena ase firi mfitiaseɛ he.",https://www.bible.com/bible/3971/JHN.15.BBTP
YOHANE 16,"1 “Maaka yei nyinaa akyerɛ ho sɛ ɔbɛyɛ a bibiaa nto ho sintidua.” 2 Bɛbɛpam ho afiri hyia adane mu. Nɔkwasɛm ne sɛ, berɛ bi ɔɔba a biaa a obeku ho he bɛdwene sɛ ɔɔyɔ saa Nyankopɔn dini mu. 3 Na bɛbɛyɔ yei, efiri sɛ, bennim Agya he anaa me. 4Na maaka yei nyinaa akyerɛ ho na saa berɛ he duru a, hoakae sɛ maaka akyerɛ ho dada.
Honhom he Dwumadie
“Na manka saa nsɛm yi ankyerɛ ho mfitiaseɛ he, efiri sɛ na meya ho nkyɛne. 5 Na afei deɛ meekɔ nea ɔsomaa me he nkyɛne, nso ho mu biaa mmisa me sɛ, ‘He ne wookɔ?’ 6Na esiane sɛ maka yei akyerɛ ho nti, awerɛhoɔ ahyɛ ho akoma ma. 7 Nso meeka nɔkorɛ akyerɛ ho sɛ, ɔyɛ ma ho sɛ mɛkɔ, efiri sɛ, sɛ mankɔ a, Kyigyinafoɔ he ɔmma ho nkyɛne. Na sɛ mekɔ a, mɛsoma no ama no aba ho nkyɛne. 8 Na sɛ ɔba a, obeyi wiase atɛne afa bɔne ne tenenee ne atemmuo ho: 9 Bɔne ho, efiri sɛ bɛnnye me nni; 10 tenenee ho, efiri sɛ meekɔ Agya he nkyɛne, na honhu me bio; 11 atemmuo ho, efiri sɛ nea odi wiase yi so he bɛabu no fɔ. 12 “Mewɔ nsɛm pii ka kyerɛɛ ho, nso hontumi nnye ne nyinaa seesei. 13 Na sɛ Nɔkorɛ Honhom he ba a, ɔbɛkyerɛ ho kwane akɔ nɔkorɛ he nyinaa mu, efiri sɛ omfiri ɔno ankasa ne mu ne bɛkasa, na mmom bibiaa ɔbɛte he ɔno ne ɔbɛka. Na ɔbɛkyerɛ ho nnoɔma a ɔɔba. 14Ɔno ne bɛhyɛ m’animuonyam; efiri sɛ ɔbɛfa nea ɔyɛ me deɛ he bi na wapaem aka akyerɛ ho. 15 Nea Agya he wɔ nyinaa yɛ me dea. Saa nti ne mekaa sɛ nɔkorɛ Honhom he bɛfa nea ɔyɛ me deɛ na wapaem aka akyerɛ ho he.
Awerɛhoɔ bɛdane Anigyeɛ
16 “Aaka kakraa bi na honhu me, na bio aaka kakraa bi hobehu me.” 17Afei n’asuafoɔ he binom bisaa bɛ ho bɛ ho sɛ, “Asɛm a ɔɔka kyerɛ yɛ yi kyerɛ sɛ, “Aaka kakraa bi na honhu me, na bio aaka kakraa bi hobehu me; ne sɛ ‘Efiri sɛ meekɔ Agya he nkyɛne’?” 18Bɛkaa sɛ, “ ‘Aaka kakraa bi’ he kyerɛ sɛ? Yennim nea ɔka ho asɛm yi.” 19Na Yesu huu sɛ bɛpɛ sɛ bebisa no nea ɔkaeɛ he asekyerɛ he, ɔka kyerɛɛ bɛ sɛ, “Asɛm a mekaa sɛ ‘Aaka kakraa bi na honhu me, na bio aaka kakraa bi hobehu me’ he ne hoobisabisa ho ho asekyerɛ yi?” 20Nɔkwasɛm paa ne sɛ, hobesu atwa agyaadwoɔ, nso wiase ani bɛgye. Hobedi awerɛhoɔ nso ho awerɛhoɔ he bɛdane anigyeɛ. 21Sɛ baa ɔɔwo a, ɔte yeyaa efiri sɛ ne berɛ aduru. Na sɛ ɔwo ne ba he a, ɔnkae ne yeyaa he bio esiane anigyeɛ a wanya sɛ wawo nipa aba wiase nti. 22Ho nso, seesei deɛ howɔ awerɛhoɔ mu, nso mehu ho bio he, na ho ani agye ho akoma mu, na biaa ntumi nnye ho anigyeɛ he mfiri ho nsam. 23 Saa da he, hommmisa me asɛm biaa. Nɔkwasɛm paa ne meeka akyerɛ ho sɛ, hobisa bibiaa firi Agya he hɔ ya me dini mu a, ɔde bɛma ho. 24 Obesi sesɛɛ hommisaa bibiaa a me dini mu. Hommisa, na ho nsa bɛka, na ho anigyeɛ awie pɛyɛ.
Asuafoɔ he asomdwie
25“Menam mfantoho so aka yeinom akyerɛ ho. Berɛ he ɔɔba a memmfa mfantoho ne bɛkasa ho ho bio, na mmom mɛka Agya he ho asɛm akyerɛ ho pefee. 26Saa da he me dini mu ne hobebisa. Nso menka nkyerɛ ho sɛ mebisa Agya he ama ho. 27 Na Agya he ankasa dɔ ho, efiri sɛ hodɔ me na hoagye adi sɛ mefiri Nyankopɔn nkyɛne ne aba. 28Mefiri Agya he nkyɛne ne aba wiase. Afei deɛ meefiri wiase akɔ Agya he nkyɛne.”
29 N’asuafoɔ he kaa sɛ, “Hwɛ! Afei wookasa pefee, ɔnyɛ mfantoho so! 30Afei deɛ yɛahu sɛ wonim bibiaa, na onhia sɛ biaa bebisa wo hwee. Yei nti yɛagye adi sɛ wofiri Nyankopɔn hɔ ne baeɛ.” 31Yesu bisaa bɛ sɛ, “Afei hogye di anaa?” 32 Berɛ he ɔɔba, na anya aba awie sɛ ho nyinaa hobɛhwete akɔ ho nkurom, na hoagya me nkoaa. Nso ɔnka me nkoaa efiri sɛ Agya he ka me ho. 33 Maaka yeinom nyinaa akyerɛ ho sɛ ɔbɛyɛ a hobenya asomdwie me mu. Hobehyia taa wiase mu. Nso homma ho bo ntɔ ho yam; na maadi wiase so nkunim dada!",https://www.bible.com/bible/3971/JHN.16.BBTP
YOHANE 17,"Yesu bɔɔ mpaeɛ maa asuafoɔ he
1Yesu kaa nsɛm yeinom wieeɛ he, ɔhwɛɛ soro kaa sɛ, “Agya, berɛ he anya aduru, hyɛ wo ba animuonyam na Ba he nso ahyɛ wo animuonyam 2 sɛnea woama no nnipa nyinaa so tumi, sɛ biaa a wode ama no he ɔmma bɛ daa nkwa. 3 Na yei ne daa nkwa sɛ bebehu wo, wo a aoyɛ Nyankopɔn kann koro he, ne Yesu Kristo nea wasoma no he. 4Mawie adwuma a wode ama me sɛ menyɔ he de ahyɛ wo animuonyam asaase so. 5 Na afei, Agya, fa animuonyam a na mewɔ no wo nkyɛne ansa na wiase ɔɔba he hyɛ me bio woaa wo nkyɛne.
6 “Maada wo dini adi akyerɛ bɛ a wode befiri wiase ama me he. Bɛyɛ wo deɛ ne wode bɛ ama me. Na bɛadi w’asɛm so. 7Afei bɛahu sɛ adeɛ biaa a wode ama me he nyinaa firi wo nkyɛne; 8 efiri sɛ nsɛm a wode maa me he mede ama bɛ; na bɛ nso bɛagye; na bɛahu ampa sɛ, mefiri wo nkyɛne ne baeɛ, na bɛagye adi sɛ wone wosomaa me. 9 Meebisa ama bɛ; memmisa mma wiase na mmom mebisa ma bɛ a wode bɛ ama me he, efiri sɛ bɛyɛ wo deɛ. 10 Nea mewɔ nyinaa yɛ wo dea, na wo deɛ nyinaa nso yɛ me deɛ, na maanya animuonyam yam. 11 Na afei nso, menni wiase bio, na mmom bɛ deɛ bɛya wiase, na meeba wo nkyɛne. Agya Kronkron, bɔ bɛ a wode bɛ ama me he ho bane wo dini mu na bɛayɛ baako sɛ yɛyɛ baako he. 12 Meya bɛ nkyɛne he, mede bɛ siee wo dini mu. Mekoraa bɛ yie na bɛ mu baako pɛ mpo annyera gye sɛ yera ba he, na ama twerɛsɛm he aba mu. 13 Na afei meeba wo nkyɛne, na meeka yeinom wiase na ama bɛanya m’anigyeɛ, na awie pɛyɛ bɛ mu. 14 Mede w’asɛm ama bɛ, na wiase atane bɛ efiri sɛ bɛnyɛ wiase deɛ sɛnea me nso menyɛ wiase deɛ he. 15 Mensrɛ sɛ yi befiri wiase, na mmom mesrɛ sɛ bɔ bɛ ho bane firi sɛefoɔ he ho. 16Bemfiri wiase sɛnea me nso memfiri wiase he. 17 Fa nɔkorɛ he te bɛ ho, w’asɛm yɛ nɔkorɛ, 18 sɛnea woasoma me wiase he, saa ne me nso meesoma bɛ wiase. 19 Meyɔɔ me kronkron maa bɛ, na bɛ nso bɛ ho ate nɔkorɛ mu. 20“Mensrɛ mma yeinom nkoaa, na mmom mesrɛ ma bɛ a bɛnam bɛ asɛm so bɛgye me adi nso 21 sɛ bɛ nyinaa bɛbɛyɛ baako, sɛnea wo, Agya, woya me mu, na meya wo mu; sɛ bɛ nso bɛnyɛ baako yɛ mu, na ama wiase agye adi sɛ wone wosomaa me. 22 Animuonyam a wode maa me he mede ama bɛ, sɛ ɔbɛyɛ na bɛbɛyɛ baako sɛnea yɛyɛ baako he. 23 Meya bɛ mu, na woya me mu, sɛ ɔbɛyɛ a bebewie pɛyɛ baakoyɛ mu, na wiase ahu sɛ wone woasoma me na wodɔ bɛ sɛnea wodɔ me he. 24 Agya mepɛ sɛ bɛ a wode bɛ ama me he ba baabi a meya he. Bɛmmɛka me ho na benhu m’animuonyam a wode ama me he, efiri sɛ wodɔɔ me ansa na wohyɛɛ wiase fapem ase. 25“Oo! Agya Teneneeni, wiase nnim wo, nso menim wo, na yeinom nim sɛ woasoma me. 26Maada wo dini adi akyerɛ bɛ, na mɛda no adi akyerɛ, sɛ ɔbɛyɛ a dɔ a wode adɔ me he bɛtena bɛ mu, na matena bɛ mu.”",https://www.bible.com/bible/3971/JHN.17.BBTP
YOHANE 18,"Yesu yima ne ne kyeɛ
(Mateo 26:47-56; Marko 14:43-52; Luka 22:47-53)
1 Na Yesu kaa nsɛm yei nyinaa wieeɛ he, ɔne n’asuafoɔ he firii adi kotwaree Nsuo Kidron kɔɔ turo bi mu. 2 Na Yuda a oyii no maeɛ nso nim hɔ, efiri sɛ na Yesu taa hyia n’asuafoɔ he hɔ. 3Nti Yuda de asrafokuo ne awɛmfoɔ a befiri asɔfoɔ mpanyimfoɔ ne Farisifoɔ he nkyɛne baa hɔ a na bekitakita ntanii ne nkanea ne akodeɛ. 4 Afei, Yesu a na onim nea ɔbɛto no nyinaa he, pinii anim na obisaa bɛ sɛ, “Hwane ne hoohwehwɛ no?” 5Bebuaa no sɛ, “Yesu, Nasareni he.” Yesu buaa bɛ sɛ, “Ɔyɛ me a.” Saa berɛ he na Yuda a oyii no maeɛ he ne bɛ ne gyina hɔ. 6Na Yesu ka kyerɛɛ bɛ sɛ “Ɔyɛ me a.” Na bɛpimpinii bɛ akyi na bɛhwehwee ase. 7Na obisaa bɛ bio sɛ, “Hwane ne hoohwehwɛ no?” Na bɛkaa sɛ, “Yesu, Nasareni he a.” 8Yesu buaa sɛ, “Maka akyerɛ ho sɛ ɔyɛ me a.” Nti sɛ me ne hoohwehwɛ me deɛ a, homma saa mmeema yi nkɔ! 9 Yei maa asɛm a bɛkaeɛ he baam sɛ, “Mamma bɛ a wode bɛ maa me he mu baako koraa anyera.” 10Na Simon Petro twee sekane twaa sɔfopanyini he akoa aso nifa. Na akoa he de Malko. 11 Yesu ka kyerɛɛ Petro sɛ, “Fa sekane he hyɛ bɔha he mu. Nti ɔnsɛ sɛ mennom kuruwa a Agya he de ama me he anaa?”
Bɛde Yesu kogyina sɔfopanyini anim
(Mateo 26:57-75; Marko 14:53-72; Luka 22:54-71)
12Afei asrafokuo he ne bɛ safohene ne Yudafoɔ awɛmfoɔ he kyee Yesu, na bɛkyekyeree no. 13Bedii kane de no kɔɔ Anas hɔ. Na Anas yɛ Kaiafa a na ɔyɛ sɔfopanyini saa afe he ase. 14 Kaiafa yɛ bi a otuu Yudafoɔ he fo sɛ ɔyɛ sɛ nipa baako bewu ama mane he.
Petro yii Yesu mmaeɛ
15Na Simon Petro ne suani foforɔ bi dii Yesu akyi. Saa suani he yɛ bi a na sɔfopanyini he nim no, na ɔne Yesu kɔɔ sɔfopanyini he abane mu hɔ, 16nso Petro deɛ na ogyina aboboa he ano abɔntene hɔ. Nti suani foforɔ a na sɔfopanyini he nim no he baa abɔntene. Na ɔne baa a na ɔyɛ aboboa he ano hwɛfoɔ he kɔkasae. Na ɔde Petro baa mu. 17Na baa he bisaa Petro sɛ, “Wo nso woyɛ beema yi asuafoɔ he mu baako, ɔnte saa?” Petro kaa sɛ, “Daabi menka ho.” 18Na esiane sɛ na awɔ yam nti, na nkoa ne awɛmfoɔ he de bidie asɔ gya gyinagyina ho ɔɔto. Na Petro nso ne begyina hɔ ɔɔto gya he bi.
Sɔfopanyini he totoo Yesu Ano
19Na afei sɔfopanyini he bisaa Yesu asɛm faa n’asuafoɔ ne ne nkyerɛkyerɛ ho. 20 Yesu buaa sɛ, “Me deɛ makasa akyerɛ wiase badwam; mekyerɛkyerɛɛ hyia adane ne asɔredane mu daa, baabi a Yudafoɔ nyinaa hyia he. Menkaa bibiaa kokoam. 21Mmɛ nti ne wobisa me? Bisa bɛ a bɛtee nea meka kyerɛɛ bɛ he; benim nea mekaeɛ.” 22Na ɔkaa yei he, awɛmfoɔ he mu baako a na ogyina hɔ bɔɔ Yesu asom, kaa sɛ “Nti, sɛnea wobuaa sɔfopanyini di?” 23Yesu buaa sɛ, “Sɛ maaka asɛmmɔne a, di bɔne he ho adanseɛ, na sɛ nea mekaeɛ he yɛ a, ɛɛne nti ne wobɔ me?” 24Na Anas maa bɛkyekyeree Yesu de no kɔmaa sɔfopanyini Kaiafa.
Petro yii Yesu mmaa bio
25Saa berɛ yi na Simon Petro gyina hɔ ɔɔto gya. Bebisaa no sɛ, “Wo nso woyɛ beema yi asuafoɔ he mu baako, ɔnte saa?” Ɔsanee sɛ, “Daabi menka ho.” 26Na sɔfopanyini he akoa a Petro twaa n’aso he busuani kaa sɛ, “Manhu wo ne no turom hɔ?” 27Petro sanee bio sɛ ɔnte saa, na amonom hɔaa akokɔ bɔneeɛ.
Bɛde Yesu kogyinaa Pilato anim
(Mateo 27:2, 11-30; Marko 15:1-19; Luka 23:1-25)
28Na bɛde Yesu firii Kaiafa hɔ kɔɔ amrado Pilato abane mu. Na ɔyɛ anɔpatutuutu. Na Yudafoɔ he ankasa ankɔ amrado abane he mu sɛnea ɔbɛyɛ a bengu bɛ ho fi na bɛatumi adi Twam he bi. 29Nti Pilato kɔɔ bɛ nkyɛne abɔntene bisaa bɛ sɛ, “Mmɛ soboɔ ne hode ɔɔbɔ saa beema yi?” 30Bɛkaa sɛ, “Sɛ beema yi nyɛ nipa bɔnefoɔ a, nka yɛamfa no ammrɛ wo.” 31 Pilato ka kyerɛɛ bɛ sɛ, “Ho ankasa homfa no nkobu no atɛne sɛnea ho mmara teɛ.” Yudafoɔ he buaa sɛ, “Mmara mma yɛ kwane mma yenku biaa.” 32 (Yei maa asɛm a Yesu ka faa wuo korɔ a na oobewu he ho he baa mu.) 33Nti Pilato kɔɔ amrado abane he mu hɔ bio, na ɔfrɛɛ Yesu bisaa no sɛ, “Wo ne Yudafoɔ hene he?” 34Yesu buaa sɛ, “W’ankasa na woabɔ wo tim ɔɔka yei anaa nipa bi ne kaa me ho asɛm kyerɛɛ wo?” 35Pilato buaa sɛ, “Menyɛ Yudani, anaa meyɛ bi? Wo ankasa wo manfoɔ ne asɔfoɔ mpanyimfoɔ he ne de wo ahyɛ me nsa. Mmɛ adeɛ ne woayɔ?” 36Yesu buaa sɛ, “M’ahennie mfiri wiase yi mu. Sɛ nka ofiri wiase yi mu a, nka m’asomfoɔ bɛko na bɛamfa me anhyɛ Yudafoɔ he nsa. Nso m’ahennie mfiri ha.” 37 Pilato bisaa no sɛ, “Nti woyɛ hene?” Yesu buaa sɛ, “Wone wooka sɛ meyɛ hene. Me deɛ yei nti ne bɛwoo me, na mebaa wiase sɛ meebedi nɔkorɛ he ho adanseɛ. Biaa a ofiri nɔkorɛ he tie me nne.” 38Pilato bisaa no sɛ, “Ɛɛne ne nɔkorɛ?”
Bebuaa Yesu Kumfɔ
Ɔkaa yei wieeɛ he, ɔsane firi kɔɔ Yudafoɔ he hɔ kɔka kyerɛɛ bɛ sɛ, “Mennhuu mfomsoɔ biaa ne ho. 39Nso howɔ amanneɛ bi sɛ, sɛ Twam duru a megyae nipa baako ma ho. Nti hopɛ sɛ megyae Yudafoɔ hene he ma ho anaa?” 40Bɛteaam kaa sɛ, “Ɔnyɛ yie, na mmom Baraba!” Na Baraba yɛ dwotwafoɔ.",https://www.bible.com/bible/3971/JHN.18.BBTP
YOHANE 19,"1Afei Pilato faa Yesu, na ɔmaa bɛbɔɔ no mmaa. 2Na asraafoɔ he de nkasɛe yɔɔ kyɛ de hyɛɛ ne ti, na bɛde ataadeɛ ngugusoɔ kɔkɔɔ bi hyɛɛ no. 3Na bɛkɔɔ so baa ne nkyɛne bɛkaa sɛ, “Yudafoɔ hene, mo oo mo!” Na bɛbobɔɔ no asotorɔ. 4Pilato kɔɔ abɔntene bio kɔka kyerɛɛ bɛ sɛ, “Hwɛ! Mede no oofiri adi abra ho na hoahu sɛ menhuu ne ho mfomsoɔ biaa.” 5Nti Yesu firii adi baeɛ a na nkasɛe kyɛ hyɛ no na ataadeɛ ngugusoɔ kɔkɔɔ bi nso hyɛ no. Pilato ka kyerɛɛ bɛ sɛ, “Beema he di!” 6Berɛ a asɔfoɔ ne awɛmfoɔ he huu Yesu he, bɛteateaam sɛ, “Bɔ no asennua mu! Bɔ no asennua mu!” Pilato ka kyerɛɛ bɛ sɛ, “Ho ankasa homfa no na hommɔ no asennua mu. Menhu mfomsoɔ biaa ne ho.” 7 Yudafoɔ he buaa no sɛ, “Yɛwɔ mmara, na sɛnea mmara he kyerɛ he ɔsɛ sɛ owu efiri sɛ ɔyɛ ne ho sɛ Nyankopɔn Ba.” 8Afei berɛ a Pilato tee yei he, osuroo paa. 9Ɔkɔɔ n’abane mu bio, na obisaa Yesu sɛ, “Wofiri he?” Na Yesu ammua no. 10Na Pilato ka kyerɛɛ no sɛ, “Wommua me? Wonnim sɛ mewɔ tumi sɛ megyae wo anaa mebɔ wo asennua mu?” 11Yesu buaa sɛ, “Sɛ bɛamfa amfiri soro amma wo a wonnya me so tumi biaa. Ɔno nti nea oyii me maa wo he bɔne so paa.” 12Ofiri saa berɛ he Pilato kɔɔ so hwehwɛɛ kwane a ɔbɛfa so agyae Yesu, nso Yudafoɔ he teaam kaa sɛ, “Sɛ wogyae beema yi a na wonyɛ Kaesare adamfo. Nipa biaa a ɔyɛ ne ho sɛ hene he kasa tia Kaesare.” 13Na Pilato tee nsɛm yi, ɔde Yesu pie baa abɔntene na ɔtenaa atemmuo adwa so baabi a bɛfrɛ hɔ Aboɔ-nsɛeɛ, na Hebri kasa mu bɛfrɛ no Gabata. 14Saa berɛ he na bɛɛboaboa bɛ ho ama Twam he, na aabɔ bɛyɛ awia dummienu. Na ɔka kyerɛɛ Yudafoɔ he sɛ, “Hwɛ, ho hene di!” 15 Bɛteaam sɛ, “Fa no kɔ! Fa no kɔ! Bɔ no asennua mu!” Pilato bisaa bɛ sɛ, “Memmɔ ho Hene he asennua mu?” Asɔfoɔ mpanyimfoɔ he buaa sɛ, “Yenni hene biaa ka Kaesare ho.” 16Na ɔde Yesu maa bɛ sɛ bɛnkɔ bɔ no asennua mu.
Bɛbɔɔ Yesu asennua mu
(Mateo 27:31-50; Marko 15:20-37; Luka 23:26-46)
Nti bɛfaa Yesu kɔeɛ 17berɛ a na ɔno ankasa so n’asennua. Ofirii adi kɔɔ baabi a bɛfrɛ hɔ Tikankuro (anaa Golgota Hebri kasa mu). 18Hɔ ne bɛbɔɔ ɔne nnipa mmienu asennua mu. Na nnipa mmienu he mu baako ya Yesu nifa ne baako nso ya ne benkum. 19Pilato twerɛɛ asɛm bi bɔɔ asennua he atifi. Ɔtwerɛɛ sɛ, “Yesu Nasareni, Yudafoɔ hene he.” 20Yudafoɔ bebree kane saa ntwerɛeɛ yi efiri sɛ na baabi a bɛbɔɔ Yesu asennua he bɛne kuro he. Bɛtwerɛɛ asɛm yi Hebri ne Roma ne Hela kasa mu. 21Na Yuda asɔfo mpanyimfoɔ he ka kyerɛɛ Pilato sɛ, “Ntwerɛ sɛ, ‘Yudafoɔ hene,’ na mmom twerɛ sɛ ‘Saa beema yi dɛ, mene Yudafoɔ hene.’ ” 22Pilato kaa sɛ, “Nea matwerɛ he na matwerɛ.” 23Na asraafoɔ he bɔɔ Yesu asennua mu wieeɛ he, bɛfaa n’ataadeɛ ngugusoɔ he kyɛɛ mu nnan maa sraani biaa nyaa baako, ɔne n’ataadeɛ nhyɛaseɛ. Nso na ataadeɛ nhyɛaseɛ he nni mpameeɛ, bɛnwene firi soro besii fam. 24 Nti bɛkeka kyerɛɛ bɛ ho bɛ ho sɛ, “Hommma yɛ ntete mu, na mmom yɛntwe so ntonto nhwɛ nea ɔbɛyɛ ne deɛ.” Na yei ma twerɛ he baa mu sɛ, “Bɛkyekyɛɛ me ngusoɔ mu faeɛ, na bɛ twee m’ataadeɛ nso so ntonto.” 25Na yei ne nea asraafoɔ he yɔeɛ. Saa berɛ heaa na Yesu maame, ne maame nua baa, Maria a ɔyɛ Klopa yerɛ ne Maria Magdalene gyina Yesu asennua he ho. 26 Na Yesu huu ne maame ne suani a ɔdɔ no he sɛ ogyina ne maame nkyɛne he, ɔka kyerɛɛ ne maame sɛ, “Baa, hwɛ, wo ba beema di.” 27Afei ɔka kyerɛɛ suani he sɛ, “Hwɛ, wo nso wo maame di.” Na efiri saa berɛ he suani he de Maria kɔɔ ɔno ankasa ne fie. 28 Yei akyi a Yesu huu sɛ woanya awie nnoɔma nyinaa he (sɛnea ɔbɛyɛ na twerɛ he aba mu nti), ɔkaa sɛ, “Sukɔm de me.” 29 Na adeɛ bi si hɔ a nsa kekakeka ahyɛ no ma. Nti bɛde nsa he bi hyɛɛ sapɔ ma de hyɛɛ dua so de kaa n’ano. 30Na Yesu gyee nsa he, ɔkaa sɛ, “Mawie!” Osii ne ti ase, na ogyaam.
Bɛde pea wɔɔ Yesu mfe
31 Na saa da he yɛ ahosiesie da. Na sɛnea ɔbɛyɛ a homeda he beduru na amu he nsɛne asennua he so nti, Yudafoɔ he bɛsrɛɛ Pilato sɛ ɔmma bemmubu bɛ a bɛabɔ bɛ asennua he nane mu, na benyi amu he mfiri hɔ. 32Na asraafoɔ he ba bebubuu nipa a odi kane ne nea ɔka ho he nane mu. 33Na beduruu Yesu nkyɛne a behuu sɛ wawu dada he, bɛammubu ne nane mu. 34Na asraafoɔ he mu baako de pea wɔɔ ne mfe, na mogyaa ne nsuo firii mu baeɛ amonom hɔaa. 35(Na nea ohuiɛ he adi adanseɛ yi sɛnea ɔbɛyɛ a wo nso wobɛgye adi. N’adanseɛ he yɛ nɔkorɛ, na onim sɛ nea ɔɔka he yɛ nɔkorɛ.) 36 Yei siiɛ sɛ ɔbɛyɛ na twerɛsɛm he aba mu sɛ, “Bemmmu ne dompe biaa mu,” 37 Na bio twerɛsɛm foforɔ dɛ, “Bɛbɛhwɛ nea bɛde pea awɔ no he.”
Yesu amu sie
(Mateo 27:57-61; Marko 15:42-47; Luka 23:50-55)
38Na yeinom akyi he, Yosef a ofiri Arimatea a ɔyɛ Yesu suani nso Yudafoɔ ho hu nti, na ɔyɛ no kokoam he, bɛsrɛɛ Pilato sɛ ɔmma no mfa Yesu amu he nkɔ; na Pilato maa ne kwane na ɔbɛfa kɔeɛ. 39 Nikodemo a dabi ɔbaa Yesu nkyɛne anadwo he nso baeɛ, na ɔde korobo ne pɛprɛ mfrafrae a mu duru bɛyɛ nkariboɔ ha baeɛ. 40Afei bɛfaa Yesu amu he, na bɛde nwera a aduhwam yam kyekyere ne ho, sɛnea Yudafoɔ sie bɛ amu he. 41Na turo bi ya baabi a bɛbɔɔ no asennua mu he, na nna bi ya turom hɔ a ɔyɛ foforɔ a bensie biaa mu da. 42Na hɔ ne Yudafoɔ ahosiesie da he nti, bɛde Yesu kɔtoeɛ, efiri sɛ saa nna he a na bɛde boɔ ayɔ he na na ɔbɛne.",https://www.bible.com/bible/3971/JHN.19.BBTP
YOHANE 20,"Yesu wusɔreɛ
(Mateo 28:1-10; Marko 16:1-11; Luka 24:1-12)
1Afei nnawɔtwe da a odi kane he, Maria Magdalene kɔɔ da he so anɔpatutuutu na ohuu sɛ boɔ he nna nna he ano. 2 Nti ɔde mmirika kɔɔ Petro ne suani foforɔ a Awurade pɛ n’asɛm he nkyɛne kɔka kyerɛɛ bɛ sɛ, “Bɛafa Awurade afiri nna he mu, na yennim baabi a bɛde no akɔto.” 3Na Petro ne suani foforɔ he firii adi baa nna he ho. 4Na bɛ mmienu ne beetu mmirika boom nso suani baako he de mmirika tɛntɛ dii Petro anim, na oduruu nna he ho kane. 5Na ɔbɔɔ ne mu ase hwɛɛ nna he mu, nso wankɔ mu. 6Na Simon Petro dii n’akyi baeɛ, na ɔkɔɔ nna he mu na ohuu nwera he sɛ ogu hɔ, 7 na afei ntoma a bɛde bɔɔ ne ti he nso bɛabobɔ gu nkyɛne baabi a ɔnka nwere he ho. 8Na afei suani foforɔ he a oduruu nna he ho kane he nso kɔɔ mu, na ohuuiɛ, na ɔgye diiɛ. 9 Saa berɛ he na ɔntee twerɛsɛm he ase sɛ otwa sɛ onyane firi awufoɔ mu. 10Nti asuafoɔ he sane kɔɔ bɛ afie mu.
Yesu yii ne ho adi kyerɛɛ Maria Magdalene
11Maria deɛ, na ɔda soaa gyina da he nkyɛne baabi a oosu. Na oguso oosu he, ɔbɔɔ ne mu ase hwɛɛ da he mu. 12Na ohuu abɔfoɔ mmienu bi a bɛhyɛ ntaadeɛ fitaa a na bɛtete baabi a na Yesu amu da he; na baako te baabi a na Yesu amu he da he atifi na baako nso te anafoɔ. 13Bebisaa no sɛ, “Baa, ɛɛne nti ne woosu yi?” Na ɔka kyerɛɛ bɛ sɛ, “Bɛafa m’Awurade amu kɔ na mennim baabi a a bɛde no akɔto.” 14Na ɔkaa yei wieeɛ he ɔdane ne ho na ohuu Yesu sɛ ogyina hɔ, nso wanhu sɛ ɔyɛ Yesu a. 15Yesu bisaa no sɛ “Baa, Mmɛ nti ne woosu yi? Hwane ne woohwehwɛ no?” Maria deɛ na osusu sɛ ɔyɛ turom hɔ hwɛfoɔ nti ɔkaa sɛ, “Owura, sɛ wone wafa no afiri ha a, kyɛrɛ me baabi a wode no akɔto.” 16Na Yesu ka kyerɛɛ no sɛ, “Maria!” Na ɔdanee ne hoka kyerɛɛ no Hebri kasa mu sɛ “Rabuni” (asekyerɛ ne sɛ “Kyerɛkyerɛfoɔ!”) 17 Yesu ka kyerɛɛ no sɛ, “Mfa wo nsa nka me, efiri sɛ menya nkɔɔ soro, m’Agya nkyɛne. Na kɔ me nuanom nkyɛne kɔka kyerɛ bɛ sɛ, ‘Meekɔ soro, m’Agya ne ho Agya ne me Nyankopɔn ne ho Nyankopɔn nkyɛne.’ ” 18Na Maria Magdalene bɛkaa nea asi he kyerɛɛ asuafoɔ he sɛ, “Maahu Awurade”, na ɔka kyerɛɛ bɛ sɛ Awurade aka yeinom akyerɛ no.
Yesu yii ne ho adi kyerɛɛ Asuafoɔ he
(Marko 16:14-18; Luka 24:36-49)
19Na saa da he yɛ nnawɔtwe he da a odi kane. Na nwunu dwoeɛ he, ewom sɛ na Yudafoɔ ho hu nti asuafoɔ he atoto apono mu baabi a na bɛya he deɛ, nso Yesu ba begyinaa bɛ mfimfini, na ɔka kyerɛɛ bɛ sɛ, “Asomdwie nka ho!” 20 Na ɔkaa saa he, ɔde ne nsa ne ne mfem kyerɛɛ asuafoɔ he. Na asuafoɔ he ani gyee sɛ bɛahu Awurade. 21 Na Yesu sane ka kyerɛɛ bɛ sɛ, “Asomdwie nka ho! Sɛnea Agya he asoma me he, saa are ne me nso meesoma ho.” 22Ɔkaa yei wieeɛ he, ɔhome guu bɛ so, kaa sɛ, “Honye Honhom Kronkron. 23 Na biaa a hode ne bɔne bɛkyɛ no he, na bɛde akyɛ no dada. Na biaa a hoammfa ne bɔne akyɛ no he, bɛmmfa nkyɛɛ no.”
Yesu ne Toma
24 Na berɛ a Yesu baeɛ he na Toma, Yesu asuafoɔ dummienu he mu baako a bɛfrɛ no Ata he, nka ho. 25 Nti asuafoɔ a aka he ka kyerɛɛ no sɛ, “Yɛahu Awurade.” Nso ɔka kyerɛɛ bɛ sɛ, “Sɛ manhu ne nsam nnadewa twa na mamfa me nsa teaa anka dadewa he twa he a mennye nni.” 26 Ne nnawɔtwe akyi he, na asuafoɔ he ya dane mu bio a na Toma nso ka ho. Ewom sɛ na bɛatoto apono he mu deɛ, nso Yesu ba begyinaa bɛ mfinfini, na ɔkaa sɛ, “Asomdwie nka ho!” 27Afei ɔka kyerɛɛ Toma sɛ, “Fa wo nsa tea ka ha na bɛhwɛ me nsam, na fa wo nsa bɛka me mfem, na nyɛ akyinnyegyefoɔ.” 28 Toma buaa no sɛ, “M’Awurade ne me Nyankopɔn!” 29 Yesu ka kyerɛɛ no sɛ, “Woahu me nti ne woagye adi? Nhyira ne bɛ a benhuiɛ nso bɛagye adi.”
Nwoma yi Botaeɛ
30Na afei nsɛnkyerɛnne pii nso ya hɔ a Yesu yɔɔ n’asuafoɔ he anim a bɛantwerɛ no nwoma yi mu. 31 Nso bɛatwerɛ yei ato hɔ na ama hoagye adi sɛ Yesu ne Kristo he, Nyankopɔn Ba, na hogye di a, hoanya nkwa ne dini mu.",https://www.bible.com/bible/3971/JHN.20.BBTP
YOHANE 21,"Yesu yii ne ho adi kyerɛɛ Asuafoɔ nson
1Yei akyi he, Yesu yii ne ho adi kyerɛɛ asuafoɔ he bio Tiberia po ho. Na oyii ne ho adi saa kwane yi so. 2 Na Simon Petro, Toma a bɛfrɛ no Ata, Natanael a ofiri Kana a ɔya Galilea, Sebedeo mma mmeema he ne asuafoɔ he mu mmienu nso ya hɔ. 3Simon Petro ka kyerɛɛ bɛ sɛ, “Meekoyi nam.” Bɛka kyerɛɛ no sɛ, “Yɛ ne wo bɛkɔ.” Bɛkɔtenaa kodoɔ he mu, na anadwo he nyinaa bɛanyi nam biaa. 4 Na adeɛ ɔɔyɛ akye he, Yesu begyinaa po he ano, nso asuafoɔ he ahu sɛ ɔyɛ ɔno a. 5 Yesu bisaa bɛ sɛ, “Mma nkumaa, hoanya nam?” Na bebuaa sɛ, “Daabi.” 6 Na ɔka kyerɛ bɛ sɛ, “Honto asau he ngu kodoɔ he nifa na hobenya bi.” Nti bɛtoo asau he na adwene dodoɔ a benyaeɛ nti na bentumi ntwe asau he. 7 Na suani a Yesu dɔ no he ka kyerɛɛ Petro sɛ, “Ɔyɛ Awurade!” Petro tee sɛ ɔyɛ Awurade he, ɔde n’ataadeɛ kyekyeree ne ho, efiri sɛ na ɔda adagya, na ohuri kɔhwee po he mu. 8Na asuafoɔ nkaeɛ he baa kodoɔ he mu bɛtwee asau a na adwene ahyɛ no ma he, saa berɛ he na bɛne asaase ntam bɛyɛ basafa ha. 9Na bebeduru kokoɔ so he, behuu gyabidie a bɛasɔ a nam ne paanoo gu so. 10Yesu ka kyerɛɛ bɛ sɛ, “Homfa adwene a hoayi he bi mmra.” 11Nti Simon Petro kɔtwee asau a adwene akɛseɛ ha aduonum mmeɛnsa ahyɛ no ma he baa kokoɔ so. Na ɔdɔɔso deɛ, nso asau he ante. 12Yesu ka kyerɛɛ bɛ sɛ, “Hommra mmedidi.” Nso asuafoɔ he mu biaa antumi ammisa sɛ, “Woyɛ hwane?” Na benim sɛ ɔyɛ Awurade. 13 Yesu ba bɛfaa paanoo he na ode maa bɛ, na ɔfaa nam he nso yɔɔ saa. 14Yei ne ne mprɛnsa so a Yesu nyane firii awufoɔ mu he, oyii ne ho adi kyerɛɛ asuafoɔ he.
Yesu ne Petro
15 Na bedidi wieeɛ he, Yesu bisaa Simon Petro sɛ, “Simon, Yohane ba, wodɔ me kyɛne yeinom nyinaa?” Ɔka kyerɛɛ no sɛ, “Ɛɛ, Awurade, wonim sɛ medɔ wo.” Yesu ka kyerɛɛ no sɛ, “Ma me nnwane he aduane nni.” 16 Obisaa no mprenu so sɛ, “Simon, Yohane ba, wodɔ me?” Ɔka kyerɛɛ no sɛ, “Ɛɛ, Awurade, wonim sɛ medɔ wo.” Yesu ka kyerɛɛ no sɛ, “Yɛne me nnwane.” 17 Obisaa no mprɛnsa so sɛ, “Simon, Yohane ba, wodɔ me anaa?” Petro werɛ hoo sɛ oobisa no mprɛnsa so sɛ “wodɔ me?” Na ɔka kyerɛɛ no sɛ, “Awurade, wonim bibiaa, wonim sɛ medɔ wo.” Yesu ka kyerɛɛ no sɛ, “Nyɛne me nnwane he.” 18Nɔkwasɛm paa ne sɛ, woyɛ abranteɛ he na wode abɔsoɔ bɔ wo mu nante kɔ baabiaa a w’ankasa wopɛ. Nso sɛ wobɔ akɔkora a, wobɛtene wo nsa na bi de abɔsoɔ abɔ wo mu, na ɔde wo akɔ baabi a wompɛ sɛ wokɔ. 19 (Ɔkaa yei de kyerɛɛ wuo korɔ a obewu de ahyɛ Nyankopɔn animuonyam.) Yei akyi he ɔka kyerɛɛ no sɛ, “Di m’akyi.”
Yesu ne suani a ɔdɔ no he
20 Petro danee ne ho he, ohuu suani a Yesu dɔ no he sɛ odi n’akyi, nea na ɔtweree Yesu kokom adidie he ase a obisaa sɛ, “Awurade, hwane ne beyi wo ama he.” 21Na Petro huu no he, obisaa Yesu sɛ, “Awurade, na yei nso ɛ?” 22Yesu ka kyerɛɛ no sɛ, “Sɛ ɔyɛ mepɛ sɛ ɔtena hɔ kosi sɛ mɛba a, ɔfa wo ho bɛ?” Wo deɛ, kɔ soaa na di m’akyi. 23Nti asɛm yi trɛɛ anuanom he mu sɛ saa suani he onwu; nso Yesu anka sɛ suani he onwu, na mmom ɔkaa sɛ, “Sɛ mepɛ sɛ ɔbɛtena hɔ akosi sɛ mɛba a, ɔfa wo ho bɛ?” 24 Yei ne suani a oodi nnoɔma yi ho adanseɛ na watwerɛ yeinom, na yenim sɛ adanseɛ a odi he yɛ nɔkorɛ. 25 Na nnoɔma bebree ya hɔ nso a Yesu yɔeɛ a, sɛ bɛtwerɛɛ ne nyinaa a, nka mesusu sɛ, nwoma a bɛbɛtwerɛ he nkɔ wiase mu mpo.",https://www.bible.com/bible/3971/JHN.21.BBTP
ASOMAFOƆ NNIANIMU,"NNIANIMU
Asomafoɔ He Nnwuma yɛ Luka Asɛmpa he ntoasoɔ. Ne botaeɛ titire paa ne sɛ ɔbɛka sɛdeɛ Honhom Kronkron dii Yesu akyidifoɔ a bedii kane he akyi, ma bɛkaa ne ho Asɛmpa he ya Yerusalem, Yudea ne Samaria mu de kosii asaase ano nohoa (1:8). Nwoma yi yɛ nsɛm a ɔfa Kristofoɔ anammɔntuo ho sɛdeɛ ɔhyɛɛ aseɛ ya Yudafoɔ mu na ɔkɔɔ soaa bɛyɛɛ wiase nyinaa gyidie. Twerɛfoɔ he botaeɛ ne sɛ ɔbɛma n’akenkanfoɔ ate aseɛ sɛ na Akristofoɔ he nyɛ amammɔfoɔ ya Romafoɔ ahemmane he mu. Ɔdaa no adi sɛ akristofoɔ gyidie he yɛ deɛ ɔbɛhyɛ Yudasom he ma.
Asomafoɔ he Nnwuma he wɔ nkyekyɛmu ahodoɔ mmeɛnsa: (1) Kristofoɔ anammɔntuo a ɔhyɛɛ aseɛ Yerusalem, Yesu sorokɔ akyiri; (2) Bɛtrɛɛ asɛmpa he mu kɔɔ Palestina; (3) Bɛsane trɛɛ mu kɔɔ wiase fa a ɔwɔ po agya, de koduruu Roma.
Adeɛ a ho hia baako ya Asomafoɔ He Nnwuma mu ne Honhom Kronkron dwumadie a ɔde tumi baa agyidifoɔ he so ya Yerusalem berɛ a Pentekoste da he duruiɛ he. Honhom Kronkron kɔɔ soaa hyɛɛ Asafo he ne n’akannifoɔ nkrunee. Ɔbɔ Akristofoɔ a bedii kane he nsɛm mua ya asɛnka ahodoɔ mu, na nsɛm a bɛatwerɛ ya Asomafoɔ He Nnwuma mu he de kyerɛ tumi a ɔya nsɛm yi mu agyidifoɔ abrabɔ ne Asafo he ayɔnkofa mu.
MU NSƐM
Adansedie ho ahosiesie 1:1-26
1. Yesu ahyɛdeɛ ne bɔhyɛ a odi akyire 1:1-14
2. Yuda anamusini 1:15-26
Adansefoɔ ya Yerusalem 2:1—8:3
Adansedie ya Yudea ne Samaria 8:4—12:25
Paulo som adwuma 13:1—28:31
1. N’asɛnka akwantuo a odi kane 13:1—14:28
2. Yerusalem nhyiamu he 15:1-35
3. N’asɛnka akwantuo a ɔtɔ so mmienu 15:36—18:22
4. N’asɛnka akwantuo a ɔtɔ so mmeɛnsa 18:23—21:16
5. Paulo yɛ deduani ya Yerusalem, Kaesarea ne Roma 21:17—28:31",https://www.bible.com/bible/3971/ACT.INTRO1.BBTP
ASOMAFOƆ 1,"1 Teofilo, nwoma a odi kane a metwerɛeɛ he fa nnoɔma a Yesu firii aseɛ yɔeɛ na ɔkyerɛkyerɛeɛ nyinaa 2de besi da a ɔnam Honhom Kronkron so maa asomafoɔ a oyii bɛ he ahyɛdeɛ, na ɔno akyi he bɛfaa no kɔɔ soro. 3N’amanehunu akyi he, ɔnam adanseɛ pii so yii ne ho adi kyerɛɛ bɛ sɛ ɔte ase maa behuu no adaduannan ntam. Na ɔkaa Nyankopɔn ahennie he ho asɛm. 4 Na ɔne bɛ hyiaeɛ he, ɔhyɛɛ bɛ sɛ: “Hommfiri Yerusalem nkɔ, na mmom hontwɛne nea Agya he ahyɛ ho bɔ a, hotee sɛ mekaa ho asɛm 5 sɛ, Yohane deɛ, ɔde nsuo ne bɔɔ asu, na ho deɛ, nna yi mu, ɔnkyɛre bɛbɛbɔ ho asu Honhom Kronkron mu.”
6 Berɛ a behyiaeɛ he, bebisaa no sɛ, “Awurade, berɛ yi mu ne bɛbɛsane de ahennie he ama Israel anaa?” 7Afei obuaa bɛ sɛ, “Ɔnyɛ ho asɛm sɛ hobehu berɛ anaa nna a Agya he ankansa de ne tumi ahyɛ ato hɔ, 8na mmom sɛ Honhom Kronkron he nya ba ho so a, hobenya ahoɔdene, na hoayɛ m’adansefoɔ ya Yerusalem, Yudea ne Samaria de akɔpem asaase ano nohoa.” 9 Na ɔkaa yeinom wieeɛ a na bɛɛhwɛ no he, bɛmaa no so, na mununkum bɛkataa no so a afei na benhu no bio. 10 Na ɔɔkɔ na asuafoɔ he ɔɔhwɛ soro haa he, mpofiremuaa nnipa mmienu bi a bɛhyɛ ntaadeɛ fitaa begyinaa ne nkyɛne. 11 Na bɛkaa sɛ, “Galilea mmeema, ɛɛne nti na hogyina ha ɔɔhwɛ soro haa yi? Yesu yi a bɛafa no ho nkyɛne kɔ soro yi, ɔbɛba saa, sɛnea hohu no sɛ ɔɔkɔ soro yi.”
12 Na yei akyi he, asuafoɔ he firii Ngo Bepɔ a ɔbɛne Yerusalem bɛyɛ borɔfo kwansini fa he so sane kɔɔ Yerusalem. 13 Na beduruu hɔ he, bɛforo kɔɔ abrosane so kowuraa dane bi a na Petro ne Yohane ne Yakobo ne Andrea, Filipo ne Toma, Bartolomeo ne Mateo, Alfeo ba Yakobo ne Simon Selote ne Yakobo ba Yuda te mu he mu. 14 Na bɛ nyinaa bɛde akoma korɔ tuu bɛ ho sii hɔ maa mpaebɔ, a na mmaa a bɛne Yesu nanteeɛ he ne Yesu maame Maria ne Yesu nuanom nso ka ho.
15Na nna he mu he Petro sɔre gyinaa agyidifoɔ he mfinimfini. Na nnipakuo a bɛahyia faako he bɛyɛ nnipa ha aduonu. Na ɔkaa sɛ, 16 “Anuanom, otwa sɛ twerɛsɛm a Honhom Kronkron nam Dawid so ka faa Yuda a ɔkyerɛɛ bɛ a bɛkyee Yesu he kwane maa bɛkyee no he ba mu. 17Na ɔka yɛ ho, na onyaa som yi kyɛfa bi someeɛ. 18 (Saa beema yi de amumuyɔ ho akatua tɔɔ asaase, na ne wuo mu he, ɔte hweeɛ ma ne ti besii hɔ, na ne mu paeɛ ma ne yamuadeɛ nyinaa tu guiɛ. 19Na bɛ a bɛte Yerusalem nyinaa teeɛ, na bɛfrɛɛ asaase he bɛaa bɛ kasa mu sɛ Hakeldama, asekyerɛ ne Mogyaa Asaase.) 20 “Na bɛatwerɛ no Nnwom nwoma he mu sɛ,
‘Ma ne tenabea nnane amanfõõ,
na mma biaa ntena hɔ’;
na
‘Ne hwɛfoɔ adwuma he, ma bi foforɔ nyɔ.’
21 Nti otwa sɛ mmeema a bɛ ne yɛ nateeɛ berɛ a Awurade Yesu ne yɛ dii akɔneaba he nyinaa 22ofiri Yohane asubɔ so de besi da a bɛfaa no firii yɛ nkyɛne kɔɔ soro he mu baako ne yɛ yɛ ne sɔreɛ ho adansefoɔ.” 23Nti besusuu nnipa mmienu, Yosef a bɛfrɛ no Barsaba a bɛtoo ne dini Yusto, ɔne Matia. 24Na bɛbɔɔ mpaeɛ sɛ, “Awurade, wonim nnipa nyinaa akomam, kyerɛ mmienu yi baako a woayi no 25sɛ ɔmfa som yi, ne asomfodwuma a Yuda firii mu gya too hɔ, faa ɔno ankasa kwane so he!” 26 Na bɛtwee bɛ so ntonto; na ntonto he bɔɔ Matia, na bɛde no kaa asomafoɔ dubaako he ho.",https://www.bible.com/bible/3971/ACT.1.BBTP
ASOMAFOƆ 2,"1 Na Pentekoste da he duruiɛ he, na bɛ nyinaa ahyia faako. 2Na mpofiremuaa, dede bi a ɔte sɛ mframa a ɔɔbɔ dendenndene firi soro baeɛ, na ɔbɛhyɛɛ fie a na bɛte mu he ma. 3 Na behuu bibi te sɛ gya a ɔɔdɛre a atwetwe sɛ kɛtrɛma, na obesisii bɛ atifi mmaako mmaako. 4 Na Honhom Kronkron bɛhyɛɛ bɛ nyinaa ma ma, na befiri aseɛ sɛ kaa kasa foforɔ, sɛnea Honhom he de maa bɛ sɛ bɛnka.
5 Afei na Yudafoɔ bi a bɛyɛ nyamesurofoɔ a befiri wiase amane nyinaa mu te Yerusalem. 6Na dede he baeɛ he, nnipa pii behyiaeɛ, na bɛ adwene mu yɛɛ bɛ naa sɛ biaa tee nea bɛɛka he ne kurom kasa mu. 7Na ɔyɛɛ bɛ nyinaa ahodwiri ne nwanwa, na bebisaa sɛ, “Aa! Bɛ a bɛɛkasa yi nyinaa nyɛ Galileafoɔ? 8Na afei ɔyɛɛ dɛ ne yɛ nyinaa yɛte nea bɛɛka yi yɛ ankasa yɛ kurom kasa mu yi? 9Ye mu binom firi Partia, Media, Elam, Mesopotamia, Yudea, Kapadokia, Ponto, Asia, 10Frigia Pamfilia, Misraim ne Libia fa a ɔfa Kirene; afei binom nso yɛ ahɔhoɔ a befiri Roma, binom nso yɛ Yudafoɔ ne amanamane mufoɔ a bɛabɛdɔm Yudafoɔ som he, 11Kretefoɔ ne Arabiafoɔ; na yɛte no yɛ kasa mu sɛ bɛɛka Nyankopɔn tumi ne ne nnwuma akɛseɛ ho asɛm.” 12Na ɔyɛɛ bɛ nyinaa ahodwiri ne nwanwa, na bebisabisaa bɛ ho bɛ ho sɛ, “Yei kyerɛ sɛ?” 13Na binom nso dii bɛ ho fɛw sɛ “Nsa dɔkɔdɔkɔ aboro bɛ.”
14Na Petro ne dubaako he sɔre gyinaeɛ; afei Petro teaam ka kyerɛɛ nnipa a bɛya hɔ he sɛ, “Yudafoɔ ne ho a hote Yerusalem nyinaa, honyɛ aso ntie nea meebɛka yi! 15Nɔkwasɛm ne sɛ, yeinom mmoro nsa, sɛnea hosusu he, na afei mpo ne abɔ anɔpa nnɔn nkron. 16 Na deɛ asi yi yɛ nea diyifoɔ Yoel kaa ho asɛm sɛ, 17Nyankopɔn dɛ:
‘Nna a odi akyire he mu he,
mehwie me Honhom agu honam nyinaa so,
na ho mma mmeema ne ho mma mmaa ahyɛ nkɔm,
na mmabunu anya anisoadehunu,
na ho mpanyini asõsõ adaeɛ.
18Na me nkoa ne me mfena so ne, nna he mu, mehwie me Honhom agu, na bɛahyɛ nkɔm.
19Na mɛma anwanwadeɛ aba soro
na nsɛnkyerɛnne aba asaase so, fam,
mogyaa ne gya ne wisie kumoo.
20Awia beduru sum,
na bosome nso adane sɛ mogyaa,
ansa na Awurade da kɛseɛ a ɔhyerɛn he aba.
21 Na biaa ɔbɛbɔ Awurade dini he bɛbɛgye no nkwa.’
22“Israelfoɔ, hontie nea meeka yi: Yesu, Nasareni he, beema a Nyankopɔn de anwanwadeɛ ne nsɛnkyerɛnne a ɔno Nyankopɔn he ankasa nam ne so yɔɔ no ho mu yii no adi kyerɛ ho pefee, sɛnea hoaa honim he; 23 ɔnoaa ne ɔnam Nyankopɔn nhyehyɛeɛ ne ne nim a onim dada so yii no maeɛ he, na hofaa no, nam bɛ a benni mmara nsa so bɔɔ no asennua mu kuu no. 24Nyankopɔn anyane no afiri wuom, na waayi wuo-yeyaa afiri ne so, efiri sɛ ontumi mma sɛ ɔbɛkɔ so ahu wuo amaneɛ. 25 Na Dawid kaa ne ho asɛm sɛ,
‘Mehu Awurade m’anim da biaa,
ɔya me nifa nti menhinhim da;
26Yei nti m’akoma tɔɔ me yam, na me kɛtrɛma ho sanee no;
afei nso me nipadua mpo bɛtena anidasoɔ mu,
27efiri sɛ wonnya me kra Asamando,
na womma wo Kronkronni he nipadua mporɔ.
28Woama mahu nkwa kwane;
esiane sɛ wo ne me ya hɔ nti, m’anigyeɛ awie pɛyɛ.’
29 “Anuanom, homma me kwane na menka nana Dawid ho asɛm pefee menkyerɛ ho, sɛ owuiɛ, na besiee no, na n’adamena ya yɛ nkyɛne ha de besi nnɛ. 30 Ɔnam sɛ ɔyɛ diyifoɔ, na onim sɛ Nyankopɔn de ntam aka akyerɛ no sɛ n’asenemfoɔ he mu baako bɛtena n’ahennwa so nti, 31ohuu yei sieeɛ na ɔkaa Kristo ho asɛm sɛ bɛannya no Asamando, saa ara nso ne ne honam amporɔ. 32Yesu yiaa ne Nyankopɔn anyane no; yɛ nyinaa yɛyɛ ho adansefoɔ. 33Afei bɛmaa no so kɔɔ Nyankopɔn nifa, na onyaa Agya he nkyɛne Honhom bɔhyɛ he nti ne wahwie nea hohu na hote yi agu. 34 Na Dawid amforo ankɔ soro, nso ɔno ankasa kaa sɛ,
‘Awurade ka kyerɛɛ m’Awurade sɛ, Tena me nsa nifa,
35kosi sɛ mede w’atamfoɔ bɛhyɛ wo nane ase.’
36 Nti ma Israel fie nyinaa nhu ampa sɛ Nyankopɔn ayɔ Yesu yi a hobɔɔ no asennua mu he Awurade ne Kristo.”
37 Na bɛteeɛ he, asɛm he wowɔɔ bɛ akoma mu, na bebisaa Petro ne Asomafoɔ a bɛaka he sɛ, “Anuanom, ɛɛne ne yɛnyɔ?” 38 Afei Petro ka kyerɛɛ bɛ sɛ, “Honsakra ho adwene, na ho nyinaa homma bɛmmɔ ho asu Yesu Kristo dini mu, na hoanya bɔne fakyɛ, na hobenya akyɛdeɛ a ɔyɛ Honhom Kronkron he. 39 Na bɔhyɛ yi ya hɔ ma ho ne ho mma ne bɛ a bɛya akyirikyiri, a Awurade yɛ Nyankopɔn bɛfrɛ bɛ aba ne nkyɛne nyinaa.” 40 Na ɔde nsɛm foforɔ pii dii adanseɛ, na otuu bɛ fo sɛ, “Homma bɛnnye ho mfiri awoɔ ntoatoasoɔ porɔeɛ yi mu.” 41Na bɛ a bɛde anigyeɛ gyee n’asɛm he maa bɛbɔɔ bɛ asu, na saa da he akra bɛyɛ mpem mmeɛnsa nso bɛyɛɛ asuafoɔ. 42 Na betuu bɛ ho sii hɔ maa asomafoɔ he nkyerɛkyerɛ ne ayɔnkofa, paanoo bubuo ne mpaebɔ.
43Na hu tɔɔ akra nyinaa so, efiri sɛ Asomafoɔ he yɔɔ anwanwadeɛ ne nsɛnkyerɛnne pii. 44 Na bɛ a bɛgye diiɛ nyinaa hyiaa faako, na bɛ nnoɔma nyinaa yɛɛ kwasafodeɛ. 45Na bɛtɔno nea bɛwɔ ne bɛ agyapadeɛ kyekyɛɛ nea benyaeɛ maa bɛ ho bɛ ho, sɛnea biaa ahiadeɛ teɛ. 46 Da biaa na behyiam asɔrefie hɔ, na bebubu paanoo afie mu, de anigyeɛ ne akoma a mu te didi bom 47 yi Nyankopɔn ayɛ. Na benyaa nnipa he nyinaa anim adom. Na Awurade de bɛ a ɔgyee bɛ he kaa asafo he ho da biaa.",https://www.bible.com/bible/3971/ACT.2.BBTP
ASOMAFOƆ 3,"1Da koro bi, ɔɔkɔ bɔ awia nnɔn mmeɛnsa, mpaebɔ berɛ he, Petro ne Yohane siim sɛ bɛɛkɔ asɔrefie. 2 Na nkurofoɔ so beema bi a bɛwoo no he na ɔyɛ bubuani; na daa bɛde no ba asɔrefie pono a bɛfrɛ no Pono Fɛɛfɛ he ano ma no bɛsrɛ bɛ a bɛɛkɔ asɔrefie hɔ he hɔ sika. 3Berɛ a ohuu Petro ne Yohane sɛ bɛɛkɔ asɔrefie hɔ he, ɔsrɛɛ sɛ bɛnkyɛ no sika. 4Nso Petro ne Yohane hwɛɛ no gyee; na Petro kaa sɛ “Hwɛ yɛ.” 5Nti ɔhwɛɛ bɛ susuu sɛ obenya bibi afiri bɛnkyɛne. 6 Nso Petro kaa sɛ, “Sika anaa dwetɛ deɛ menni bi, na mmom nea mewɔ ne mede ma wo yi; sɔre nante Yesu Kristo, Nasareni he, dini mu.” 7Nti ɔsɔɔ ne nsa nifa maa no so. Na amonom hɔaa ne nane ne ne nanpɔ so yɛɛ dene. 8Ohuri gyinaeɛ, na ofirii aseɛ nanteeɛ, na ɔne bɛ kɔɔ asɔrefie hɔ a na oohurihuri na ooyi Nyankopɔn ayɛ. 9Nnipa he nyinaa huu no sɛ ɔɔnante na ooyi Nyankopɔn ayɛ, 10na behuu sɛ ɔyɛ ɔno ne na ɔtena Pono Fɛɛfɛ he ano srɛsrɛ sika he, na nea asi he yɛɛ bɛ nwanwa ne ahodwiri.
11 Berɛ a beema he kita Petro ne Yohane mu he, nnipa a bɛya hɔ he nyinaa de ahodwiri tuu mmirika kɔɔ bɛ nkyɛne bea bi a bɛfrɛ hɔ Salomo abranaa so. 12Na Petro huu yei he, ɔka kyerɛɛ nkurofokuo he sɛ, “Israel mmeema, ɛɛne nti ne yei yɛ ho nwanwa, mmɛ nti ne hoohwɛ yɛ haa te sɛ nea yɛnam yɛ ankasa yɛ tumi anaa yɛ tenenee so ne ama beema yi anante yi? 13 Abraham Nyankopɔn ne Isak Nyankopɔn ne Yakobo Nyankopɔn, yɛ nananom Nyankopɔn ahyɛ n’akoa Yesu animuonyam, nea ho deɛ, hoyii no maeɛ, na hopaa no Pilato anim, berɛ a Pilato sii gyinaeɛ sɛ obegyaa no he. 14 Na hopoo Kronkronni ne Hoteeni he, na hosrɛɛ sɛ bennyae wudini he ma ɔnkɔ. 15 Na hokuu nkwa Farebae he, nea Nyankopɔn nyanee no firii awufuom he. Yɛyɛ yei ho adansefoɔ. 16Nti gyidie a yɛwɔ ya ne dini mu ne ama beema a hohu no na honim no yi anya ahoɔdene, na Yesu mu gyidie ne ama beema yi ho atɔ no korakora ya ho nyinaa ho anim yi.
17 “Afei anuanom, menim sɛ nim a honnim nti ne hoyɔɔ sɛnea ho atumfoɔ yɔɔeɛ he. 18 Nso Nyankopɔn nam saa kwane yi so ama nnoɔma a ɔnam adiyifoɔ he so kaeɛ he aba mu sɛ, ne Kristo he behu amane. 19Nti ho nsakra ho adwene, na hommra Nyankopɔn nkyɛne na wapopa ho bɔne, 20na ayɛ ahotɔ nna afiri Awurade nkyɛne aba, na wasoma nea bɛayi no asi hɔ ama ho dada he, Yesu, Kristo he 21a ɔsɛ sɛ ɔtena soro kosi berɛ a bebesiesie nnoɔma nyinaa sɛnea Nyankopɔn nam n’adiyifoɔ kronkron he so firi teteete aka he. 22 Mose kaa sɛ, ‘Awurade ho Nyankopɔn beyi diyifoɔ a ɔte sɛ me afiri ho nuanom mu ama ho. Ɔsɛ sɛ hotie nea ɔbɛka akyerɛ ho nyinaa. 23Na ɔbɛba sɛ, biaa a ontie saa diyifoɔ he, bɛbɛsɛe no koraa afiri mane he mu.’ 24Na adiyifoɔ a bɛakasa he, ofiri Samuel ne bɛ a bɛbaa n’akyi, nso hyɛɛ saa nna yi ho nkɔm. 25 Hoyɛ adiyifoɔ he ne apam a Nyankopɔn ne ho agyanom pameeɛ he mma, sɛnea ɔka kyerɛɛ Abraham sɛ, ‘W’aseni so ne bɛbɛfa ahyira asaase so mmusua nyinaa he.’ 26 Berɛ a Nyankopɔn somaa n’Akoa he, ho nkyɛne ne ɔmaa no baa kane sɛ ɔmmɛdane ho nyinaa mfiri ho nneyɔeɛ bɔne ho na onhyira ho.”",https://www.bible.com/bible/3971/ACT.3.BBTP
ASOMAFOƆ 4,"1 Afei berɛ a Petro ne Yohane ɔɔkasa akyerɛ nkurofoɔ he, asɔfoɔ mpanyimfoɔ ne asɔrefie hwɛfoɔ he ne Sadukifoɔ he baa bɛ so, 2 na bɛ bo afu sɛ asuafoɔ he nam Yesu wusɔreɛ he ɔɔkyerɛkyerɛ nkurofoɔ he wusɔreɛ ho asɛm. 3Nti bɛkyee bɛ kɔtoo afiase ma adeɛ kyeeɛ, efiri sɛ na adeɛ asa dada. 4Na bɛ a bɛtee asɛm a Petro ne Yohane kaeɛ he mu bebree gye diiɛ, na bɛ dodoɔ bɛyɛ mpemnum.
5Adeɛ kyeeɛ he, bɛ atumfoɔ ne mpanyimfoɔ ne atwerɛfoɔ he hyiaam Yerusalem, 6a na sɔfo panyini Anas, ne Kaiafa, ne Yohane ne Aleksandro, ne bɛ mu pii a na bɛyɛ sɔfo panyini he abusuafoɔ nso ka ho. 7 Na bɛde Petro ne Yohane begyinaa bɛ mfimfini firi aseɛ bisabisaa bɛ sɛ: “Mmɛ tumi ne hode yɔɔ yei anaa hwane dini mu ne hoyɔɔ saa?” 8 Na Petro a Honhom Kronkron he ahyɛ no ma he kaa sɛ, “Mane atumfoɔ ne mpanyimfoɔ, 9sɛ nnɛ hogyina papa a yɛayɔ ama yarefoɔ yi so ɔɔhwehwɛ yɛ nsɛm mu ahu nea ɔnam ne so ama beema yi ho atɔ no a, 10 hedeɛ ho ne nnipa a hoya Israel nyinaa nhu sɛ ɔnam Nasareni Yesu Kristo a hobɔɔ no asennua mu a Nyankopɔn nyane no firii awufoɔ mu he dini so ne saa beema yi nyaa ayaresa. 11 Saa Yesu yi ne, boɔ a ho adansifoɔ poo no a wabɛyɛ tweaso ti boɔ he. 12 Nkwagyeɛ nni bi foforɔ mu, efiri sɛ dini foforɔ biaa nni soro anaa asaase so a bɛde ama nnipa sɛ bɛmfa so nye yɛ nkwa ka Yesu dini ho.”
13Na behuu sɛnea Petro ne Yohane kasa akokoɔduro so he, na behuu sɛ bɛyɛ nnipa a bensuaa nwoma na bɛyɛ mpapahwekwaa he, ɔyɛɛ bɛ nwanwa. Na behuu sɛ na bɛne Yesu ne nanteeɛ. 14 Na bɛhwɛɛ nipa a bɛasa no yareɛ he sɛ ogyina Petro ne Yohane nkyɛne he, bɛanya hwee anka antia bɛ. 15Na bɛhyɛɛ bɛ sɛ bemfiri dwa he mu mfiri adi, na betuu agyina. 16 Na bɛkaa sɛ, “Ɛɛne ne yɛbɛyɔ nnipa yi? Na nsɛnkyerɛnne a ɔnam bɛ so aba he ada adi ya bɛ a bɛte Yerusalem nyinaa anim; na yentumi nnye ho akyinnye. 17 Na sɛ ɔbɛyɔ na ɔnkɔ so nterɛ nnipa he mu nti, homma yɛmmara bɛ sɛ bɛnnka dini yi ho asɛm nkyerɛ nipa biaa bio.” 18Nti bɛfrɛɛ bɛ hyɛɛ bɛ sɛ bɛnnka asɛm na bɛnkyerɛkyerɛ Yesu dini mu baabiaa. 19 Nso Petro ne Yohane buaa bɛ sɛ, “Sɛ ɔtene Nyankopɔn anim sɛ yetie ho sene Nyankopɔn a, ho ankasa hommua. 20Na yɛ mmom deɛ, nea yɛate na yɛahu he, yentumi nnyae ho asɛm ka da.” 21Na behunahunaa bɛ bio he, begyae bɛ esiane sɛ bɛannya bibiaa a bebegyina so atwe bɛ aso ɔnam nkurofoɔ he nti, efiri sɛ, na nkurofoɔ he nyinaa ɔɔhyɛ Nyankopɔn animuonyam ya nea asi he ho. 22Na beema a bɛnam anwanwakwane so saa no yadeɛ he adi boro mfie aduannan.
Asafo he mpaebɔ
23Begyae bɛ he, bɛkɔɔ bɛ mfɛfoɔ nkyɛne kɔkaa nea sɔfopanyini ne mpanyimfoɔ he ka kyerɛɛ bɛ he kyerɛɛ bɛ. 24Bɛtee yei he bɛde akoma korɔ maa bɛ nne so bɔɔ mpaeɛ sɛ, “Nyame Tumfoɔ, wo ne wobɔɔ soro ne asaase, po ne mu nnoɔma nyinaa, 25 na wonam Honhom Kronkron so faa yɛ nana Dawid a ɔyɛ w’akoa so kaa sɛ:
‘Ɛɛne nti ne Amanamane yɛ gyegyeegye
na nkurofoɔ susu ade hunu?
26Asaase so ahemfo sɔre gyina,
na atitire hyiaa faako
sɔre tia Awurade ne ne Kristo he.’
27 Na Herode ne Pontio Pilato ne amanamane mufoɔ ne Israelfoɔ ka boom tiaa w’akoa kronkron Yesu a woasra no 28sɛ ɔmmɛyɔ nea wo nsa ne wo agyina ahyɛ ato hɔ sɛ ɔbɛba he. 29 Na afei, Awurade, hwɛ bɛ ahunahuna, na ma wo nkoa mfa akokoɔduro nyinaa nka w’asɛm, 30berɛ a wotene wo nsa sa yadeɛ, na wonam w’akoa kronkron Yesu dini so yɔ nsɛnkyerɛnne ne anwanwadeɛ yi.” 31Berɛ a bewiee mpaebɔ he, baabi a behyiaam he wosoeɛ, na Honhom Kronkron bɛhyɛɛ bɛ nyinaa mama na bɛde akokoɔduro kaa Nyankopɔn asɛm he.
Asafo mu anuadɔ
32 Na afei bɛ a bɛgye diiɛ he mu bebree akoma ne bɛ kra yɛɛ baako, na bɛ mu biaa nka sɛ ne nnoɔma a ɔwɔ yɛ ɔno nkoaa ne dea, na mmom bɛ nnoɔma nyinaa yɛ kwasafodeɛ. 33 Asomafoɔ he de tumi kɛseɛ dii adanseɛ faa Awurade Yesu wusɔreɛ he ho, na adom kɛseɛ baa bɛ nyinaa bɛ so. 34 Bɛ mu biaa nni hɔ a na bibi hia no, efiri sɛ na bɛ a bɛwɔ nsaase anaa afie he nyinaa tɔno de nea benya he ba 35bɛhyɛ asomafoɔ he nsa ma bɛkyekyɛ ma biaa sɛnea n’ahiadeɛ teɛ. 36 Nti Yosef a asomafoɔ he too ne dini Barnaba, a asekyerɛ ne Futufoɔ, Lewini a ofiri Kipro, 37a ɔwɔ asaase bi he, tɔno de sika he bɛhyɛɛ asomafoɔ he nsa.",https://www.bible.com/bible/3971/ACT.4.BBTP
ASOMAFOƆ 5,"Torɔdie ho asotwee
1Na beema bi a ɔde Anania, ne ne yerɛ Safira nso tɔnoo bɛ asaase bi. 2 Na Anania yii sika a benyaeɛ he bi sieeɛ a na ne yerɛ nso nim ho bi, na bɛde nkaeɛ he bɛhyɛɛ asomafoɔ he nsa. 3 Petro bisaa sɛ, “Anania, ɛɛne nti ne Satan apirim w’akoma sɛ yi sika a wonyaeɛ firi asaase he tɔno he mu bi sie na bedi torɔ kyerɛ Honhom Kronkron? 4Berɛ a asaase he ya wo nsam he, na ɔnyɛ wo dea? Na wotɔnoeɛ he nso, na ɔnna so nyɛ wo dea anaa? Mmɛ nti na wobɔɔ pɔ a ɔte saa w’akoma mu? Nyankopɔn ne woadi torɔ akyerɛ no, na mmom ɔnyɛ nnipa.” 5Anania tee asɛm he, ɔhwee ase wuiɛ. Na hu kɛseɛ bɔɔ bɛ a bɛteeɛ he nyinaa. 6Na mmaranteɛ he sɔre de ntoma kyekyeree no, na bɛsoaa no firii adi kosiee no.
7Afei bɛyɛ nnɔnhwere mmeɛnsa akyi he, ne yerɛ baeɛ a na onnim nea asi. 8Petro bisaa no sɛ, “Ka kyerɛ me, hotɔnoo asaase he de gyee saa boɔ yi anaa?” Na obuaa sɛ, “Ɛɛ, saa ne yɛ tɔnoo no.” 9Na afei Petro bisaa no sɛ, “Mmɛ nti ne ho mmienu ayɔ ho adwene sɛ ho bɛsɔ Nyankopɔn Honhom ahwɛ yi? Hwɛ, bɛ a bekosiee wo kunu he anammɔno ne ya pono ano he, saa ne bɛbɛsoa wo nso akɔ.” 10Amonom hɔaa ɔhwee Petro nane ase wuiɛ. Na mmeranteɛ he baeɛ a behuu sɛ wawu he, bɛfaa no firi adi kosiee no ne kunu he nkyɛne. 11Na hu kɛseɛ bɔɔ asafo he ne bɛ a bɛteeɛ nyinaa.
Anwanwadeɛ ahodoɔ
12 Bio nso, Nyankopɔn nam asomafoɔ he so yɔɔ nsɛnkyerɛnne ne anwanwadeɛ bebree nnipa he mu, na na bɛ nyinaa de akoma koro ya Salomo abranaa he so. 13Na nnipa a aka he mu biaa annya akokoɔduro amfa ne he ammɔ bɛ; nso nkurofoɔ de anidie kɛseɛ maa bɛ. 14 Na afei, afei, nea ɔkyɛne so ne sɛ mmeema ne mmaa pii a bɛagye Awurade adi he bɛkaa bɛ ho. 15 Na bɛde ayarefoɔ baa abɔntene bɛtotoo mpa ne kɛtɛ so sɛnea ɔbɛyɛ a anyeyie koraa he, sɛ Petro ootwam a ne sunsum bɛtɔ bɛ mu bi so. 16Afei nnipa pii firi nkuro a atwa Yerusalem ho ahyia he mu nso de ayarefoɔ ne bɛ a ahonhom fi ha bɛ baeɛ, na bɛsaa bɛ nyinaa yadeɛ.
17 Na sɔfo panyini he ne bɛ a bɛka ne ho nyinaa, Sadukifoɔ fekuo a na bɛya hɔ saa bere he sɔreeɛ, na ahoɔyea a ahyɛ bɛ ma nti, 18bɛkyee asomafoɔ he de bɛ guu afiase. 19 Na anadwo he, Awurade bɔfoɔ bi biee afiase apono he de bɛ firii adi kaa sɛ, 20“Honkɔ, na honkogyina asɔrefie hɔ, nkɔka nkwa yi ho nsɛm nyinaa nkyerɛ nkurofoɔ he.” 21Na bɛtee yei he, bɛkɔɔ asɔredane he mu ahemakye, na bɛkɔɔ so kyerɛkyerɛeɛ.
Na sɔfo panyini he ne bɛ a bɛka ne ho he beduruiɛ he, bɛfrɛɛ abadwakuo he ne Israel mpanyimfoɔ nyinaa behyiaeɛ, na bɛsoma ma bɛkɔɔ afiase hɔ sɛ bɛnkɔfa bɛ mmra. 22Nso bere a awɛmfoɔ he duruu hɔ he, bɛanhu bɛ afiase hɔ. Nti bɛsane kɔbɔɔ amanneɛ sɛ, 23“Yɛahu sɛ bɛatoto afiase apono he nyinaa mu dendenndene a awɛmfoɔ he gyinagyina apono he ano, nso yebieɛ he yɛanhu biaa hɔ.” 24Na afei bere a asɔrefie hwɛfoɔ ne asɔfoɔ mpanyimfoɔ he tee nsɛm yi he, bɛ adwene mu yɛɛ bɛ kesenenee; na na bennim baabi a nsɛm yi bɛkɔ akowie. 25Afei nipa bi bɛbɔɔ bɛ amanneɛ sɛ, “Hwɛ! Mmeema a hode bɛ guu afiase he ya asɔrefie hɔ, na begyinagyina hɔ ɔɔkyerɛkyerɛ nkurofoɔ he.”
Petro dii wursɔreɛ ho adanseɛ
26Nti asɔrefie hwɛfoɔ he ne n’awɛmfoɔ kɔfaa bɛ baeɛ, nso bɛanyɔ bɛ gidigidi, efiri sɛ na besuro sɛ nkurofoɔ he besi bɛ aboɔ. 27Afei bɛde bɛ begyinaa Yudafoɔ abadwakuo kɛseɛ a bɛfrɛ no Sanhedrin he anim. Na sɔfo panyini he bisabisaa bɛ nsɛm 28 na ɔkaa sɛ, “Yɛanhyɛ ho ketee sɛ honyina saa dini yi so nkyerɛkyerɛ? Na afei ɔyɛɛ dɛ ne hode ho nkyerɛkyerɛ yi ahyeta Yerusalem nyinaa, na hoabɔ ho tim pɔ sɛ hode nipa yi mogyaa bebua yɛ atifi.” 29 Petro ne asomafoɔ a bɛaka he buaa sɛ, “Ɔsɛ sɛ yetie Nyankopɔn mmom sene nnipa. 30 Yɛ agyanom Nyankopɔn nyanee Yesu a hosɛne no asennua so, na hokuu no he. 31 Saa nipa yi ne Nyankopɔn maa no so sɛ Safohene ne Agyenkwa kɔɔ ne nsa nifa so, sɛ ɔmma Israel nnya adwensakra ne bɔne fakyɛ. 32 Na yɛyɛ nsɛm he ho adansefoɔ, na Honhom Kronkron a Nyankopɔn de ama bɛ a betie no he nso di adanseɛ.”
33 Berɛ a bɛtee yei he, ɔwɔɔ bɛ yie na bɛpɛɛ sɛ beku bɛ. 34 Nso Farisini bi a bɛfrɛ no Gamaliel a ɔyɛ mmarakyerɛni a nkurofoɔ he nyinaa de anidie ma no, sɔre gyinaa Sanhedrin he anim, na ɔhyɛɛ sɛ bɛmfa mmeema he mfiri adi kakra. 35Na ɔka kyerɛɛ bɛ sɛ, “Israel mmeema, honhwɛ ho ho yie nea hoayɔ ho adwene sɛ hode bɛyɔ nnipa yi ho. 36Hwɛ, berɛ bi a atwam he Teuda sɔre kaa sɛ “Meyɛ dikanfoɔ titire bi”, na mmeema a bɛ dodoɔ bɛyɛ ahanan kɔkaa ne kuo he ho. Nso bekuu no, na bɛ a betiee no nyinaa bɔhweteeɛ ma ne kuo he guiɛ. 37Ɔno akyi he, Galileani bi a ɔde Yuda nso sɔree nna a bɛtwerɛtwerɛ dini he mu, na ɔtwee nnipa dii n’akyi. Ɔno nso wuiɛ, na n’akyidifoɔ he nyinaa hweteeɛ. 38 Nti me deɛ, nea mewɔ ka fa nea asisi yi ho ne sɛ, hommfa ho ho nhyehyɛ bɛ nsɛm mu, na honyaa bɛ, efiri sɛ, sɛ agyinatuo anaa adwuma yi firi nnipa a obegu; 39 nso sɛ ofiri Nyankopɔn a hontumi ntu bɛ ngu koraa. Anyɛ saa ɔbɛyɛ sɛnea ho ne Nyankopɔn ankasa ɔɔko. Bɛgyee ne nsusuiɛ he toom!”
40 Na bɛfrɛɛ asomafoɔ he baeɛ, na betwaa bɛ mmaa. Na bɛhyɛɛ bɛ sɛ bɛmmɔ Yesu dini nka asɛm bio, na begyae bɛ. 41 Befirii Sanhedrin he anim kɔeɛ, na bɛ ani gyee sɛ Yesu dini nti bɛfata sɛ begu bɛ anim ase. 42Na bɛkɔɔ so kyerɛkyerɛeɛ, kaa Kristo Yesu ho asɛmpa ya asɔrefie ne afie afie mu daa a bɛannyae.",https://www.bible.com/bible/3971/ACT.5.BBTP
ASOMAFOƆ 6,"Asafo he yii asomfo
1 Na afei nna he mu a na asuafoɔ he ɔɔdɔɔso he, Yudafoɔ na beka Hela kasa a ɔno nti ne bɛfrɛ bɛ Helenifoɔ he nwiinwii tia Hebrifoɔ he, efiri sɛ na bebu bɛ ani gu Helenifoɔ akunafoɔ he daa daa aduane ma dwumadie so. 2Nti dummienu he frɛɛ asuafokuo he ka kyerɛɛ bɛ sɛ, “Ɔmfata sɛ yebegya Nyankopɔn asɛm hɔ akɔkyekyɛ aduane apono so. 3 Nti anuanom, ho ankasa honhwehwɛ ho mu mmeema nson a hobetumi adi bɛ ho adanse-pa, na Honhom ne nyansa ahyɛ bɛ ma, na yɛmfa saa dwumadie yi nhyɛ bɛ nsa, 4na yɛ nso yebetu yɛ ho asi hɔ ama mpaebɔ ne asɛm he nkyerɛkyerɛ.” 5 Nea bɛkaeɛ he sɔɔ nnipakuo he nyinaa ani, na beyii Stefano a gyidie ne Honhom Kronkron ahyɛ no mma, ne Filipo, Prokoro, Nikanor, Timon, Parmena ne Nikolao a ofiri Antiokia a wasakra abɛyɛ Yudani he. 6 Bɛde bɛ begyinaa asomafoɔ he anim, na bɛde bɛ nsa guu bɛ so bɔɔ mpaeɛ maa bɛ.
7 Na Nyankopɔn asɛm kɔɔ so trɛeɛ, na asuafoɔ he kɔɔ so yɛɛ dodo ya Yerusalem, na Yudafoɔ som he mu asɔfoɔ mu pii gyee asɛm he diiɛ.
8Afei Stefano a na adom ne tumi ahyɛ no ma he, yɔɔ anwanwadeɛ ne nsɛnkyerɛnne akɛseɛ nnipa he mu. 9Nso nnipa bi a befiri nea bɛfrɛɛ no Ahofadiefoɔ Hyiadane he mu ne Kirenefoɔ ne Aleksandriafoɔ ne bɛ a befiri Kilikia ne Asia, sɔree sɛ bɛne Stefano oobedi anobaabaeɛ. 10 Nso bɛantumi annyina ne nyansa ne Honhom a ɔde kasaeɛ he ano. 11 Na betutu guu nnipa bi asum sɛ bɛnka sɛ, “Yɛate sɛ ɔɔka abususɛm atia Mose ne Nyankopɔn.” 12Na behwanyanee nnipa he ne mpanyimfoɔ he ne atwerɛfoɔ he maa bɛbaa no so mpofirem bɛkyee no kɔmaa Sanhedrin he. 13 Na bɛmaa adansekunumufoɔ bɛkaa sɛ, “Beema yi nnyae nsɛm a ɔka tia kronkronbea yi ne Mmara he; 14na yɛate sɛ ɔdɛ Yesu yi a ɔyɛ Nasareni he bedwiri bea yi agu fam na wasakra amanneɛ a Mose de maa yɛ he.” 15Berɛ a bɛ a bɛte Sanhedrin badwa he mu nyinaa hwɛɛ no dinn he, behuu sɛ n’anim te sɛ bɔfoɔ anim.",https://www.bible.com/bible/3971/ACT.6.BBTP
ASOMAFOƆ 7,"Bɛde Stefano kogyinaa badwa he anim
1Na sɔfo panyini he bisaa sɛ, “Nsɛm yi te saa anaa?” 2 Na Stefano buaa sɛ:
“Anuanom ne agyanom, hontie me. Animuonyam Nyankopɔn he yii ne ho adi kyerɛɛ yɛ nana Abraham, berɛ a na ɔya Mesopotamia ansa na ɔɔkɔtena Haran he, 3 na ɔka kyerɛɛ no sɛ, ‘Firi w’asaase so ne w’abusua mu na kɔ asaase a mɛkyerɛ wo he so.’ 4 Nti firi Kaldeafoɔ asaase so kɔtena Haran. Afei berɛ a ne papa wuiɛ akyi he, Nyankopɔn ma otu bɛtenaa asaase a hote so seesei he so. 5 Nso wamma no bi sɛ n’agyapadeɛ, wannya anammɔno baako mpo, na mmom Nyankopɔn hyɛɛ bɔ sɛ ɔde bɛma no sɛ agyapadeɛ, na ne wuo akyi he ɔde bɛma n’asefoɔ, nso saa berɛ he na onni ba. 6 Na Nyankopɔn kaa yei ho asɛm sɛ, n’asefoɔ bɛyɛ ahohoɔ binom mane mu, na nkurofoɔ he de bɛ ayɛ nkoa, ateetee bɛ mfie ahannan. 7Nyankopɔn kaa sɛ, ‘Mebu mane a bɛde bɛ bɛyɛ nkoa he atɛne, na yeinom akyi he, bebefiri hɔ na bɛabɛsom me ha.’ 8 Ɔmaa no twetiatwa apam nso; nti ɔwoo Isak, na da ɔtɔ so nwɔtwe he otwaa no twetia, na Isak woo Yakob, na Yakob woo mmusua dummienu he agyanom.
9 “Na saa agyanom he aniberee Yosef, na bɛtɔnoo no kɔɔ Misraim. Nso na Nyankopɔn ka ne ho, 10 na ɔgyee no firii n’ahohiahia nyinaa mu maa no adom ne nyansa wɔ Misraim hene Farao anim. Na ɔpaa no sɛ ɔnhwɛ Misraim ne ne fie nyinaa so. 11Na afei ɔbaa sɛ kɔm bi baa Misraim ne Kaana asaase nyinaa so, na yei de amaneɛ kɛseɛ baeɛ a na yɛ nananom nya aduane nni. 12 Na Yakob tee sɛ aduane ya Misraim he, ɔsomaa yɛ nananom berɛ a odi kane. 13 Na ne mprenu so he, Yosef yii ne ho adi kyerɛɛ ne nuanom, na Farao huu Yosef abusua. 14 Nti Yosef soma ma bɛkɔfaa ne papa Yakob ne n’abusua nyinaa firii hɔ baeɛ, nnipa a na bɛ dodoɔ yɛ aduɔson num. 15 Yakob kɔɔ Misraim. Na ɔno ankasa wuiɛ, na yɛ agyanom nso wuwuu saa 16 na bɛde bɛ kɔɔ Sekem kosiee bɛ adamena a Abraham de sika dwetɛ tɔ firii Hamor mma nkyɛne ya Sekem he mu.
17 “Na berɛ ɔɔyɛ aso ama bɔhyɛ a Nyankopɔn de maa Abraham he aba mu he, yɛ nkurofoɔ he dɔre yɛɛ bebree ya Misraim 18kosii sɛ hene foforɔ bedii adeɛ Misraim a na onnim Yosef. 19 Ɔno ne de anifire dii yɛ abusua na ɔhyɛɛ yɛ nananom sɛ bɛnto bɛ mmɔfra ngu ma benwuwu. 20 Saa berɛ heaa ne bɛwoo Mose, na ne ho ɔfɛ paa. Na bɛtetee no bosome mmeɛnsa ne papa fie 21 na begyae no hɔ he, Farao babaa faa no tetee no sɛ n’ankasa ba. 22Na bɛkyerɛɛ Mose Misraim nyansa nyinaa. Na ɔwɔ tumi ne kasa ne nnwuma mu.
23 “Na odii mfie aduannan he, ɔyɔɔ n’adwene sɛ ɔbɛkɔ akɔhwehwɛ ne nuanom, Israelfoɔ he. 24Na ohuu sɛ Misraimni bi ɔɔyɔ Israelni bi bɔne he, ɔgyee Israelni he ti, na okuu Misraimni he de yɛɛ aweretɔ maa Israelni a na ɔɔyɔ no bɔne he. 25Osusuu sɛ ne nuanom behu sɛ Nyankopɔn nam ne so ɔɔgye bɛ, nso bɛanhu no saa. 26Na adeɛ kyeeɛ he ɔkɔtoo Israelfoɔ binom sɛ bɛɛko, na ɔbɔɔ mmɔdene sɛ ɔbɛka bɛ abom bio ama asomdwie aba bɛ ntam, na ɔkaa sɛ, “Mmeema, ho yɛ anuanom. Mmɛ nti ne hoyɔ ho ho bɔne yi?” 27Na nea ɔɔyɔ ne yɔnko bɔne he summ no kaa sɛ, “Hwane ne yii wo sɛ yɛ sodifoɔ ne temufoɔ?” 28Wopɛ sɛ woku me sɛ wokuu Misraimni he nnora he anaa? 29 Na Mose tee yei he, odwane kɔeɛ na ɔkɔyɛɛ hɔhoɔ Midian asaase so, na hɔ ne ɔwoo mma mmeema mmienu.
30 “Na mfie aduannan akyi he, bɔfoɔ bi yii ne ho kyerɛɛ no Sinai Bepɔ serɛ he so, nwura bi a ɔɔdɛre mu. 31Mose huiɛ he, ɔyɛɛ no nwanwa. Na ɔtwe pinii ho sɛ ɔɔkɔhwɛ he, Awurade kasaa sɛ: 32 “Me ne wo agyanom Nyankopɔn, Abraham Nyankopɔn, Isak Nyankopɔn, ne Yakob Nyankopɔn.” Mose ho hyɛɛ aseɛ sɛ ɔɔpopo nti wannya akokoɔduro sɛ ɔɔkɔ so ahwɛ adekorɔ he bio. 33Na Awurade ka kyerɛɛ no sɛ, “Worɔ wo mpaboa, na baabi a wogyina he yɛ kronkron. 34Nɔkwasɛm ne sɛ, maahu amaneɛ a me nkurofoɔ a bɛya Misraim he oohu; na maate bɛ apinisie, na maaba sɛ meebɛgye bɛ. Afei bra, na mensoma wo nkɔ Misraim.”
35 “Ɔyɛ saa Mose yi ne bɛpoo no berɛ a bɛkaa sɛ, Hwane ne yii wo sɛ yɛ sodifoɔ ne temufoɔ?” Ɔno ne afei deɛ Nyankopɔn nam bɔfoɔ a oyii ne ho adi kyerɛɛ no nwuram hɔ he so ɔɔsoma no sɛ sodifoɔ ne gyefoɔ he. 36 Oyii bɛ, na ɔyɔɔ anwanwadeɛ ne nsɛnkyerɛnne pii Misriam, Mmɛwa Po he mu ne serɛ he so mfie aduannan. 37 Saa Mose yi ne ka kyerɛɛ Israelfoɔ sɛ, ‘Nyankopɔn beyi diyifoɔ bi a ɔte sɛ me afiri ho nuanom mu ama ho.’ 38 Mose yiaa ne na ɔka bɔfoɔ a ɔkasa kyerɛɛ no Bepɔ Sinai so he ho a ɔbaa asafo he mu ne yɛ nananom nkyɛne serɛ so he, na onyaa nkwa nsɛm kronkron a ɔde bɛma ho. 39Yɛ nananom anyɛ setie ama no, na mmom bɛpoo no, na bebenya a na nka bɛ ya Misraim, 40 na bɛka kyerɛɛ Aaron sɛ, “Yɛ abosom ma yɛ ma benni yɛ anim. Na Mose yi a odii yɛ anim firi Misraim asaase so he, yennim nea ato no.” 41Nti ɔyɔɔ nantwie ba honyini bi, na bɛbɔɔ afɔdeɛ maa no. Na bɛgyee bɛ ani bɛ nsa ano nnwuma ho. 42 Na Nyankopɔn yii n’ani firii bɛ so, na ogyae bɛ ma bɛsom soro asafo, sɛnea bɛatwerɛ adiyifoɔ he nwoma mu he sɛ:
‘O Israel fie, ɔyɛ me ne hode afɔrebɔdeɛ ne ayɛyɛdeɛ braa me serɛ so
mfie adaduannan he?
43Daabi, mmom hofaa Molok ntomadane
ne ho bosom Refan nsoromma,
ahonyini a hoyɔeɛ sɛ hobɛsom bɛ;
nti meyi ho akɔ Babel akyi nohoa.’
44 “Yɛ nananom nyaa adanseɛ ntomadane he serɛ he so, sɛnea ɔhyɛɛ Mose berɛ a ɔɔkasa akyerɛ no sɛ ɔnyɔ no sɛ nhwɛsodeɛ a ohuiɛ he. 45 Na yɛ nananom nsa kaa saa ntomadane yi he, bɛne Yosua de baa amanamane a Nyankopɔn pamoo bɛ firii yɛ nananom anim he asaase so. Na bɛkora noaa de besii Dawid a, 46 onyaa Nyankopɔn anim adom na obisaa akwannya a ɔde besi tenabea ama Israel Nyankopɔn, he berɛ so. 47 Nso ɔyɛ Salomo ne sii fie maa no. 48 Na asɛm he ne sɛ, Sorosoroni he nte fie a bɛde nnipa nsa ayɔ mu, sɛnea diyifoɔ he kaa sɛ,
49‘Soro yɛ m’ahennwa,
na asaase yɛ me nane ntiasoɔ.
Mmɛ fie ne hobesi ama me, Awurade ne aka,
anaa he ne me homebea?’
50Ɔnyɛ me nsa ne yɔɔ nnoɔma yi nyinaa anaa?
51 “Nnipa a hoasene ho kɔno, ho a bentwaa ho akoma ne ho aso twetia, hoko tia Honhom Kronkron daa te sɛ ho agyanom yɔeɛ he. 52 Adiyifoɔ he mu hwane ne ho agyanom antaa no? Bekuu bɛ a bɛhyɛɛ nkɔm faa Kronkronni he mmaeɛ ho, na afei hoayi no ama bɛaku no. 53 Hone honyaa mmara he sɛnea abɔfoɔ de maeɛ he, nso hoanni so.
54 Bɛtee yeinom he ɔwowɔɔ bɛ akoma mu na bɛ ani beree paa tia Stefano. 55Nso esiane sɛ Honhom Kronkron ahyɛ ne ma nti, ɔhwɛɛ soro gyee huu Nyankopɔn animuonyam ne Yesu sɛ ogyina Nyankopɔn nsa nifa, 56 na ɔkaa sɛ, “Hwɛ! Mehu sɛ soro abie a Nipa Ba he gyina Nyankopɔn nsa nifa.” 57Na bɛteateam dendene, de bɛ nsa sisii bɛ aso, na bɛ nyinaa gyee twi kɔɔ no so. 58 Na bɛde no firii kuro he mu he, befirii aseɛ sii no aboɔ. Na adansefoɔ he de bɛ ntaadeɛ ngugusoɔ guu abranteɛ bi a bɛfrɛ no Saulo nane ase. 59 Na begu so oosi no aboɔ he ɔsrɛɛ sɛ, “Awurade Yesu, gye me honhom.” 60 Afei, obuu nkotodwe de nne kɛseɛ teaam sɛ, “Awurade, mmu bɔne yi ntia bɛ.” Na ɔkaa saa he ogyaam.",https://www.bible.com/bible/3971/ACT.7.BBTP
ASOMAFOƆ 8,"Bɛtaa agyidifoɔ
1 Saulo nso penee kuu a na beeku Stefano he so.
Saa da he taa kɛseɛ bi baa asafo a ɔya Yerusalem he so; na bɛ nyinaa bɔ hwetee Yudea ne Samaria nyinaa.
2 Na mmeema nyamesurofoɔ bi faa Stefano kosiee no, na besuu no pii. 3 Nso Saulo firii aseɛ tuu n’ani sii asafo he so. Owurawuraa afie mu kɔtwee mmaa ne mmeema de bɛ koguu afiase.
4Na afei bɛ a bɛabɔ ahwete he kyinii asaase he so pae mu kaa asɛmpa he. 5 Filipo kɔɔ Samaria kuro he mu na ofirii aseɛ pae mu kaa Agyenkwa he ho asɛm kyerɛɛ bɛ. 6Berɛ a nnipakuo he tieeɛ na behuu nsɛnkyerɛnne a Filipo ɔɔyɔ he, bɛde akoma korɔ tiee no. 7 Na nnipa pii wɔ ahonhom fi, na ahonhom fi he de nne kɛseɛ teateam firii bɛ mu firiiɛ. Afei nso, mmubuafoɔ ne mpakye pii nyaa ayaresa. 8 Nti anigyeɛ kɛseɛ baa saa kuro he mu.
9Afei na beema bi ya kuro he mu a bɛfrɛ no Simon, a na oyi nkonyaa ma Samaria mane he ho dwirii bɛ, na ɔka sɛ ɔyɛ nipa kɛseɛ. 10Na bɛ nyinaa, firi nkumaa so kosi akɛseɛ so tie no ka sɛ, “Yei ne Nyankopɔn Tumi a bɛfrɛ no Kɛseɛ.” 11Na bɛyɛɛ dinn tie no efiri sɛ na ɔnam nkonyaa so ama bɛ ho adwiri bɛ akyɛre. 12 Na afei, berɛ a bɛgyee Filipo a na ɔɔka Nyankopɔn ahennie he ho asɛmpa ne Yesu Kristo dini he diiɛ he, ɔbɔɔ bɛ asu, mmaa ne mmeema nyinaa. 13Mpo Simon nso gye diiɛ. Na bɛbɔɔ no asu wieeɛ he, na ɔtaa ne Filipo nante. Na nsɛnkyerɛnne ne ahoɔdenneɛ a ohuiɛ he yɛɛ no ahodwiri.
14Na afei asomafoɔ a bɛya Yerusalem tee sɛ Samariafoɔ agye Nyankopɔn asɛm he, bɛsomaa Petro ne Yohane kɔɔ bɛ nkyɛne. 15Bɛ mmienu he kɔbɔɔ mpaeɛ maa bɛ sɛ bɛ benya Honhom Kronkron he 16efiri sɛ obesi saa bere he na Honhom he mmaa bɛ mu biaa so; na mmom asu kɛkɛ na na bɛabɔ no Awurade Yesu dini mu. 17Na afei Petro ne Yohane de bɛ nsa guu bɛ so, na benyaa Honhom Kronkron he. 18Berɛ a Simon huu sɛ asomafoɔ he nsa a bɛde guu binom so he maa Honhom baa bɛ so he, ɔyɔɔ sɛ ɔɔma bɛ sika. 19Na ɔkaa sɛ, “Homma me nso saa tumi yi bi sɛ ɔbɛyɛ na nipa biaa a mede me nsa begu ne so he benya Honhom Kronkron he.” 20Nso Petro ka kyerɛɛ no sɛ, “Wo ne wo sika nyinaa nsɛe, efiri sɛ wodwene sɛ wobetumi de sika atɔ Nyankopɔn akyɛdeɛ! 21Wonni agyapadeɛ anaa kyɛfa ya asɛm yi mu, efiri sɛ w’akoma ntene Nyankopɔn anim. 22Sakra w’adwene ya saa bɔne a woayɔ yi ho, na srɛ Awurade sɛ, sɛ ɔbeyɛyie a ɔmfa bɔne a woasusu no w’akoma mu he nkyɛ wo. 23Na maahu sɛ woyɛ anibereɛ paa, na amumuyɔ ahyɛ wo so. 24Simon buaa sɛ, Honsrɛ Awurade mma me, sɛ na nea hoaka he mu biaa amma me so.”
25Afei Petro ne Yohane dii adanseɛ na bɛkaa Awurade asɛm wieeɛ he, bɛsane kɔɔ Yerusalem, na bɛkaa asɛm pa he Samaria Nkuraa pii ase.
26Afei Awurade bɔfoɔ bi ka kyerɛɛ Filipo sɛ, “Sɔre na kɔ anaafoɔ fam hɔ kwane a ofiri Yerusalem kɔ Gaza he.” (Yei yɛ serɛ so kwane). 27Nti ɔsɔre kɔeɛ. Na hwɛ, Etiopiani panyini bi a odi mu paa di. Na ɔyɛ Etiopiafoɔ hemaa Kandake Fotosanfoɔ. Na waaba Yerusalem akɔsom 28na ɔte ne teaseɛnam mu ɔɔsane akɔ a ɔɔkenkane diyifoɔ Yesaia nwoma he. 29Nti Honhom he ka kyerɛɛ Filipo sɛ, “Twe bɛne teaseɛnam yi.” 30Nti Filipo tuu mirika kɔɔ ho na ɔtee sɛ ɔɔkenkane diyifoɔ Yesaia nwoma he; na obisaa sɛ, “Wote nea wookane yi ase?” 31Na obuaa sɛ, “Sɛ bi ankyerɛ me a; ɔbɛyɛ dɛ na mate aseɛ?” Na ɔtoo nsa frɛɛ Filipo sɛ ɔmmra teaseɛnam he mu mmɛtena ne nkyɛne. 32 Twerɛsɛm mu nsɛm a na ɔɔkane he di:
“Bɛde no baeɛ sɛ dwane a beebeku no,
na sɛnea dwammaa tɔ mum nea otwitwa ne ho nwi anim he,
wammie n’ano.
33Berɛ a bɛbrɛɛ no ase he, bebuu no ntɛnkyea.
Hwane ne ɔbɛkyerɛ n’abusua?
Efiri sɛ bɛafa ne nkwa afiri asaase so kɔ.”
34Etiopiani panyini he bisaa Filipo sɛ, “Mepa wo kyɛw, hwane ne diyifoɔ yi ɔɔka ne ho asɛm yi? Ɔno ankasa anaa nipa foforɔ?” 35Na Filipo biee n’ano, na ogyinaa saa twerɛsɛm heaa so kaa Yesu ho asɛm kyerɛɛ no. 36Na bɛnam kwane so ɔɔkɔ he, beduruu nsuo bi ho. Na Etiopiani he kaa sɛ, “Hwɛ, nsuo di! Ɛɛne ne si me asubɔ ho kwane?” [37 Na Filipo kaa sɛ, “Sɛ wode w’akoma nyinaa gye di a adeɛ biaa nsi wo kwane.” Na Etiopiani he kaa sɛ, “Megye di sɛ Yesu Kristo yɛ Nyankopɔn Ba.”] 38Na Filipo maa teaseɛnam he gyinaeɛ, na Filipo ne Etiopiani panyini he, siane kɔɔ nsuo he mu, na Filipo bɔɔ no asu. 39 Na berɛ a befiri nsuo he mu pieeɛ he, Awurade Honhom hwim Filipo kɔeɛ, na Etiopiani he anhu no bio, na ɔde anigyeɛ kɔɔ ne kwane. 40 Na Filipo kopiee Asdod, na ɔkɔfaa asaase he so toaa so pae mu kaa asɛmpa he kyerɛɛ nkuro he nyinaa kosii sɛ oduruu Kaesarea.",https://www.bible.com/bible/3971/ACT.8.BBTP
ASOMAFOƆ 9,"Saulo adwensakra
(Asomafoɔ 22:3-16; 26:9-18)
1 Na Saulo a na ɔda so hunahuna Awurade asuafoɔ he na ɔpɛ sɛ okuku bɛ he kɔɔ sɔfo panyini he nkyɛne 2kɔkaa sɛ ɔmma no nkrataa a ɔde bɛkɔ Damasko hyia adane mu, sɛnea ɔbɛyɛ a obetumi akye biaa a obehu sɛ ɔnam gyidie Kwane He so, mmeema ne mmaa, de bɛ aba Yerusalem. 3 Afei ɔnam kwane he so ɔɔkɔ a ɔbene Damasko he, mpofiremuaa hann bi firi soro hyerɛn twaa ne ho hyiaeɛ. 4Na ɔhwee fam, na ɔtee sɛ nne bi ɔɔka kyerɛ no sɛ, “Saulo, Saulo, mmɛ nti ne wotaa me?” 5 Obisaa sɛ, “Wo ne hwane, owura?” Na ɔkaa sɛ, “Me ne Yesu, nea wootaa no he. 6Sɔre kɔ kuro he mu na bɛbɛka nea ɔsɛ sɛ woyɔ akyerɛ wo.” 7Na mmeema a bɛne no nam he gyinagyina hɔ a bentumi nkasa. Nne he faa bɛ asum deɛ nso bɛanhu biaa. 8Saulo sɔre firii fam, na n’ani gu so deɛ, nso na onhu hwee. Nti bɛsosɔɔ ne nsa de no kɔɔ Damasko. 9Na wanhu hwee nnansa, wannidi na wannom nso.
10Na suani bi ya Damasko a bɛfrɛ no Anania, na Awurade ka kyerɛɛ no anisoadehunu mu sɛ, “Anania” Na ɔkaa sɛ, “Awurade medi.” 11 Awurade ka kyerɛɛ no sɛ, “Sɔre na kɔ brɔno a bɛfrɛ no Tee he so, na kɔ Yuda fie kɔhwehwɛ beema bi a bɛfrɛ no Saulo, a ofiri Tarso he. Na hwɛ, ɔɔbɔ mpaeɛ, 12na waahu beema bi a bɛfrɛ no Anania ya anisoadehunu mu sɛ waba de ne nsa abegu no so sɛnea obehu adeɛ bio” 13Nso Anania buaa sɛ, “Awurade maate beema yi ho asɛm afiri nnipa pii hɔ, sɛ ɔde bɔne bebree adi w’ahoteefoɔ a bɛya Yerusalem he. 14 Afei waanya tumi afiri asɔfoɔ mpanyini he nkyɛne sɛ ɔmfa bɛ a bɛbɔ wo dini he nyinaa ngu mpokyerɛ mu.” 15 Na Awurade ka kyerɛɛ no sɛ, “Si kwane so kɔ, efiri sɛ beema yi ne nea mayi sɛ ɔmfa me dini nkɔ amanamane ne ahene ne Israel mma nkyɛne. 16 Na m’ankasa mɛkyerɛ no amaneɛ a otwa sɛ ɔba no so ɔnam me dini nti.” 17Nti Anania kɔeɛ na ɔhyɛne fie he mu, na ɔde ne nsa guu no so kaa sɛ, “Me nua Saulo, Awurade Yesu a oyii ne ho adi kyerɛɛ wo kwane a na wonam so ɔɔba so he ne asoma me, sɛnea ɔbɛyɛ a wobehu adeɛ bio na Honhom Kronkron ahyɛ wo ma.” 18Na amonom hɔaa bibi a ɔte sɛ ntɛ fifiri n’ani so guu fam na ohuu adeɛ, na ɔsɔree ma bɛbɔɔ no asu, 19na odidii nyaa ahoɔdene. Na odii nna kakra asuafoɔ a bɛya Damasko he nkyɛne.
Saulo kaa asɛm ya Damasko
20Na ntɛmaa ofirii aseɛ hyia adane mu kaa Yesu ho asɛm sɛ “Yesu ne Nyankopɔn Ba he.” 21 Nso ɔyɛɛ bɛ a beetie no he nyinaa nwanwa, na bɛkaa sɛ, “Ɔnyɛ yei na ɔsɛe bɛ a bɛbɔ dini yi Yerusalem he? Ɔnyɛ ɔno ne ɔde botaeɛ koro heaa baa ha sɛ ɔɔbɛkye bɛ de bɛ akɔma asɔfo mpanyimfoɔ he?” 22 Nso Saulo kɔɔ so nyaa ahoɔdene, na ɔmaa Yudafoɔ a bɛya Damasko he ho dwirii bɛ berɛ a ɔde adanseɛ a mu da hɔ kyerɛeɛ sɛ yei ne Kristo he.
23Na nna pii akyi he, Yudafoɔ he bɔɔ pɔ sɛ bebeku no. 24Nso Saulo huu sɛ bɛabɔ ne ho pɔ. Na bio nso na bɛwɛne apono he ano awia ne anadwo sɛ bebenya no aku no. 25 Nti n’asuafoɔ he faa no anadwo he de no sii kɛntɛne mu de no faa kwane bi a ɔda afasuo he mu, gyaagyaa no nkakrankakra sii fam.
Saulo kɔɔ Yerusalem, Kaesarea ne Tarso
26 Oduruu Yerusalem he, ɔbɔɔ mmɔdene sɛ ɔde ne ho bɛbɔ asuafoɔ he; nso na bɛ nyinaa besuro no, efiri sɛ na bɛnnye nni sɛ ɔyɛ suani nɔkorem. 27 Nti Barnaba boaa no de no kɔɔ asomafoɔ he nkyɛne, na ɔkaa sɛnea ɔde akokoɔduro akasa Yesu dini mu Damasko he ho nsɛm nyinaa kyerɛɛ bɛ. 28Na ɔne bɛ tenae, dii akɔneaba Yerusalem, kasaa Awurade dini mu akokoɔduro so. 29Na ɔne Yudafoɔ a bɛka Hela kasa he kasa dii anobaabaeɛ. Na bɛbɔɔ mmɔdene sɛ bebeku no. 30 Berɛ a agyidifoɔ he huu yei he, bɛde no baa Kaesarea; na bɛmaa no kɔɔ Tarso.
31Saa berɛ heaa mu asafo a ɔyeya Yudea ne Galilea ne Samaria nyinaa nyaa asomdwie, na bɛyɛɛ nam. Na bere a bɛde Awurade suro ne Honhom Kronkron he awerekyekyerɛ nanteeɛ he, bɛkɔɔ so dɔreeɛ.
Petro saa Aenea yadeɛ
32Afei bere a Petro ookyinikyini mmeammea he, okoduruu ahoteefoɔ a bɛte Lida he nso nkyɛne. 33Hɔ ne ohuu beema bi a bɛfrɛ no Aenia a wabubu ada ne mpa so mfie nwɔtwe. 34Na Petro ka kyerɛ no sɛ, “Aenia, Yesu Kristo asa wo yadeɛ. Sɔre na woaa sɛ wo kɛtɛ.” Na ntɛmaa ɔsɔreeɛ. 35Na bɛ a bɛtete Lida ne Saron asaasetam so nyinaa huu no, na bɛdane baa Awurade nkyɛne.
Tabita wunyaneeɛ
36Na suani bi ya Yopa a bɛfrɛ no Tabita, a Helafoɔ ka no Doka. Na nnwuma pa ne adɔeɛ ahyɛ no ma. 37Na nna he mu he, ɔbaa sɛ ɔyare wuiɛ. Nti bedwaree no de no kɔtoo dane bi mu ya abrosane so. 38Na afei na hɔ bɛne Yopa nti, berɛ a asuafoɔ he tee sɛ Petro ya saa kuro he mu he, bɛsomaa mmeema mmienu kɔɔ ne nkyɛne kɔsrɛɛ no sɛ, “Yɛsrɛ wo ntwentwɛne wo nane ase sɛ wobɛba yɛ nkyɛne.” 39Na Petro sɔre ne bɛ kɔeɛ. Na oduruu hɔ he, bɛde no kɔɔ dane he mu abrosane he so; na akunafoɔ he nyinaa de suu baa ne nkyɛne de ntaadeɛ nhyɛaseɛ ne ntaadeɛ ngugusoɔ a Doka yɔeɛ berɛ a ɔya bɛ nkyɛne he bebree kyerɛeɛ. 40 Na Petro maa biaa pie kɔɔ abɔntene, na obuu nkotodwe bɔɔ mpaeɛ, na ɔdanee ne ho hwɛɛ amu he kaa sɛ, “Tabita, sɔre!” Obiee n’ani, na n’ani bɔɔ Petro so he, ɔsɔre tenaa ase. 41 Ɔtenee ne nsa na ɔmaa no so, na ɔfrɛɛ ahoteefoɔ ne akunafoɔ he de Doka maa bɛ a ɔya nkwa mu. 42Asɛm yo trɛɛ Yopa mpɔtamu nyinaa sɛ wanyane afiri awufoɔ mu, na bebree begyee Awurade diiɛ. 43 Petro tenaa Yopa dii nna kakra Simon, nhomahyɛfoɔ no nkyɛne.",https://www.bible.com/bible/3971/ACT.9.BBTP
ASOMAFOƆ 10,"Petro ne Kornelio
1 Na beema bi ya Kaesarea a bɛfrɛ no Konelio, a ɔyɛ Italia asrafodɔm ha so panyini. 2Na ɔyɛ nipa a ɔwɔ ahofama na ɔne ne fiefoɔ nyinaa suro Nyankopɔn, na ɔyɛ nkurofoɔ adɔeɛ pii na ɔde adesrɛ to Nyankopɔn anim daa. 3Bɛyɛ awia nnɔn mmeɛnsa berɛ mu he, ohuu Nyankopɔn bɔfoɔ pefee anisoadehunu mu sɛ waba ne nkyɛne na ɔɔfrɛɛ no sɛ, “Konelio.” 4Beema he hwɛɛ no dinn, na hu kaa no ma obisaa sɛ, “Awurade, ɛɛne a?” Obuaa sɛ, “Wo mpaebɔ ne w’adɔeɛ aforo soro ayɛ nkaeɛ Nyankopɔn anim. 5Nti afei soma mmeema ma bɛnkɔ Yopa nkɔfrɛ Simon a bɛfrɛ no Petro he mmra. 6 Saa beema yi akɔsoeɛ nwomahyɛni bi a ɔde Simon a ne fie ya po he ano.” 7Berɛ a bɔfoɔ a ɔne no kasaeɛ he kɔeɛaa pɛ, ɔfrɛɛ ne fie nkoa mmienu ne sraani bi a ɔwɔ ahofama firii bɛ a bɛsom no daa he mu, 8na ɔkaa bibiaa kyerɛɛ bɛ somaa bɛ kɔɔ Yopa.
9Adeɛ kyeeɛ a bɛnam kwane so ɔɔkɔ na bɛɛyɛ aduru kuro he mu he, Petro kɔɔ dane he atifi bɛyɛ awia dummienu berɛ mu kɔbɔɔ mpaeɛ. 10Afei kɔm dee no paa ma ɔpɛɛ sɛ odidi. Berɛ a begu so ɔɔyɛ aduane he, onyaa anisoadehunu 11 na ohuu sɛ soro abie na adeɛ bi a ɔte sɛ nwera ntoma kɛseɛ bi oosiane firi soro ɔɔba asaase so te sɛ nea nnipa binom kitakita anoano nnan he na beegyaagyaa mu. 12Na ntɔteboa ne mmoa a bɛwea asaase so ne wiem nnomaa nyinaa bi yam. 13Na ɔtee nne bi sɛ, “Petro, sɔre ku bi na di!” 14 Nso Petro kaa sɛ, “Daabi da, Awurade, efiri sɛ mennii bibi a ho agu fi anaa ho nte biaa da.” 15 Na nne he ka kyerɛɛ no ne mprenu so sɛ, “Mfrɛ nnoɔma a Nyankopɔn ate ho sɛ ho agu fi.” 16Yei baa ne mprɛnsa so, na hɔaa bɛfaa adeɛ a ɔte sɛ nwera he kɔɔ soro.
17Afei berɛ a anisoadehunu he nti na Petro tim ayɛ no kesenenee he, hwɛ, na mmeema a Konelio somaa bɛ he abisabisa Simon fie kwane ma bɛabegyina pono he ano. 18Na bɛfrɛ bisaa sɛ ebia Simon a bɛfrɛ no Petro he abɛsoeɛ hɔ. 19Berɛ a Petro gu so ɔɔdwennwene anisoadehunu he ho he, Honhom he kaa sɛ, “Hwɛ, nnipa mmeɛnsa bi ɔɔhwehwɛ wo. 20Wo deɛ, sɔre, si fam na wo ne bɛ nkɔ berɛ a wontwentwɛne wo nane ase, efiri sɛ me ne m’asoma bɛ.” 21Nti Petro sii fam kɔɔ mmeema he nkyɛne kɔkaa sɛ, “Hwɛ, mene nea hoohwehwɛ no he. Ɛɛne nti ne ho baa ha?” 22Bɛkaa sɛ, “Bɔfoɔ kronkron bi de Nyankopɔn akwankyerɛ maa Konelio, asraafoɔ ha so hwɛfoɔ, teneneeni a osuro Nyankopɔn, a Yudafoɔ nyinaa bɔ no dini pa he sɛ ɔnsoma ma bɛmmɛfa wo mmra ne fie na ontie nea wowɔ ka.” 23Nti ɔde bɛ baa fie na ɔsom bɛ sɛ ahohoɔ.
Adeɛ kyeeɛ he ɔsɔre ne bɛ kɔeɛ, na agyidifoɔ binom a befiri Yopa ka bɛ ho. 24Da a odi hɔ he, oduruu Kaesarea. Na Konelio nso afrɛfrɛ n’abusuafoɔ ne ne nnamfonom nyinaa ɔɔtwɛne bɛ. 25Berɛ a Petro piee hɔ he, Konelio kohyiaa no hwee ne nane ase sɔree no. 26 Nso Petro maa no so kaa sɛ, “Sɔre; me nso meyɛ nipa te sɛ woaa.” 27Na berɛ a ɔne no gu so ɔɔbɔ nkɔmmɔ he, ɔkɔɔ fie he mu kohuu sɛ nnipa bebree ahyiam, 28na ɔka kyerɛɛ bɛ sɛ, “Ho ankasa honim pefee sɛ mmara mma kwane sɛ Yudani ne abusua foforɔ munii bɛbɔ anaa ɔbɛbɛne no, nso Nyankopɔn akyerɛ me sɛ ɔnsɛ sɛ mefrɛ nipa biaa sɛ ne ho agu fi anaa ne ho nte. 29Ne saa nti bere a bɛsoma bɛfrɛɛ me he, manyi ano koraa ne mebaeɛ. Afei, mmɛ nti ne hosoma ma bɛfrɛɛ me.”
30Na Konelio kaa sɛ, “Nnannan di, saa berɛ yi muaa, na meya me fie awia nnɔn mmeɛnsa berɛ mu ɔɔbɔ mpaeɛ, na hwɛ, beema bi a ɔhyɛ ataadeɛ hyerɛnhyerɛn begyinaa m’anim. 31Na ɔkaa sɛ, ‘Konelio Nyankopɔn atie wo mpaebɔ na w’adɔeɛ aduru n’anim. 32Nti soma kɔ Yopa kɔfrɛ Simon a bɛfrɛ no Petro he. Saa beema yi abɛsoeɛ Simon a ɔyɛ nwomahyɛni he fie po he ano.’ 33Nti ntɛmaa na mesoma ma bɛbaa wo nkyɛne, na woabɔ mmɔdene sɛ woaba. Yei nti yɛ nyinaa ahyiam Nyankopɔn anim saa bere yi sɛ yeebetie nea Awurade ahyɛ wo sɛ ka nyinaa.”
34 Na Petro biee n’ano kaa sɛ, “Nɔkwasɛm di, maahu sɛ Nyankopɔn nyɛ nyiyimu, 35 na mmom mane biaa mu he, nipa a osuro no na ɔyɔ adetenenee he, ɔgye no tom. 36 Ɔde asɛm he kɔmaa Israel mma, na ɔkaa asomdwie a ɔnam Yesu Kristo so ba he ho asɛm pa kyerɛɛ bɛ, yei ne nnipa nyinaa wura. 37 Saa asɛm yi trɛɛ Yudea nyinaa, ofiri aseɛ Galilea berɛ a Yohane kaa asubɔ ho asɛm he akyi. 38 Yesu Nasareni he, Nyankopɔn de Honhom Kronkron ne tumi hyɛɛ no ma, na okyinikyinii asaase he so yɔɔ papa, na ɔsaa bɛ a Bronsam hyɛ bɛ so nyinaa yadeɛ, efiri sɛ na Nyankopɔn ka ne ho. 39Yɛyɛ nnwuma a ɔyɔeɛ ya Yudea ne Yerusalem nyinaa ho adansefoɔ. Bɛde no sɛnee asennua so kuu no. 40 Nso Nyankopɔn nyanee no da a ɔtɔ so mmeɛnsa na ɔmaa no kwane sɛ onyi ne ho adi nkyerɛ, 41 ɔnyɛ nnipa nyinaa, na mmom bɛ a Nyankopɔn ayi bɛ sɛ adansefoɔ he, na ne wusɔreɛ akyi he bɛ ne no didiiɛ, na bɛnomeeɛ. 42 Ɔhyɛɛ yɛ sɛ yɛnka nkyerɛ mane he na yenni adanseɛ sɛ ɔno ne Nyankopɔn ayi no sɛ ateasefoɔ ne awufoɔ nyinaa temmufoɔ. 43 Adiyifoɔ he nyinaa dii ne ho adanseɛ sɛ biaa a ɔgye no di he benya bɔne fakyɛ ne dini mu.”
44Petro gu so ɔɔkasa he, Honhom Kronkron siane baa bɛ a bɛtee asɛm he nyinaa so. 45Agyidifoɔ a bɛatwa bɛ twetia a na bɛ ne Petro nam he ho dwirii bɛ sɛ akyɛdeɛ a ɔyɛ Honhom Kronkron he asiane agu amanamane mufoɔ mpo so, 46 efiri sɛ, bɛtee sɛ bɛɛka kasa foforɔ na beeyi Nyankopɔn ayɛ. Na Petro bisaa sɛ, 47“Hwane ne betumi asi yeinom a bɛanya Honhom Kronkron sɛ yɛaa yi ho kwane sɛ yɛmfa nsuo mmɔ bɛ asu?” 48 Nti ɔhyɛɛ ma bɛbɔɔ bɛ asu Yesu Kristo dini mu. Afei bɛsrɛɛ no sɛ onni nna kakra bɛ nkyɛne.",https://www.bible.com/bible/3971/ACT.10.BBTP
ASOMAFOƆ 11,"Petro bɔɔ amanneɛ kyerɛɛ Yerusalem asɔre he
1Afei asomafoɔ he ne agyidifoɔ a bɛya Yudea he tee sɛ amanamane mufoɔ he nso agye Nyankopɔn asɛm. 2 Nti berɛ a Petro baa Yerusalem he, bɛ a bekura twetiatwa nhyehyɛeɛ mu he kasakasaeɛ 3 sɛ, “Ɛɛne nti ne wokɔɔ bɛ a bentwaa bɛ twetia fie ne bɛ kodidiiɛ yi?” 4Na Petro hyɛɛ aseɛ kyerɛkyerɛɛ nsɛm he mu mmaako mmaako kyerɛɛ bɛ sɛ, 5“Na meya Yopa kuro mu ɔɔbɔ mpaeɛ, na afei bibi tɔɔ me so ma menyaa anisoadehunu bi, adeɛ bi a ɔte sɛ nwera ntoma kɛseɛ bi siane firii soro baa asaase so te sɛ nea nnipa binom kita anoano nnan he na beegyaagyaa mu, na ɔbɛnee me. 6Mehwɛɛ mu he, mehuu asaase so ntɔteboa ne nkekaboa ne mmoa a bɛwea ne wiem nnomaa. 7Afei metee sɛ nne bi dɛ, ‘Petro, sɔre ku bi na di.’ 8Na mekaa sɛ, ‘Daabi da, Awurade, efiri sɛ mennii bibiaa ho agu fi anaa ho nte da.’ 9Nso ne mprenu so he, nne he kasa firii soro sɛ, ‘Nea Nyankopɔn ate ho he, ɔnsɛ sɛ wofrɛ no sɛ ho agu fi.’ 10Yei sii mprɛnsa, na afei bɛtwee bibiaa sane kɔɔ soro. 11Saa berɛ heaa, mmeema mmeɛnsa a bɛasoma bɛ firi Kaesarea sɛ bɛmmra me nkyɛne begyinaa fie a yɛte mu he aboboɔ ano. 12Nti Honhom he ka kyerɛɛ me sɛ me ne bɛ nkɔ, menntwentwɛne me nane ase koraa. Na anuanom nsia yi nso ne me kɔeɛ, na yɛhyɛne beema he fie. 13Ɔka kyerɛɛ yɛ sɛ, ohuu bɔfoɔ sɛ ogyina ne fie a ɔɔka sɛ, ‘Soma nnipa kɔ Yopa ma bɛnkɔfrɛ Simon a bɛfrɛ no Petro he mmra, 14na ɔbɛka nea ɔbɛma bɛagye wo ne wo fiefoɔ nyinaa nkwa akyerɛ wo.’ 15Na bere a mefirii aseɛ sɛ meekasa he, Honhom Kronkron baa bɛ so sɛnea yɛ nso ɔbaa yɛ so mfitiaseɛ he. 16 Na mekae Awurade asɛm he, sɛnea na ɔtaa ka sɛ, ‘Yohane deɛ, ɔde nsuo ne bɔɔ asu, nso ho deɛ bɛde Honhom kronkron ne bɛbɔ ho asu.’ 17Nti sɛ Nyankopɔn maa bɛ akyɛdeɛ korɔ heaa sɛnea ɔmaa yɛ a yɛagye Awurade Yesu Kristo adi he a, mene hwane a metumi asi Nyankopɔn kwane?” 18Bɛtee yei he, bɛgye toom. Na beyii Nyankopɔn ayɛ sɛ, “Hedeɛ Nyankopɔn ama amanamane mufoɔ nso anya adwensakra a ɔkɔ nkwa mu.”
Amanamane mu asafo a odi kane
19 Afei bɛ a ahohiahia a ɔnam Stefano so baeɛ he maa bɛbɔ hweteeɛ he kɔeɛaa kɔfaa Foinike ne Kipro ne Antiokia, nso bɛanka asɛm he ankyerɛ biaa sɛ Yudafoɔ nkoaa. 20Na binom ya bɛ mu a bɛyɛ Kiprofoɔ ne Kirenefoɔ a bɛaba Antiokia. Saa nnipa yi pae mu kaa Yesu ho asɛmpa kyerɛɛ nnipa a bɛka Hela kasa he. 21 Na Awurade nsa ya bɛ so, na nnipa pii bɛyɛɛ agyidifoɔ dane baa Awurade nkyɛne. 22 Bɛ ho asɛm duruu asafo a ɔya Yerusalem he nkyɛne, na bɛsomaa Barnaba kɔɔ Antiokia. 23 Berɛ a oduruu hɔ na ohuu Nyankopɔn adom he, odii ahurusie na ofiri aseɛ hyɛɛ bɛ nyinaa nkurane sɛ bɛnkɔ so mfa akoma a onhinhim ntena Awurade mu daa. 24 Na ɔyɛ nipa pa na Honhom Kronkron ne gyidie ayɛ no ma. Na nnipadɔm gyee Awurade diiɛ. 25 Na afei Barnaba kɔɔ Tarso kɔhwehwɛɛ Saulo, 26na ohuu no he, ɔde no baa Antiokia. Nti ɔbaa sɛ afe mũ he nyinaa he, bɛne asafo he hyia, na bɛkyerɛkyerɛɛ nnipadɔm pii, na Antiokia ne bedii kane frɛɛ asuafoɔ he Akristofoɔ.
27 Saa nna he mu he, adiyifoɔ firi Yerusalem baa Antiokia. 28 Bɛ mu baako a bɛfrɛ no Agabo sɔreeɛ, na ɔnam Honhom so hyɛɛ nkɔm sɛ kɔm kɛseɛ bi ɔɔba asaase nyinaa so, na nkɔmhyɛ yi baa mu Klaudio berɛ so. 29 Nti asuafoɔ he nyinaa bɔɔ bɛ adwene pɔ sɛ bɛde nnoɔma biaa bebetumi ayi bɛkɔ akɔsom agyidifoɔ a bɛya Yudea he, 30 na bɛyɔɔ saa, somaa Barnaba ne Saulo ma bɛde kɔmaa mpanyimfoɔ he.",https://www.bible.com/bible/3971/ACT.11.BBTP
ASOMAFOƆ 12,"Bɛde Petro too afiase
1 Saa berɛ he a mu ne hene Herode tuu n’ani sii nnipa a bɛya asafo he mu binom so dii bɛ ani. 2Ɔmaa bɛde sekane kuu Yohane nua Yakobo. 3Na ohuu sɛ nea wayɔ he asɔ Yudafoɔ he ani he, ɔkɔkyee Petro nso. (Na saa bere he yɛ bere a bedi paanoo a mmɔreka nnim.) 4Na ne nsa kaa no he, ɔde no too afiase de no hyɛɛ akuo nnan a asraafoɔ nnan ya mu biaa mu nsa sɛ bɛnwɛne no nnidisoɔ nnidisoɔ, a na wayɛ n’adwene sɛ, Twam Afahyɛ he akyi he, ɔde no bɛma nkurofoɔ he. 5Berɛ a Petro da afiase he, asafo he bɔɔ mpaeɛ aniberɛ so kyerɛɛ Nyankopɔn maa no.
6Saa anadwo heaa a Herode de Petro ɔɔbɛma nkurofoɔ he, na Petro da asraafoɔ mmienu ntam a nkɔnsɔnkɔnsɔn mmienu gu ne nsa, na awɛmfoɔ ya pono he ano ɔɔbɔ deduafie he ho bane. 7 Mpofiremuaa Awurade bɔfoɔ yii ne ho adi na hann bi hyerɛnn afiase dane he mu. Ɔbɔɔ Petro nkyɛne mu nyanee no kaa sɛ, “Sɔre ntɛm.” Na ne nkɔnsɔnkɔnsɔn he firii ne nsa guu fam. 8Bɔfoɔ he ka kyerɛɛ no sɛ, “Bɔ w’abɔsoɔ na hyɛ wo mpaboa.” Na Petro yɔɔ saa. Afei ɔka kyerɛɛ no sɛ, “Fa wo ntoma he kyekyere wo ho na di m’akyi.” 9Petro pie dii n’akyi, na wanhu sɛ nea na bɔfoɔ he ɔɔboa no ama no ayɔ he yɛ asɛm paa, na ɔdwene sɛ ɔyɛ anisoadehunu. 10Na betwaam awɛmfoɔ agyinaeɛ a odi kane ne nea ɔtɔ so mmienu koduruu dadeɛ pono a ɔkɔ kuro he mu he ano he, ɔno ankasa biee maa bɛ. Na bepieeɛ he, bekosii tenpono baako so, na hɔaa bɔfoɔ he gyaa no hɔ kɔeɛ. 11Na Petro ani baa ne ho so he, ɔkaa sɛ, “Afei ne mahu sɛ Awurade ankasa ne somaa ne bɔfoɔ beyii me firii Herode nsam ne nea na Yudafoɔ he ani da so sɛ bɛde bɛyɔ me nyinaa mu.”
Asafo he anigyeɛ
12 Na ohuu yei he, ntɛmaa ɔkɔɔ Yohane a na ɔsane de Marko he maame Maria fie. Na nnipa pii ahyia hɔ ɔɔbɔ mpaeɛ. 13Bere a ɔbɔɔ abɔntene pono he mu he, abaawa bi a bɛfrɛ no Rode baeɛ. 14Na ɔtee Petro nne he, anigyeɛ nti, wammie pono he na mmom otuu mmirika kɔbɔɔ amaneɛ sɛ Petro gyina pono he akyi. 15 Bɛka kyerɛɛ no sɛ, “W’adwene mu ka wo!” Nso ɔkɔɔ so kaa sɛ asɛm he yɛ nɔkorɛ. Na bɛkaa sɛ, “ɔyɛ Petro samane.” 16Afei Petro kɔɔ soaa bɔɔ pono he mu, na bebiee no. Behuu no he, bɛ ho dwirii bɛ. 17Na ɔde ne nsa yɔɔ nsɛnkyerɛnee kyerɛɛ bɛ sɛ bɛnyɛ dinn. Na ɔkyerɛɛ bɛ kwane a Awurade nam so yii no firii afiase hɔ. Na ɔkaa bio nso sɛ, “Honkɔka yei nkyerɛ Yakobo ne agyidifoɔ he.” Na ofirii hɔ kɔɔ baabi foforɔ.
18 Adeɛ kyeeɛ he, nea na asi fa Petro ho he nti, asraafoɔ he ani so yɛɛ krakrakrakra. 19Berɛ a Herode hwehwɛeɛ na wanhu Petro he, obisabisa awɛmfoɔ he nea osiiɛ, na ɔhyɛɛ sɛ bɛmfa bɛ nkɔku bɛ. Na Herode firii Yudea kɔɔ Kaesarea kodii nna kakra ya hɔ.
Herode wuo a oo’hu
20 Afei nso Herode ani beree Tirofoɔ ne Sidonfoɔ so. Nti bɛyɛɛ anokorɔ baa ne nkyɛne, na berɛ a bɛmaa Blasto a ɔhwɛ hene daberɛ so tee bɛ aseɛ he, befirii aseɛ srɛɛ hwehwɛɛ asomdwie, efiri sɛ na hene he asaase so na mane he nya bɛ aduane. 21Na da a bɛahyɛ he duriiɛ he, Herode de ahentaadeɛ hyehyɛɛ ne ho, na ɔtenaa atemmuo adwa so firi aseɛ kasa kyerɛɛ bɛ. 22 Nkurofoɔ a bɛahyiam he nso firii aseɛ teateaam sɛ, “Ɔnyɛ nipa nne di, na mmom ɔyɛ nyame bi nne!” 23 Hɔaa ne Awurade bɔfoɔ bɔɔ no, efiri sɛ wamfa animuonyam amma Nyankopɔn, na ɔdɔree mmoa wuiɛ.
Barnaba ne Saulo sane baa Antiokia
24 Nso Awurade asɛm nyaa nkɔsoɔ na ɔtrɛɛe. 25 Na Barnaba ne Saulo wiee bɛ dwumadie he, bɛsane baa Yerusalem bɛfaa Yohane a bɛfrɛ no Marko he kaa bɛ ho sane baeɛ.",https://www.bible.com/bible/3971/ACT.12.BBTP
ASOMAFOƆ 13,"Bɛsomaa Barnaba ne Saulo
1 Antiokia asafo he mu he, na adiyifoɔ ne akyerɛkyerɛfoɔ ya mu, Barnaba ne Simeon a bɛfrɛ no Niger he, ne Lukio a ofiri Kirene, ne Manaen a bɛtetee ɔne Herode a ɔyɛ mantam sodifoɔ he, ne Saulo. 2 Berɛ a bɛɛsom Awurade na bɛɛyɔ akɔmkyene he, Honhom Kronkron he kaa sɛ, “Honyi Barnaba ne Saulo mma me, na bɛnkɔ yɔ adwuma a mafrɛ bɛ sɛ bɛmmɛyɔ he.” 3 Na bɛyɔɔ akɔmkyene wieeɛ a bɛbɔɔ mpaeɛ he, bɛde bɛ nsa guu bɛ so gyaa bɛ kwane.
4Nti, saa mmeema yi a Honhom Kronkron asoma bɛ he kɔɔ Seleukia, na befirii hɔ de po so hyɛne kɔɔ Kipro. 5 Berɛ a beduru Salami he, befirii aseɛ bɔɔ Nyankopɔn asɛm he dawuro Yudafoɔ hyia adane mu. Na Yohane boaa bɛ bɛ dwumadie mu.
Sergio Paulo ne Elima
6Berɛ a bɛfaa supɔ he so koduruu Pafo he, behyiaa Yudani beema bi a ɔyɛ nkonyaayifoɔ, diyifoɔ torɔfoɔ bi a bɛfrɛ no Bar-Yesu, 7na ɔya Amrado Sergio Paulo a ɔyɛ nyansani he nkyɛne. Berɛ a bɛfrɛɛ Barnaba ne Saulo maa no he, amrado he hwehwɛɛ sɛ ɔbɛte Nyankopɔn asɛm. 8 Nso na nkonyaayifoɔ Elima (a Hela kasaa mu bɛfrɛ no Bar-Yesu) ya hɔ; ofirii aseɛ ne bɛ dii asie, pɛɛ sɛ ɔdane amrado he firi gyidie he ho. 9Afei Saulo a na bɛsane frɛ no Paulo a na Honhom Kronkron ahyɛ no ma he hwɛɛ no gyee 10kaa sɛ, “Wo, beema a asisie ahyɛ wo ma, Bronsam ba, a wotane tenenee nyinaa, wonnyae sɛ wokyea Awurade kwane a ɔtene he? 11Afei tie! Awurade nsa ya me so, na w’ani befira, a wonhu awia hann kosi berɛ bi.” Amonom hɔaa Bar-Yesu ani so yɛɛ no kusuu na sum duruu no, na okyini hwehwɛɛ nnipa a bɛbɛsɔ ne nsa akyerɛ no kwane. 12Afei berɛ a amrado he huu nea asi he, ɔgye diiɛ, efiri sɛ Awurade ho nkyerɛkyerɛ he yɛɛ no ahodwiri.
13 Afei mmeema he ne Paulo faa po so firii Pafo kɔɔ Perge a ɔya Pamfilia. Na Yohane deɛ, ɔne bɛ dii ntete mu sane kɔɔ Yerusalem. 14Nso bɛde bɛ firii Perge baa Antiokia a ɔya Pisidia, na bɛkɔɔ hyiadane mu homeda kɔtenaa ase. 15 Bɛkenkanee mmara ne adiyifoɔ he badwam wieeɛ he, hyiadane mu mpanyimfoɔ he somaa nnipa kɔɔ bɛ nkyɛne sɛ, “Anuanom, sɛ howɔ nkuranhyɛsɛm bi ma nnipa yi a, honka.” 16Nti Paulo sɔre nyam ne nsa kaa sɛ:
“Ho Israelfoɔ ne ho a hosuro Nyankopɔn, hontie! 17 Israel mane yi, Nyankopɔn yii yɛ agyanom, na ɔmaa bɛ so berɛ a na bɛyɛ ahɔhoɔ Misraim asaase so he nam ne tumi so yii bɛ firii hɔ. 18 Na bɛyɛ mfie aduannan mu he, onyaa bɛ nneyɔeɛ ho aboterɛ serɛ he so. 19 Na ɔsɛee amane nson Kanaan asaase so akyi he, ɔkyekyɛɛ asaase he de maa bɛ sɛ bɛ agyapadeɛ; 20 ne nyinaa sii bɛyɛ mfie ahanan aduonum mu. Na yeinom akyi he, ɔmaa bɛ atemmufoɔ de besii diyifoɔ Samuel so. 21 Na ofiri ɔno so he, bebisaa hene, na Nyankopɔn de Kis ba Saulo, beema a ofiri Benyamin abusua mu, maa bɛ mfie aduannan. 22 Na oyii no firi hɔ, na ɔde Dawid bɛyɛɛ bɛ hene, na odii ne ho adanseɛ kaa sɛ, ‘Maahu Yisai ba Dawid, beema a ɔda m’akoma so, ɔno ne bɛyɔ nea mepɛ nyinaa.’ 23 Saa beema yi aseni ne Yesu a Nyankopɔn yii no maa Israel sɛ Agyenkwa, sɛnea ne bɔhyɛ teɛ he. 24 Yohane a odii Yesu anim baeɛ he kaa asubɔ a ɔyɛ adwensakra ho nsɛnkyerɛnne ho asɛm badwam kyerɛɛ Israelfoɔ nyinaa. 25 Na berɛ a Yohane dwumadie ɔɔba awieeɛ he, ɔkaa sɛ, ‘Hosusu sɛ me ne Agyenkwa he anaa? Ɔnnyɛ me ne no. Nso, hwɛ, bi di m’akyi ɔɔba a memfata sɛ mesane ne nane ase mpaboa mpo.’
26 “Me nuanom, Abraham asefoɔ ne bɛ a besuro Nyankopɔn, yɛ ne bɛde nkwagyeɛ yi ho asɛm abra yɛ. 27 Na osiane sɛ bɛ a bɛtete Yerusalem ne bɛ sodifoɔ he anhu no na bɛante adiyifoɔ he nsɛm a bɛkenkanee no Homeda biaa he ase nti, bebuu no fɔ maa adiyifoɔ he nsɛm he baa mu. 28 Na bɛanhu hwee a ɔkyerɛ sɛ ɔsɛ wuo deɛ, nso bɛkaa sɛ Pilato mma benku no. 29 Afei, berɛ a bɛyɔɔ nea bɛatwerɛ afa ne ho nyinaa wieeɛ he, beyii no firii asennua he so de no too adamena mu. 30 Nso Nyankopɔn nyanee no firii awufoɔ mu; 31 na bɛ a bɛne no firi Galilea kɔɔ Yerusalem he huu no nna pii, na seesei bedi ne ho adanseɛ kyerɛ nkurofoɔ. 32 Ɔno nti, yɛɛka bɔhyɛ a bɛde maa nananom he ho asɛm akyerɛ ho, 33 sɛ Nyankopɔn ama aba mu koraa ama yɛ a yɛyɛ bɛ mma he, efiri sɛ wanyane Yesu, sɛnea bɛatwerɛ ya Dwom a ɔtɔ so mmienu he mu sɛ,
‘Woyɛ me ba,
nnɛ maayɛ w’Agya.’
34 Nea waka afa nyane a onyanee no firii awufoɔ mu a, ɔnsane nkɔ porɔeɛ mu he ne sɛ,
‘Mede bɔhyɛ kronkron a Dawid nyaeɛ he bɛ ma wo.’
35 Nti ɔno nso kaa no nnwom foforɔ mu sɛ,
‘Womma wo Kronkronni he honam mporɔ.’
36 Na Dawid deɛ, ɔyɔɔ Nyankopɔn pɛ a bɛada no adi he ya ɔno ankasa n’awoɔ ntoatoasoɔ mu, na owuiɛ, na besiee no ɔnoaa ne nananom nkyɛne, na ɔporɔeɛ; 37na nea Nyankopɔn ama no so he anhu porɔeɛ. 38 Nti me nuanom, honhu sɛ yɛnam nipa yi so ɔɔpae mu aka bɔne fakyɛ ho asɛm akyerɛ ho. 39 Na saa Yesu yi ne ɔnam ne so a nnipa a bɛgye no di nyinaa nya bɔne fakyɛ bɔne a bɛantumi amfa Mose mmara so ammu ho bem ho. 40 Nti honhwɛ na nea Adiyifoɔ he aka he amma ho so:
41‘Ho a hobu Nyankopɔn asɛm animtia,
honhwɛ ma ɔnyɛ ho nwanwa na honyera mfiri m’anim,
efiri sɛ meeyɔ adwuma bi ho berɛ so,
adwuma a sɛ bi ka ho asɛm nyinaa kyerɛ ho mpo a, honnye nni.’ ”
42Paulo ne Barnaba ɔɔkɔ he, nnipa hyɛɛ bɛ nkurane sɛ bɛnka saa nsɛm yiaa homeda a odi hɔ he. 43 Nti hyiadane he mu nhyiamu he baa awieeɛ he, Yudafoɔ he mu pii ne bɛ a bɛabɛdɔm Yudafoɔ som he na besuro Nyankopɔn he dii Paulo ne Barnaba akyi, na bɛkasa kyerɛɛ bɛ hyɛɛ bɛ nkurane sɛ bɛnkɔ so ntena Nyankopɔn adom mu.
44Na homeda a odi hɔ he duruiɛ he, kuro mu he nyinaa hyiaa sɛ beebetie Awurade asɛm. 45 Na Yudafoɔ he huu nnipakuo he, ahoɔyea hyɛɛ bɛ ma. Na bɛkaa abususɛm de bɔɔ nea Paulo kaeɛ he abira. 46 Na afei Paulo ne Barnaba kasaa akokoɔduro so sɛ, “Na ohia sɛ yɛka Nyankopɔn asɛm kyerɛ ho kane. Na ɔnam sɛ hoapo asɛm he na hobu ho ho sɛ homfata daa nkwa he nti, yɛde asɛm he ɔɔkɔ Amanamane mufoɔ hɔ. 47 Na saa ne Awurade ahyɛ yɛ sɛ,
‘Mede wo asi hɔ sɛ Amanamane mufoɔ kanea,
na ama wode nkwagyeɛ akoduru asaase ano nohoa.’ ”
48 Berɛ a Amanamane mufoɔ tee yei he, bɛ ani gyeeɛ, na bɛhyɛɛ Awurade asɛm animuonyam, na dodoɔ a na Nyankopɔn ayi bɛ ama daa nkwa he bɛyɛɛ agyidifoɔ.
Taa de bɛ kɔɔ Ikonium
49Nti Nyankopɔn asɛm he trɛɛ pom hɔ nyinaa. 50Na Yudafoɔ he hyɛɛ mmaa a bedi mu, ne mmeema atitire he kutupa ma bɛtaa Paulo ne Barnaba pamoo bɛ firi mpɔtamu hɔ. 51 Nti Paulo ne Barnaba proproo bɛ nane ase mfuturo sɛ ɔnyɛ nsɛnkyerɛnne ntia kuro mu hɔfoɔ, na bɛkɔɔ Ikonium. 52Na anigyeɛ ne Honhom Kronkron hyɛɛ asuafoɔ he ma.",https://www.bible.com/bible/3971/ACT.13.BBTP
ASOMAFOƆ 14,"Paulo ne Barnaba kɔɔ Likaonia
1Saa asɛm korɔ heaa bi sii Ikonium. Berɛ a bɛkɔɔ Yudafoɔ hyiadane mu he bɛkasa maa nnipakuo kɛseɛ bi a befiri Yudafoɔ ne Helafoɔ mu bɛyɛɛ agyidifoɔ. 2 Na Yudafoɔ a bɛannye anni he tutu guu amanamane mufoɔ he asom ma benyaa anuanom ho adwemmɔne. 3 Na bɛtenaa hɔ berɛ pii de akokoɔduro kasa maa Awurade, na Awurade ankasa dii n’adom ho asɛm he ho adanseɛ denam nsɛnkyerɛnne ne anwanwadeɛ ahodoɔ a ɔnam bɛ nsa so yɔeɛ he so. 4Na kuro he mufoɔ he mu kyɛɛ mmienu, na binom kɔɔ Yudafoɔ he afa, na binom nso kɔɔ asomafoɔ he afa. 5 Na berɛ a Amanamane mufoɔ ne Yudafoɔ ne bɛ sodifoɔ he nyinaa yɛɛ sɛ bɛɛbɛhyɛ bɛ aniɔyea na bɛasi bɛ aboɔ he, 6asomafoɔ he teeɛ, na bedwane kɔɔ Likonia nkuro Listra ne Derbe, ne asaase a atwa ho ahyia so, 7 na bɛkɔɔ so pae mu kaa asɛmpa he ya hɔ.
8 Na beema bi ya Listra a ɔte hɔ a ontumi nnyina ne nane so, efiri sɛ na ɔyɛ bubuani firi ne maame yam. 9 Otiee Paulo bere a na ɔɔkasa he. Na Paulo hwɛɛ no gyee na ohuu sɛ ne gyidie betumi ama ne ho ayɛ no dene, 10ɔteaam kaa sɛ, “sɔre gyina hɔ kyirebenn.” Na beema he huri gyina firii aseɛ nanteɛ. 11 Na nnipakuo he huu nea Paulo ayɔ he, bɛteaam Likonia kasa mu sɛ, “abosom he ayɛ bɛ ho sɛ nnipa asane aba yɛ nkyɛne!” 12Bɛfrɛɛ Barnaba Seus, na Paulo nso bɛfrɛɛ no Hemes, efiri sɛ ɔno ne na ɔyɛ kasamafoɔ. 13Na Seus a n’asɔredane ya kuro he anim he sɔfoɔ de anantwinyini ne nhwiren a bɛakyekyere baa kuro he pono ano pɛɛ sɛ ɔne nnipakuo he de bɛbɔ afɔdeɛ. 14Na asomafoɔ Barnaba ne Paulo teeɛ he, besunsuanee bɛ ntaadeɛ mu tutuu mmirika kɔɔ nkurofoɔ he mu teaam sɛ, 15 “Anuanom, ɛɛne nti ne ho ɔɔyɔ yei? Yɛ nso yɛyɛ nnipa sɛ hoaa, na yɛka asɛmpa kyerɛ ho sɛ honnane mfiri ahuhudeɛ yi ho nkɔ Nyankopɔn a ɔte ase he nkyɛne; ɔno ne bɔɔ soro ne asaase ne po ne deɛ ɔya mu nyinaa. 16 Ɔno ne tete berɛ a atwam he, ogyae amanamane nyinaa maa bɛfaa bɛaa bɛ akwane so, 17 nso ɔnam ne nnwuma pa so ma nsuo tɔ firi soro ma ho, ɔma nnɔbaeɛ ba ne berɛ mu, ɔma ho aduane ne anigyeɛ ma ho bo tɔ ho yam, na ɔnam so ada ne ho adi sɛ ɔyɛ Nyankopɔn.” 18Na nea bɛkaeɛ nyinaa akyi he, bɛka berɛɛ paa ansa na nnipakuo he oogyae afɔdeɛ a bɛpɛɛ sɛ bɛbɔ ama bɛ he bɔ.
19 Na Yudafoɔ bi firi Antiokia ne Ikonium baeɛ; na nnipakuo he baa bɛ afa. Na besii Paulo aboɔ twee no firii kuro he mu susuu sɛ waawu. 20Nso berɛ a asuafoɔ he twaa ne ho hyiaeɛ he, ɔsɔre kɔɔ kuro he mu. Adeɛkyeeɛ he ɔne Barnaba kɔɔ Derbe.
21Na bɛpae mu kaa asɛmpa he saa kuro he so, na benyaa asuafoɔ bebree he, bɛsane baa Listra, na bɛkɔɔ Ikonium ne Antiokia. 22 Hɔ ne bɛhyɛɛ akra he dene na bɛhyɛɛ bɛ nkuranee sɛ bɛntoa gyidie he so. Na afei bɛkaa sɛ, “ɔsɛ sɛ yɛfa taa pii mu na yɛakɔ Nyankopɔn ahennie he mu.” 23 Na beyii mpanyimfoɔ maa asafo biaa, na bɛde akɔmkyene bɔɔ mpaeɛ de bɛ hyɛɛ Awurade a bɛabenya ne mu gyidie he nsa.
24Na betwaa mu Pisidia he, bɛbaa Pamfilia. 25Bɛkaa asɛm he ya Perge he, bebeduruu Atalia. 26 Na befiri hɔ faa nsuo so kɔɔ Antiokia, baabi a asuafoɔ he de bɛ hyɛɛ Nyankopɔn adom ase maa adwuma a bɛakowie he. 27 Na bɛbaeɛ he, bɛfrɛɛ asafo he boaa ano, na bɛkaa nea Nyankopɔn de bɛ akɔyɛ nyinaa ne sɛnea wabie gyidie pono ama amanamane mufoɔ he. 28Na bɛne asuafoɔ he nyinaa tenaa hɔ mmerɛ kakra.",https://www.bible.com/bible/3971/ACT.14.BBTP
ASOMAFOƆ 15,"Asomafoɔ ne mpanyimfoɔ nhyiamu ya Yerusalem
1 Afei nnipa binom baa Yudea a na bɛɛkyerɛkyerɛ sɛ, “Sɛ bɛantwa wo twetia sɛnea Mose mmara he ka he a, wontumi nya nkwa.” 2 Na Paulo ne Barnaba ne bɛ dii anobaabaeɛ asɛm he ho wieeɛ he, beyii Paulo ne Barnaba ne nnipa binom kaa ho sɛ bɛnkɔ Yerusalem na bɛ ne asomafoɔ he ne mpanyimfoɔ he nkɔ booboo asɛm he ho. 3Nti asafo he gyaa bɛ kwane he, bɛkɔfaa Foinike ne Samaria kaa adwensakra a amanamane mufoɔ he anya he ho asɛm, na bɛmaa anuanom he nyinaa ani gyee kɛse. 4 Na beduruu Yerusalem he, asafo he ne asomafoɔ ne mpanyimfoɔ he gyee bɛ, na bɛkaa nea Nyankopɔn de bɛ ayɔ nyinaa kyerɛɛ bɛ. 5Na Farisifoɔ he mu binom a bɛagye Nyankopɔn asɛm adi he sɔre kaa sɛ, “Ɔsɛ sɛ betwa bɛ twetia na bɛhyɛ bɛ sɛ benni Mose mmara so.”
6Na asomafoɔ ne mpanyimfoɔ he behyiaa sɛ bɛɛbɛdwendwene asɛm yi ho. 7 Na bɛgyee ho akyinnye pii he, Petro sɔre ka kyerɛɛ bɛ sɛ, “Anuanom, ho ankasa honim sɛ mfitiaseɛ heaa ne Nyankopɔn yii me yɛ mu sɛ mene amanamane mufoɔ mfa m’anum asɛm so nte asɛmpa he na bɛnnye nni. 8Na Nyankopɔn a onim akoma mu he maa bɛ Honhom Kronkron sɛnea ɔde maa yɛ heaa sɛ ɔnyɛ adansedie sɛ waagye bɛ atom. 9 Wamma nsonsonoeɛ amma yɛ ne bɛ ntam, na mmom ɔnam bɛ gyidie so tee bɛ akoma ho. 10 Afei mmɛ nti ne hosɔ Nyankopɔn hwɛ, sɛ hode konnua a yɛ nananom antumi ansoa to asuafoɔ he kɔno so? 11 Yɛgye di sɛ Awurade Yesu adom so mmom ne yɛnam nya nkwa, sɛ bɛ nso benya heaa.”
12Na nnipadɔm he nyinaa yɛɛ komm, na betiee Barnaba ne Paulo berɛ a bɛkaa nsɛnkyerɛnne ne anwanwadeɛ a Nyankopɔn nam bɛ so ayɔ ama amanamane mufoɔ ho asɛm. 13 Na bɛkasa wieeɛ he, Yakobo buaa sɛ, “Anuanom, hontie me.” 14 Simon aka sɛnea kane Nyankopɔn kɔhwɛɛ amanamane he, sɛ ooyi mane bi afiri bɛ mu ama ne dini. 15 Adiyifoɔ he asɛm he si yei so, sɛnea bɛatwerɛ sɛ,
16‘Yei akyi he mɛsane
abesi Dawid ntomadane a ahwe ase he bio,
na masi nea bɛadwiri agu he bio,
17Na nnipa a aka he
ne amanamane a bɛbɛbɔ me
dini mu he nyinaa ahwehwɛ Awurade akyi kwane.
18Awurade a ɔma behuu yeinom nyinaa firi wiase ahyɛaseɛ he ne ɔɔka.’
19Nti m’asɛm a mewɔ ka ne sɛ mma yɛnha amanamane mufoɔ a bɛadane aba Nyankopɔn nkyɛne he; 20 na yɛntwerɛ nkɔma bɛ sɛ, bɛntwe bɛ ho mfiri abosom afideɛ ne adwamammɔ ne mmoa a bɛanhwie bɛ mogyaa angu na bewuiɛ, ɔne mogyaa ho. 21 Na ofiri tete na Mose nyaa bɛ a bɛka ne ho asɛm nkuro nyinaa mu, na bɛkenkane no hyia adane mu homeda biaa nso.
Bɛde mane nwoma kɔma amanamane asafo he
22Afei asomafoɔ he ne mpanyimfoɔ he ne asafo mu he nyinaa hu sɛ ɔyɛ sɛ beyi bɛ mu binom ka Paulo ne Barnaba ho ma bɛkɔ Antiokia. Bɛ a beyii bɛ he ne Yuda a bɛfrɛ no Barsaba ne Silas, mmeema a na bɛyɛ akannifoɔ anuanom he mu. 23Na bɛde krataa maa bɛ a na mu nsɛm ne sɛ, “Anuanom, asomafoɔ ne mpanyimfoɔ he twerɛ krataa yi de kɔma agyidifoɔ a befiri amanamane a ɔya Antiokia ne Siria ne Kilikia. Yɛkyea ho. 24 Esiane sɛ yɛate sɛ yɛ mu bi de nsɛm ɔɔteetee ho pɛ sɛ bɛsɛeɛ ho adwene berɛ a yɛmmaa bɛ akwankyerɛ biaa nti, 25yɛayɛ adwenkorɔ na ɔyɛ yɛ anigye sɛ yebeyi mmeema aka yɛ adɔfoɔ Barnaba ne Paulo ho aba ho nkyɛne, 26mmeema a bɛde bɛ kra ato hɔ, wuo mu oo nkwa mu oo, ama yɛ Awurade Yesu Kristo. 27Nti ne yɛasoma Yuda ne Silas, sɛ bɛmfa bɛ anum asɛm so nka asɛm korɔ heaa nkyerɛ ho. 28Na ɔsɔ Honhom Kronkron he ne yɛ ankasa yɛ ani sɛ yɛmmfa adesoa foforɔ biaa nto ho so, gye sɛ yeinom a ohia yi, 29sɛ hontwe ho ho mfiri nnoɔma a bɛde abɔ afɔdeɛ ama abosom ne mogyaa ne mmoa a bɛanhwie bɛ mogyaa angu ne adwamammɔ ho. Sɛ hotwe ho ho firi yeinom ho a, obesi ho yie. Asomdwie nka ho.”
30Nti bɛsomaa bɛ kɔɔ Antiokia. Bɛfrɛɛ asafo mma he boa ano, de krataa he maa bɛ. 31Na bɛkenkane wieeɛ he, bedii ahurusie nkuranhyɛsɛm he ho. 32 Na Yuda ne Silas a na bɛ nso bɛyɛ adiyifoɔ he, kaa nsɛm pii de hyɛɛ bɛ nkurane na bɛhyɛɛ bɛ dene. 33Na bɛtenaa hɔ kakra he, agyidifoɔ he gyaa bɛ kwane asomdwie mu ma bɛkɔɔ bɛ a bɛsomaa bɛ he hɔ. 34(Nso Silas dwenee sɛ ɔyɛ sɛ ɔkɔ so tena hɔ.) 35Na Paulo ne Barnaba kɔɔ so tenaa Antiokia, na bɛ ne nnipa foforɔ binom kyerɛkyerɛeɛ na bɛkaa Awurade asɛm.
Silas sii Barnaba ananmu
36 Nna bi akyi he Paulo ka kyerɛɛ Barnaba sɛ, “Bra, na yɛnsane nkɔ na yɛnkɔsra agyidifoɔ a bɛya nkuro he mu a yɛkaa Awurade asɛm kyerɛɛ bɛ he na yɛnhwɛ sɛnea bɛ ho teɛ.” 37 Barnaba pɛɛ sɛ bɛde Yohane a ɔsane de Marko he ka bɛ ho. 38 Nso Paulo yɔɔ n’adwene sɛ esiane sɛ ogyaa bɛ hɔ berɛ a beduruu Pamfilia na ɔne bɛ ankɔyɔ adwuma he nti, ɔnsɛ sɛ bɛde no ka bɛ ho kɔ. 39Yei de akasakasaa a mu ɔdene baeɛ, na bedii mpaepaemu; Barnaba faa Marko kaa ne ho ma bɛfaa po so hyɛne de kɔɔ Kipro. 40Paulo nso faa Silas, na berɛ a agyidifoɔ de Paulo hyɛɛ Awurade adom ase he, befirii hɔ kɔeɛ. 41Na ɔkɔfaa Siria ne Kilikia hyehyɛɛ asafo ahodoɔ he dene.",https://www.bible.com/bible/3971/ACT.15.BBTP
ASOMAFOƆ 16,"Timoteo ka bɛ ho ya Listra
1 Paulo kɔɔ Derbe ne Listra, baabi a na suani bi a bɛfrɛ no Timoteo a na ne maame yɛ Yudani na ne papa nso yɛ Helani ya. 2 Na agyidifoɔ a bɛya Listra ne Ikonium he kaa ne ho asɛm pa. 3Na Paulo pɛɛ sɛ Timoteo di n’akyi. Na osiane Yudafoɔ a na bɛya hɔ he nti, ɔfaa no twaa no twetia, efiri sɛ na bɛ nyinaa nim sɛ ne papa yɛ Helani. 4 Afei berɛ a bɛnenam nkuro he so he bɛde mmara a asomafoɔ he ne mpanyimfoɔ a bɛya Yerusalem asi ho gyinaeɛ he maa bɛ sɛ benni so. 5Nti asafo ahodoɔ he kɔɔ so yɛɛ dene gyidie mu na bɛkɔɔ so dɔree da biaa.
Paulo anisoadehunu ya Troa
6 Afei bɛkɔfaa Frigia ne Galatia mpɔtamu efiri sɛ Honhom Kronkron he braa bɛ sɛ bɛnnka asɛm he Asia. 7Na berɛ a beduruu Misia he, bɛyɛɛ bɛ adwene sɛ bɛbɛkɔ Bitinia, nso Honhom Kronkron ama bɛ kwane. 8Nti betwaam Misia kɔɔ Troa. 9Anadwo he Paulo nyaa anisoadehunu sɛ, Makedoniani bi gyina hɔ ɔɔserɛ no sɛ, “Bra Makedonia na bɛboa yɛ.” 10Na onyaa anisoadehunu heaa pɛ ne yesiim sɛ yɛɛkɔ Makedonia efiri sɛ yehuu sɛ Nyankopɔn ne wafrɛ yɛ sɛ yɛnkɔka asɛmpa he nkyerɛ bɛ.
11Nti yɛfaa nsuo so firi Troa baa Samotrake tee, na adeɛ kyeeɛ he, yɛkɔɔ Neapoli. 12Na yefirii hɔ he, yɛkɔɔ Filipi a ɔyɛ Roma atubrafoɔ kuro titire ya Makedonia mantam mu. Yɛtenaa saa kuro he mu nna kakra.
Lidia adwensakra
13Homeda duruiɛ he, yepie faa kuro he pono ho kɔɔ asubɔntene bi ho, baabi a na yesusu sɛ yebenya baabi a bɛbɔ mpaeɛ. Na yɛtenaa ase kasa kyerɛɛ mmaa a na bɛahyiam hɔ he. 14 Na baa bi a bɛfrɛ no Lidia a ɔtɔno ntoma kɔkɔɔ a ofiri Tiatira na ɔsom Nyankopɔn he tiee yɛ asɛm he. Na Awurade biee n’akoma mu ma ɔyɛɛ aso maa nea Paulo kaeɛ he. 15Afei berɛ a yɛbɔɔ ɔne ne fiefoɔ asu he, ɔde nkotosrɛ kaa sɛ, “Sɛ hoahu me sɛ nɔkwafoɔ ama Awurade a, hommɛtena me fie.” Na ɔkaeɛaa ma yɛkɔɔ ne fie.
Afenaa bi ayaresa
16 Na dakoro bi, ɔbaa sɛ yɛɛkɔ baabi a bɛbɔ mpaeɛ he, yehyiaa afenaa bi a ɔwɔ akɔm honhom. Na ɔka daakye nsɛm ma ne wuranom nya ne so mfasoɔ pii. 17 Na odii yɛ ne Paulo akyi teateaam sɛ, “Nnipa yi yɛ Sorosoro Nyankopɔn nkoa a bɛɛpae mu aka nkwagyekwane ho asɛm akyerɛ ho.” 18 Ɔkɔɔ so yɔɔ saa nna pii. Na ɔyɛɛ Paulo ahomte ma ɔdanee n’ani ka kyerɛɛ honhom he sɛ, “Mehyɛ wo Yesu Kristo dini mu sɛ firi ne mu firi” Na ofirii ne mu saa dɔno heaa.
19Na ne wuranom huu sɛ nea bɛ ani da so a ɔbɛma bɛ mfasoɔ he ahwere bɛ he, bɛsosɔɔ Paulo ne Silas mu twee bɛ kɔɔ dwa so kɔmaa atumfoɔ he. 20 Na bɛde bɛ baa mane mpanyimfoɔ he anim he, bɛkaa sɛ, “Saa mmeema yi yɛ Yudafoɔ a bɛɛha yɛ kuro yi, 21na bɛɛkyerɛkyerɛ amanneɛ ahodoɔ bi a mmara mma yɛ a yɛyɛ Romafoɔ he kwane sɛ yedi so anaa yɛyɔ.” 22 Na nnipakuo he nyinaa sɔre kɔɔ bɛ so; na berɛ a mane he mu mpanyimfoɔ he sunsuanee bɛ ntaadeɛ ngugusoɔ mu he, bɛhyɛɛ sɛ bɛmmɔ bɛ mmaa. 23Na bɛbɔɔ bɛ mmaa pii wieeɛ he, bɛtwee bɛ koguu afiase na bɛhyɛɛ afiasehwɛfoɔ he sɛ ɔnhwɛ bɛ so yie. 24Osiane sɛ bɛhyɛɛ no saa nti, ɔde bɛ koguu afiase dane a ɔhyɛ mfimfini paa he mu kyekyeree bɛ nane bɔɔ dua mu.
Afiasehwɛfoɔ he adwensakra
25Na anadwo dasuom he, Paulo ne Silas bɔɔ mpaeɛ too nnwom yii Nyankopɔn ayɛ, na nneduafoɔ he tiee bɛ. 26Mpofiremuaa asaase wosoɔ kɛseɛ bi si maa afiase he fapem wosowosoeɛ. Afei apono he nyinaa biebieɛ amonom hɔaa, na bɛ nkɔnsɔnkɔnsɔn he nyinaa sanesaneeɛ. 27Berɛ a afiasehwɛfoɔ he sɔre firii nna mu a ohuu sɛ afiase apono he abiebie he, ɔtwee ne sekane sɛ nka oobeku ne ho, efiri sɛ na osusu sɛ nneduafoɔ he adwane. 28Na Paulo de nne kɛseɛ teaam sɛ, “Nyɔ wo ho bɔne biaa, na yɛ nyinaa yɛya ha!” 29Na ɔkɔgyee kanea di mmirika bɔ wuraa hɔ, na ɔde ahopopoɔ hwee Paulo ne Silas anim. 30 Na ɔde bɛ baa abɔntene bisaa sɛ, “me wuranom, mennyɛ dɛ na manya daa nkwa?” 31Bebuaa sɛ, “Gye Awurade Yesu di, na ɔbɛgye wo ne wo fie nkwa.” 32Bɛkaa Awurade asɛm kyerɛɛ ɔne ne fiefoɔ nyinaa. 33Na ɔde bɛ kɔɔ bea foforɔ bi saa anadwo heaa komiaa bɛ akuro he; na ntɛmaa bɛbɔɔ ɔne ne fiefoɔ nyinaa asu. 34Ɔde bɛ baa fie hɔ, na ɔde aduane besisii bɛ anim, na ɔne ne fiefoɔ nyinaa dii ahurusie sɛ wabɛyɛ Nyankopɔn gyidini.
35Adeɛ kyeeɛ he, mane he mu mpanyimfoɔ somaa awɛmfoɔ sɛ bɛnkɔka nkyerɛ afiasehwɛfoɔ he sɛ, “Gyae saa mmeema yi ma bɛnkɔ.” 36Na afiasehwɛfoɔ he kaa asɛm he kyerɛɛ Paulo, kaa sɛ, “Mane mpanyimfoɔ he asoma nnipa aba sɛ mennyae ho. Nti afei hommɛsene nkɔ asomdwie mu.” 37 Na Paulo buaa sɛ, “Bɛhwee yɛ badwam berɛ a yenni fɔ, nnipa a yɛyɛ Romafoɔ, na bɛde yɛ guu afiase, na afei deɛ beeyi yɛ kodɛɛ? Daabi da, na mmom ma bɛ ankasa mmra mmeyi yɛ.” 38Awɛmfoɔ he kɔkaa nsɛm yi kyerɛɛ mpanyimfoɔ he. Berɛ a bɛtee sɛ bɛyɛ Romafoɔ he, bɛbɔɔ hu. 39Nti bɛba bɛpaa bɛ kyɛw. Na beyii bɛ pieeɛ na bɛka kyerɛɛ bɛ sɛ bemfiri kuro he mu nkɔ. 40Befirii afiase he bɛkɔɔ Lidia fie. Na berɛ a bɛhyɛɛ anuanom nkurane wieeɛ he, bɛkɔeɛ.",https://www.bible.com/bible/3971/ACT.16.BBTP
ASOMAFOƆ 17,"Sakasakayɛ baa Tesalonika
1 Afei Paulo ne Silas kɔfaa Amfipoli ne Apolonia baa Tesalonika, baabi a na Yudafoɔ hyiadane bi ya he. 2Na sɛnea Paulo taa yɛ he, ɔkɔɔ bɛ nkyɛne, na ɔde homeda mmeɛnsa ne bɛ susuu twerɛsɛm he ho, 3 na ɔkyerɛkyerɛɛ mu de adanseɛ ahodoɔ kyerɛɛ sɛ na ohia sɛ Kristo he hu amane na ɔsɔre fi awufoɔ mu, na ɔkaa sɛ, “Yei ne Kristo he, Yesu a meeka ne ho asɛm kyerɛ ho he.” 4Yei maa bɛ mu binom bɛyɛɛ agyidifoɔ, na bɛde bɛ ho bataa Paulo ne Silas ho, na Helafoɔ dɔm kɛseɛ bi a bɛsom Nyankopɔn ne mmaa atitire a bɛdɔɔso pii nso yɔɔ saa. 5Na Yudafoɔ he ani bereeɛ, na bɛboaboa nsɛmmɔnefoɔ bi ano dwa so maa kuro he mu yɛɛ bagyabagya. Na bɛto hyɛɛ Yason fie so hwehwɛɛ sɛ bɛde bɛ bɛbra bɛ a bɛɛyɔ basabasa he. 6 Berɛ a bɛanhu bɛ he, bɛtwee Yason ne agyidifoɔ binom kɔmaa kuro he mu atumfoɔ, na bɛteateaam sɛ, “Mmeema a bɛadane wiase ani he aba ha nso, 7 na Yason agye bɛ aba ne fie. Saa nnipa yi nyinaa sɔre tia Kaesare ahyɛdeɛ ka sɛ hene foforɔ bi ya hɔ a ɔde Yesu.” 8Berɛ a nnipa he ne kuro he mpanyimfoɔ tee yei he, bɛ ani bereeɛ, 9afei berɛ a bɛmaa Yason ne bɛ a bɛaka he dii agyinamu maa bɛ he, begyaa bɛ.
Paulo ne Silas kɔɔ Beroia
10Na ntɛmaa agyidifoɔ he maa Paulo ne Silas kɔɔ Beroia, na bekoduruiɛ he, bɛkɔɔ Yudafoɔ hyiadane mu. 11 Na yeinom gyee asɛm he sene bɛ a bɛya Tesalonika he, efiri sɛ bɛde bɛ adwene nyinaa gyee asɛm he, na da biaa na bɛhwehwɛ twerɛsɛm he mu yie hwɛ sɛ nsɛm he te saa anaa. 12Na bɛ mu pii bɛgye diiɛ, ne Helafoɔ mmaa ne mmeema atitire a bɛdɔɔso pii nso yɔɔ saa. 13 Na Yudafoɔ a bɛya Tesalonika tee sɛ Paulo aka Nyankopɔn asɛm Beroia nso he, bɛbaa hɔ nso betu guu manfoɔ he asom, na bɛhwanyanee bɛ mu. 14 Na ntɛmaa agyidifoɔ he gyaa Paulo kwane koduruu po he ano nohoa, na Silas ne Timoteo deɛ bɛtenaa hɔ. 15Bɛ a bekogyaa Paulo kwane he de no koduruu Atene. Na ɔmaa bɛ nkra sɛ bɛnka nkyerɛ Silas ne Timoteo sɛ bɛmmra ne nkyɛne ntɛm so he, befirii hɔ kɔeɛ.
Paulo ne Yudafoɔ ne Helafoɔ nkɔmmɔbɔ
16Na Paulo gu so ɔɔtwɛne bɛ Atene na ohuu sɛ ahonyini ahyɛ kuro he so ma he, ɔyɛɛ no ahomte. 17Nti ɔne Yudafoɔ ne nnipa a aka a bɛsom Nyankopɔn he susuu nsɛm ho hyiadane he mu, na da biaa na ɔkɔ bɛ a obenya bɛ he nso nkyɛne dwa so. 18 Nso Epikurofoɔ ne Stoafoɔ nyansapɛfoɔ bi ne no dii anobaabaeɛ, na binom kaa sɛ, “Mmɛ ne kasatentene wura yi pɛ sɛ ɔkyerɛ koraa yi?” Na binom nso kaa sɛ, “Gyama ɔka ananafoɔ abosom ho asɛm.” (Efiri sɛ, na ɔɔka Yesu ne wusɔreɛ he ho asɛmpa.) 19Nti bɛkyee no de no kɔɔ Areopago asennibea bisaa no sɛ, “Wobetumi ama yɛahu nkyerɛkyerɛ foforɔ a wookyerɛkyerɛ yi mu? 20Nea wooka he yɛ foforɔ yɛ asom. Nti yɛpɛ sɛ yehu nea nsɛm yi kyerɛ.” 21Nɔkwasɛm ne sɛ, sɛ Atenefoɔ ne ahɔhoɔ a bɛabɛsoɛ hɔ he nya berɛ a, nea bɛde yɛaa ne sɛ bɛbɛka anaa bebetie asɛm foforɔ.
22Afei Paulo sɔre gyinaa Areopago mfimfini, kaa sɛ, “Atene mmeema, maahu sɛ adeɛ nyinaa mu hopɛ nyamesom paa, 23efiri sɛ menenam kuro he mu na mehwɛɛ nnoɔma a hosom he, mehuu afɔrebokyia bi a bɛatwerɛ ho, ‘Yei yɛ Nyame Bi a Yennim No Dea.’ Nti nea hosom a honnim no he, ɔnoaa ne meeka ne ho asɛm akyerɛ ho yi. 24 Nyankopɔn a ɔyɔɔ wiase ne nea ɔya mu nyinaa, ɔno a ɔyɛ soro ne asaase Wura he ntena dane a bɛde nipa nsa asi mu, 25 na bɛmfa nipa nsa nsom no, te sɛ nea ohia bibi, efiri sɛ ɔno mmom ne ma nnipa nyinaa nkwa, ahomee ne adeɛ nyinaa. 26 Na nipa baako mu ne oyii amane nyinaa firiiɛ sɛ bɛntena asaase nyinaa so, na waahyɛ mmerɛ ato hɔ, na ɔde hyeɛ atoto nnipa tenabea nso, 27 na ama bɛapɛ Nyankopɔn akyi kwane, ahwehwɛ no anibereɛ so kosi sɛ bebehu no, nso nɔkwasɛm ne sɛ ɔne yɛ mu biaa ntam nware. 28Na ɔnam ne so ne yɛwɔ nkwa, na yɛkeka yɛ ho na yɛte ase’;
na ho mu anwensɛm atwerɛfoɔ bi mpo aka sɛ,
‘Yɛ nso yɛyɛ ne mma.’
29 Nti berɛ a yɛahu sɛ yɛyɛ Nyankopɔn asefoɔ yi, ɔnsɛ sɛ yesusu sɛ Nyankopɔn tebea te sɛ sikakɔkɔɔ anaa dwetɛ anaa boɔ, anaa adwenie bi a nipa de n’adwene adi anaa wabɔ ne tirim ayɔ. 30 Nyankopɔn buu n’ani guu mmerɛ a na bennim hwee he so, nso afei ɔɔka akyerɛ adasamma a bɛya mmaa nyinaa sɛ biaa nsakra n’adwene, 31 efiri sɛ waayi da bi asi hɔ a wabɔ ne tim pɔ sɛ ɔnam beema bi a wayi no so bebu wiase atentenee mu, na wanyane no afiri awufoɔ mu de ayɔ nnyinasodeɛ ama nnipa nyinaa.”
32Na bɛtee awufoɔ sɔreɛ he ho asɛm he, binom dii fɛw, na binom nso kaa sɛ, “Yebetie yei ho asɛm afiri wo nkyɛne bio berɛ foforɔ nso.” 33Saa berɛ he Paulo gyaa bɛ hɔ kɔeɛ. 34Nso mmeema bi de bɛ ho bɔɔ no bɛyɛɛ agyidifoɔ, bɛ mu binom ne Dionisio a ɔyɛ Areopago badwa he temmuafoɔ, ne baa bi a bɛfrɛ no Damari, ne afoforɔ a bɛka bɛ ho.",https://www.bible.com/bible/3971/ACT.17.BBTP
ASOMAFOƆ 18,"Paulo kɔɔ Korinto
1Yei akyi he, Paulo firii Atene kɔɔ Korinto. 2 Na ohuu Yudani bi a bɛfrɛ no Akwila, Pontoni bi a na ofiri Italia aba ne nkyɛne, ne ne yerɛ Priskila, efiri sɛ na Klaudio ahyɛ sɛ Yudafoɔ nyinaa mfiri Roma. Nti ɔkɔɔ bɛ nkyɛne. 3 Na esiane sɛ na ɔne bɛ yɔ adwuma korɔ nti, ɔtenaa bɛ fie yɔɔ adwuma, efiri sɛ na bɛyɛ ntomadanyɔfoɔ. 4Nso, homeda biaa, na ɔka asɛm hyiadane mu ma Yudafoɔ ne Helafoɔ gye di.
5 Afei berɛ a Silas ne Timoteo nyinaa firii Makedonia beduruiɛ he, Paulo de ne berɛ nyinaa pae mu kaa asɛm he, na odii Yudafoɔ adanseɛ kyerɛɛ sɛ Yesu ne Kristo he. 6 Berɛ a bɛ ne no dii asie na bɛkasa tiaa no he, ɔporoporoo ne ntaadeɛ mu mfuturo kaa sɛ, “Ho mogyaa mua hoaa ho atifi. Me deɛ menni ho fɔ. Ofiri nnɛ ɔɔkɔ yi meekɔ amanamane mufoɔ hɔ.” 7Afei ofirii hyiadane mu hɔ, na ɔkɔɔ beema bi a bɛfrɛ no Tito Yusto a ɔyɛ Nyankopɔn somfoɔ fie. Na ne fie he ya hyiadane he nkyɛne pɛɛ. 8 Krispo a na ɔyɛ hyiadane he mu panyini ne ne fiefoɔ nyinaa gyee Awurade diiɛ. Na Korintofoɔ he a betie Paulo he nso gye diiɛ na bɛbɔɔ bɛ asu. 9 Da koro anadwo bi, Awurade kaa no anisoadehunu mu kyerɛɛ Paulo sɛ, “Nsuro, kasa na mmua w’ano, 10 efiri sɛ, meka wo ho, na biaa ntumi mfa ne nsa nka wo nyɔ wo bɔne biaa, na mewɔ nnipa pii ya kuro yi mu.” 11Ɔtenaa hɔ afe ne bosome nsia kyerɛkyerɛɛ bɛ Nyankopɔn asɛm.
12Afei berɛ a Galio yɛ Akaia amrado he, Yudafoɔ he yɛɛ baako sɔre tiaa Paulo de no kɔɔ atemmuo adwa he anim 13kɔkaa sɛ, “Saa nipa yi dane nkurofoɔ adwene ma bɛfa kwane foforɔ a ɔne mmara he bɔ abira so som Nyankopɔn.” 14 Paulo yɛɛ sɛ ɔɔbɛkasa heaa, na Galio ka kyerɛɛ Yudafoɔ he sɛ, “Yudafoɔ, sɛ asɛm yi yɛ bɔne anaa ammumuyɔdeɛ bi a, nka mɛgye ho asɛm he atum. 15 Na mmom sɛ ɔyɛ nsɛm ne dini ne ho mmara ho akyinnyegyeɛ deɛ a, hedeɛ ho ankasa honhwɛ nka. Mempɛ sɛ mɛyɛ nsɛm yi ho temufoɔ.” 16Na ɔpamoo bɛ firii atemmuo adwa he anim. 17Nti bɛ nyinaa to hyɛɛ Sostene a ɔyɛ hyiadane mu panyini he so firii aseɛ hwee no atemmuo adwa he anim. Nso Galio anyɛ yeinom ho hwee.
Paulo sane kɔɔ Antiokia
18 Nso berɛ a Paulo dii nna kakra kaa ho hɔ he, ɔne agyidifoɔ he dii nkra na ɔde po so hyɛne firii hɔ kɔɔ Siria a na Priskila ne Akwila ka ne ho, na ɔbɔɔ ti kwa ya Kenkrea, efiri sɛ, na berɛ a ɔde asi hɔ sɛ ootua ne ho nnoɔma bi he aba awieeɛ. 19Na beduruu Efeso he, ogyaa bɛ hɔ; na ɔno deɛ ɔkɔɔ hyiadane mu ne Yudafoɔ he kɔyɔɔ nsɛm bi ho mpɛnsɛmpɛnsɛmu. 20Na bɛsrɛɛ no sɛ ɔntena hɔ nkyɛre, nso wannye antom, 21 na ɔne bɛ dii nkra ka kyerɛɛ bɛ sɛ, “Sɛ ɔyɛ Nyankopɔn pɛ a, mɛba ho nkyɛne bio.” Yei akyi he ofiri Efeso faa po so kɔeɛ.
22Na oduruu Kaesarea he, ɔkɔɔ Yerusalem kɔkyeaa asafo he. Na afei ɔkɔɔ Antiokia. 23Berɛ a ɔtenaa hɔ kakra he, ofirii hɔ tutuu akwane faa Galatia ne Frigia nsaase so hyehyɛɛ asuafoɔ he nyinaa dene.
Apolo kɔɔ Efeso ne Korinto
24 Afei Yudani bi a bɛfrɛ no Apolo a ofiri Aleksandria, baa Efeso. Na Apolo yɛ bi a n’ano ate na onim twerɛsɛm mu paa nso. 25 Na bɛakyerɛkyerɛ no Awurade kwane so, na esiane sɛ na Honhom ahyɛ no ma nti, ɔkaa Yesu ho asɛm kyerɛkyerɛɛ mu pɛpɛɛpɛ, nso na Yohane asubɔ he nkoaa ne onim. 26Na ɔhyɛɛ aseɛ sɛ ɔde akokoɔduro ɔɔkasa hyiadane he mu, nso berɛ a Priskila ne Akwila tiee no he, bɛfaa no kɔɔ nkyɛne baabi kyerɛkyerɛɛ no Nyankopɔn kwane he mu pɛpɛɛpɛ. 27Afei esiane sɛ na ɔpɛ sɛ otware kɔ Akaia nti, agyidifoɔ he hyɛɛ ne nkurane, na bɛtwerɛɛ krataa kɔmaa asuafoɔ he srɛɛ bɛ sɛ bɛnnye no fɛ so. Nti berɛ a oduruu hɔ he, ɔboaa bɛ a bɛnam Nyankopɔn adom so agye adi he paa, 28 ɔde nnamyɛ daa no adi pefee badwam sɛ Yudafoɔ he afom kwane, na ɔde Twerɛsɛm he kyerɛɛ sɛ Yesu ne Kristo he.",https://www.bible.com/bible/3971/ACT.18.BBTP
ASOMAFOƆ 19,"Paulo kɔɔ Efeso
1Ɔbaa sɛ berɛ a Apolo ya Korinto he, Paulo faa mpɔtamu hɔ baabi baa Efeso, bɛtoo asuafoɔ bi. 2 Na obisaa bɛ sɛ, “Berɛ a hogye diiɛ he honyaa Honhom Kronkron anaa?” Bebuaa sɛ, “Daabi, yɛntee da mpo sɛ Honhom Kronkron bi ya baabi.” 3Nti ɔkaa sɛ, “hedeɛ mmɛ asubɔ ne bɛbɔɔ ho?” Bebuaa sɛ, “Yohane asubɔ a.” 4 Paulo kaa sɛ, “Yohane bɔɔ asu a ɔyɛ adwensakra ho nsɛnkyerɛnne, na ɔka kyerɛɛ nkurofoɔ he sɛ bennya deɛ odi n’akyi ɔɔba, a ɔne Yesu, he mu gyidie.” 5Na bɛtee yei he, bɛbɔɔ bɛ asu Awurade Yesu dini mu. 6 Na Paulo de ne nsa guu bɛ so he, Honhom Kronkron he baa bɛ so, na bɛkaa kasa hodoɔ hyɛɛ nkɔm. 7Na bɛ dodoɔ yɛ du mmienu.
8Paulo kɔɔ hyiadane he mu, de akokoɔduro kasaeɛ, na bosome mmeɛnsa ne ɔkasaeɛ, na ɔkaa Nyankopɔn ahennie ho asɛm a ɔtɔ asum. 9 Nso berɛ a binom prim bɛ akoma na bɛannye anni, na bɛkekaa gyidie Kwane He ho nsɛmmɔne nnipadɔm he anim he, ɔtwee ne ho yii asuafoɔ he firii bɛ mu, na daa na ɔka asɛm Tirano suadane he mu. 10Yei toa so mfie mmienu, na bɛ a bɛte Asia mpɔtamu nyinaa, Yudafoɔ ne Helafoɔ nyinaa, tee Awurade asɛm.
Skewa mma nson ho asɛm
11 Na Nyankopɔn nam Paulo so yɔɔ anwanwadeɛ soronko. 12 Na yei nti bɛde duku ne ntaadeɛ nsɛnanimu mpo ka ne honam na bɛde kogu ayarefoɔ so a bɛ yadeɛ he gyaeɛ, na ahonhommɔne nso he tutu firi bɛ mu. 13 Na Yudafoɔ a beekyinikyini tutu ahonhommɔne he mu binom nso bɔɔ mmɔdene sɛ bɛbɛbɔ Awurade dini agu bɛ a bɛwɔ ahonhommɔne he so sɛ, “Mehyɛ ho Yesu a Paulo kaa ne ho asɛm he dini mu sɛ hompie.” 14Na Yudani sɔfo panyini bi a ɔde Skewa wɔ mma nson bi a bɛyɔ saa. 15Na honhommɔne he buaa sɛ, “Menim Yesu, menim Paulo, na ho nso, hoyɛ hefoɔ?” 16Na afei beema a honhommɔne ya ne mu he to hyɛɛ bɛ, so dii bɛ so, yɔɔ bɛ pasapasa, na bɛde adagya dwane firii fie hɔ kɔeɛ a na bɛapirapira. 17 Na Yudafoɔ ne Helafoɔ a bɛte Efeso tee yei he, hu kɛseɛ bɔɔ bɛ nyinaa, na bɛkɔɔ so kamfõõ Awurade Yesu dini. 18Na bɛ a bɛbɛyɛɛ agyidifoɔ he mu pii kaa bɛ bɔne ne bɛ nneyɔeɛ kyerɛeɛ pefee. 19Na bɛ a bedi asumansɛm he mu pii de bɛ nwoma ba bɛhye ma biaa huiɛ. Na bebuu ne nyinaa ano huu sɛ ne boɔ yɛ nnwetɛbena apem aduonum. 20 Saa ara ne Awurade asɛm nam ahoɔdene so kɔɔ so trɛeɛ, na aseɛ timiiɛ. 21 Afei bewiee yeinom he, Paulo bɔɔ ne tim pɔ sɛ, sɛ ɔkɔfa Makedonia ne Akaia wie a, ɔbɛkɔ Yerusalem, na ɔkaa sɛ: “Sɛ meduru hɔ a, otwa sɛ mekɔ Roma nso.” 22 Nti ɔsomaa n’aboɔfoɔ he mu mmienu, Timoteo ne Erasto, kɔɔ Makedonia, na ɔno ankasa deɛ, ɔtenaa Asia mantam he mu kyɛree kakra.
Demetrio sakasakayɔ
23 Saa bere no sakasaka kɛseɛ bi sɔreeɛ a na ɔfa gyidie Kwane He ho. 24 Na dwetɛ dwumfoɔ bi a bɛfrɛ no Demetrio, nam Artemi abosom-adane a ɔde dwetɛ yɔ he so ma adwumfoɔ he nya mfasoɔ kɛseɛ; 25na ɔboaboaa bɛ a bɛyɔ nnoɔma a ɔtete saa ho adwuma he ano kaa sɛ: “Mmeema, honim yie sɛ adwuma yi ne ma yenya yɛ ho. 26Afei nso, hoahu na hoate sɛnea ɔnyɛ Efeso nko na Paulo yi adane nnipakuo pii adwene ama bɛanya adwene foforɔ, na mmom ɔkame ayɛ sɛ Asia mantam mu nyinaa, na ɔka sɛ nea bɛde nsa ayɔ he nyɛ anyame. 27Bio nso, ɔnyɛ yɛ adwuma a obenya dimmɔne he nkoaa ne asɛm he, na mmom bebebu bosombaa kɛseɛ Artemi asɔrefie nso adehunu, na n’animuonyam a Asia mantam ne asaase sɔfoɔ nyinaa de som no mpo, bɛbrɛ ase.” 28Berɛ a nkurofoɔ he tee yei he, bɛ bo fuiɛ. Na bɛteateaam sɛ: “Efesofoɔ bosom Artemi yɛ kɛseɛ!” 29 Nti kurom hɔ nyinaa bɛyɛɛ gyegyeegye, na bɛ nyinaa de koma koro bɔɔ twi kɔɔ adehwɛbea hɔ, na bɛkyee Gaio ne Aristarko a bɛyɛ Makedoniafoɔ ne Paulo akwantuo mu ahokafoɔ he. 30Paulo deɛ, na ɔpɛ sɛ ɔkɔ nnipa he mu, nso asuafoɔ he amma no kwane. 31Mpanyimfoɔ a bɛhwɛ afahyɛ ne agodie so he mu binom mpo a na bɛpɛ n’asɛm he soma bɛsrɛɛ no sɛ ɔmmfa ne ho nto asiane mu nkɔ adehwɛbea hɔ. 32Nɔkwasɛm ne sɛ, sɛ binom teaam ka asɛm baako a, na afoforɔ nso aka asɛm foforɔ, na badwa he mu ayɛ bagyabagya, na bɛ mu dodoɔ heaa nnim nea nti a bɛabehyiam. 33Nti bɛde Aleksandro firi nnipakuo he mu baeɛ, na Yudafoɔ he twee no baa anim, na Aleksandro nyam ne nsa pɛɛ sɛ oyi n’ano kyerɛ nkurofoɔ he. 34Nso berɛ a behuu sɛ ɔyɛ Yudani he, bɛ nyinaa de nne koro teateaam bɛyɛ sɛ nnɔnhwere mmienu sɛ: “Efesofoɔ bosom Artemi yɛ kɛseɛ!” 35Afei kuro he twerɛfoɔ maa nnipa he yɛɛ komm, na ɔkaa sɛ: “Efeso mmeema, nipa hwane ne onnim sɛ Efesofoɔ kuro ne hwɛ Artemi kɛseɛ he ne honyini a ɔte firi soro baeɛ he asɔredane so? 36Hedeɛ esiane sɛ bi ntumi nnye yeinom ho akyinnye nti, ɔfata sɛ hoyɛ komm na homfa ahoperɛ nyɔ bibiaa. 37Efiri sɛ mmeema a hode bɛ aba yi nwiaa asɔredane mu nnoɔma, na bɛnkasa ntiaa yɛ bosombaa he. 38Nti sɛ Demetrio ne adwumfoɔ a bɛka ne ho he wɔ bi ho asɛm a, nna a bedi asɛm ya hɔ, na amradofoɔ nso ya hɔ; sɛ bi wɔ asɛm tia ne yɔnko a, ɔmfa nkɔ ma badwa he. 39Nso sɛ hoohwehwɛ bibi a ɔsene saa a, badwa a ɔya hɔ he ne ɔsɛ sɛ osi ho gyinaeɛ. 40Na sɛ anhwɛ a, nea asi nnɛ yi bɛma bɛabɔ yɛ soboɔ sɛ yɛyɛ amammɔfoɔ, efiri sɛ yenni asɛm biaa bɛde bɛkyerɛkyerɛ basabasayɔ yi ase.” 41Na ɔkaa yei he, ɔmaa badwa he tuiɛ.",https://www.bible.com/bible/3971/ACT.19.BBTP
ASOMAFOƆ 20,"Paulo kɔɔ Makedonia ne Hela
1Na afei basabasa he ano berɛ ase he, Paulo soma ma bɛkɔfrɛɛ asuafoɔ he, na ɔhyɛɛ bɛ nkurane gyaa bɛ kwane he, ogyaa bɛ hɔ kɔɔ Makedonia. 2Berɛ a ɔkɔfaa mpɔtamu hɔ na ɔhyɛɛ bɛ nkurane pii he, ɔbaa Hela, 3bedii bosome mmeɛnsa. Na berɛ a ɔɔbɛkɔ Siria he Yudafoɔ he bɔɔ ne ho pɔ. Ne saa nti ɔyɛɛ n’adwene sɛ ɔbɛkɔ akɔfa Makedonia mmom ne akɔ. 4 Na bɛ a bɛka ne ho ne Beroiani Piro ba Sopater, Aristako ne Sekundo a bɛyɛ Tesalonikafoɔ, Derbeni Gaio, Timoteo, Asiafoɔ Tihiko ne Trofimo. 5 Yeinom dii yɛ anim kane kɔtwɛnee yɛ Troa. 6Na Paanoo a Mmɔreka nnim Afahyɛ he akyi he, yɛtenaa hyɛne mu firii Filipi, na nnanum ntam he, yɛkɔtoo bɛ Troa. Na yedii nnanson hɔ.
Paulo ne Troas asɔremma dii nkra
7 Da a odi nnanwɔtwe kane he, berɛ a na yɛahyiam oobubu paanoo he, Paulo firi aseɛ sɛ ɔne bɛ ɔɔkasa, efiri sɛ na waayɛ n’adwene sɛ adeɛ kye a obefiri hɔ. Nti ɔtoaa so kasaeɛ a kosii anadwo dasuom. 8Nti na nkanea pii ya abrosane so dane a na yɛahyia mu he mu. 9Paulo gu so ɔɔkasa he, abranteɛ bi a bɛfrɛ no Eutiko a na ɔte mpomaa mu faa mu daa hatee, na berɛ he mu he ofirii abrosane a ɔtɔ so mmeɛnsa he so bɛhwee fam, na bɛmaa no so he, na waawu. 10 Nso Paulo siane kɔɔ fam kobutuu ne so, na ɔbamm no kaa sɛ, “Honhaehae, ne kra da so ya ne mu.” 11Afei Paulo foroo abrosane he, na ɔfaa paanoo diiɛ he, ɔtoa so ne bɛ dii nkɔmmɔ kɔpem ahemakye ansa na ɔɔkɔ. 12Na bɛde abeemaa he baeɛ a na wasane anya nkwa. Na bɛ werɛ kyekyere paa.
Paulo firii Troas kɔɔ Mileto
13Afei yedii kane kɔtenaa hyɛne mu kɔɔ Aso, baabi a na yɛayɔ adwene sɛ yɛbɛfa Paulo he, efiri sɛ berɛ a ɔka kyerɛɛ yɛ sɛ yɛnyɔ saa he, ɔno ankasa yɔɔ adwene sɛ ɔbɛnante akɔ. 14Na ohyiaa yɛ Aso he, yɛfaa no tenaa yɛ kodoɔ he mu de no kɔɔ Mitelene. 15Na yɛkaa kodoɔ he firii hɔ, na adeɛ kyeeɛ he yeduruu bea bi a na ɔne Kio di animhwɛ, na da a odi hɔ he yeduruu Samo, na adeɛ kyee bio he yɛbaa Mileto, 16 efiri sɛ na Paulo asi gyinaeɛ sɛ onnyina Efeso, sɛnea ɔbɛyɛ a ɔnseɛ berɛ Asia mpɔtamu, efiri sɛ na ne ho pere no sɛ, nka obetumi, akoduru Yerusalem da a bedi Pentekoste afahyɛ he.
Paulo ne Efeso mpanyimfoɔ dii nkra
17Na ɔya Mileto he ɔsoma nnipa kɔɔ Efeso kɔfrɛɛ asafo mu mpanyimfoɔ he. 18 Bɛbaeɛ he ɔka kyerɛɛ bɛ sɛ:
“Ho ankasa honim sɛnea me ne ho tenaa berɛ nyinaa ofiri daa odi kane a mebaa Asia, 19na mede ahobrɛaseɛ kɛseɛ ne nisuo pii, ne nsɔhwɛ a ɔtoo me ɔnam Yudafoɔ pɔ a bɛbɔeɛ so som Awurade. 20Na mamfa nea mfasoɔ ya so a ɔsɛ sɛ meka kyerɛ ho biaa, ne Nyankopɔn asɛm a ɔsɛ sɛ mekyerɛkyerɛ ho badwam ne afie afie he ankame ho. 21Na mmom medii Nyankopɔn fam adwensakra ne yɛ Awurade Yesu Kristo mu gyidie ho adanseɛ kyerɛɛ Yudafoɔ ne Helafoɔ nyinaa. 22 Afei, hwɛ, ɔnam sɛ Honhom he hyɛ me nti meekɔ Yerusalem a mennim adeɛ a ɔbɛto me hɔ, 23 ɔnoaa ne sɛ kuro biaa mu he Honhom Kronkron he di adanseɛ sɛ afiase da ne taa ɔɔtwɛne me. 24 Nso memmu me kra sɛ adehia sɛ wie a mewie me som ne adwuma a Awurade Yesu de ahyɛ me nsa sɛ menka asɛmpa a ɔfa Nyankopɔn adom he ho he.
25 “Na afei menim sɛ ho a me ne ho tenaeɛ na mebɔɔ ahennie he ho dawuro he mu biaa onhu me bio. 26 Nti meeka akyerɛ ho nnɛ da yi sɛ, menni ho mu biaa mogyaa ho fɔ, 27efiri sɛ mamfa Nyankopɔn nhyehyɛeɛ biaa ansie ho. 28 Honhwɛ ho ho so yie, na honhwɛ nnipa a Honhom Kronkron he de ho ayɛ bɛ so nhwɛsofoɔ he, na honhwɛ Nyankopɔn asafo a ɔde ɔnoaa ne Ba mogyaa atɔ he so. 29 Menim sɛ mekɔ akyi he, mpataku bɔne bɛhyɛne ho mu a bɛɛnyɛ nwankuo he brɛbrɛ. 30Hoaa ho mu mmeema bɛsɔre akasa adane nɔkorɛ he de atwe asafo he adi bɛ akyi. 31Nti honwɛne na honkae sɛ mfie mmeɛnsa di, awia ne anadwo, mannyae sɛ mede nisuo betu ho mu biaa fo. 32Na afei mede ho hyɛ Nyankopɔn ne asɛm a ɔfa n’adom he ho, asɛm a obetumi ahyɛ ho dene na ama hoanya agyapadeɛ bɛ a bɛate bɛ ho nyinaa mu. 33 M’ani mmere biaa dwetɛ, sikakɔkɔɔ anaa bi ntoma. 34 Ho ankasa honim sɛ mede me nsa ayɔ adwuma ahwɛ me ho ne bɛ a bɛka me ho he. 35Yei nyinaa mu he mede ayɔ nhwɛsoɔ ama ho sɛ ɔsɛ sɛ yɛyɔ adwuma de boa bɛ a bɛayɛ mmerɛ, na yɛkae Awurade Yesu nsɛm a ɔkaa sɛ, ‘Nhyira ya ma mu sene gyeɛ.’ ”
36 Paulo kasa wieeɛ he, ɔne bɛ nyinaa buu nkotodwe bɔɔ mpaeɛ. 37Na bɛ nyinaa suu pii. Bɛyɔɔ Paulo atuu de bɛ nsa to ne nsa yam kyeakyea no, 38 dii awerɛhoɔ ne titire ka a ɔkaa sɛ benhu no bio he ho. Na afei bɛde no kɔɔ kodoɔ he ho.",https://www.bible.com/bible/3971/ACT.20.BBTP
ASOMAFOƆ 21,"Paulo kɔɔ Yerusalem
1Afei, yɛne bɛ tetee mu he, yɛfaa nsuo so kɔɔ tẽẽ koduru Ko. Na adeɛ kyeeɛ he yɛkɔɔ Rode, na yefiri hɔ kɔɔ Patara. 2Na berɛ a yehuu hyɛne bi a ɔɔkɔ Foinike he, yɛkɔforo kɔeɛ. 3Afei yeduruu baabi a na yɛ ani tua Kipro he, yetwaam kɔɔ Siria berɛ a na yɛagya kuro he yɛ benkum so, na yekogyinaa Tiro, efiri sɛ hɔ ne na bebeyi kodoɔ he mu nnoɔma. 4 Yɛhwehwɛɛ asuafoɔ he, na yɛtenaa hɔ nnanson. Honhom he ma bɛka kyerɛɛ Paulo sɛ, mma ɔnnkɔ Yerusalem. 5 Yɛ nna he soeɛ he, yefirii hɔ toaa yɛ akwantuo he so. Na bɛ nyinaa bɛne bɛ ayerɛ ne bɛ mma kogyaa yɛ kwane kosii kurotia. Na yebuu nkotodwe mpoano hɔ bɔɔ mpaeɛ 6na yɛ ne bɛ dii nkra. Afei yɛkɔforoo kodoɔ he, na bɛsane kɔɔ fie.
7Afei kwane a yetu firii Tiro he de yɛ koduruu Ptolemai, na yɛkyeakyea agyidifoɔ he na yɛtenaa bɛ nkyɛne da koro. 8 Adeɛ kyeeɛ he, yefirii hɔ kɔɔ Kaesarea; na yɛkɔɔ asɛmpakani Filipo a na ɔyɛ nnipa nson a asomafoɔ he de akunafoɔ aduanema ho dwumadie hyɛɛ bɛ nsa he mu baako fie, na yɛtenaa ne nkyɛne. 9Na ɔwɔ mma mmaa nnan bi a bɛnwareeɛ a na bɛyɛ nkɔmhyɛfoɔ. 10 Na yedii nna kakra hɔ he, diyifoɔ bi a bɛfrɛ no Agabu firi Yudea baa hɔ. 11 Ɔbaa yɛ nkyɛne; na ɔfaa Paulo aboomu de kyekyeree ne nane ne ne nsa. Na ɔkaa sɛ, “Nea Honhom Kronkron ɔɔka di, ‘Sei ne Yudafoɔ a bɛya Yerusalem bɛkyekyere aboomu yi wura, na bɛde no ama Amanamane mufoɔ.’ ” 12 Yɛtee yei he, yɛ ne nkurofoɔ a bɛya hɔ he tuu Paulo fo sɛ ɔnnkɔ Yerusalem. 13 Nso obuaa sɛ, “Mmɛ ne hooyɔ yi, sɛ hode su ɔɔte me nsono mu yi? Masiesie me ho sɛ ɔnyɛ kyekyere a bɛbɛkyekyere me nkoaa, na mmom, sɛ otwa sɛ mewu mpo a mewu ama Awurade Yesu dini ya Yerusalem.” 14Ɔnam sɛ na wawe ataaso sɛ ɔbɛkɔ nti, yɛka kyerɛɛ no sɛ, “Awurade pɛ ne nyɔ hɔ.” Na yɛanka bibiaa bio.
15Na nna yi akyi he, yɛyɔɔ ahoboa siim kɔɔ Yerusalem. 16Asuafoɔ a bɛya Kaesarea nso ne yɛ kɔeɛ de yɛ koduruu Kiproni Minason a na ɔyɛ asuafoɔ adikanfoɔ he mu bi fie. Na yɛ ne no tenaeɛ.
Paulo kɔsraa Yakobo ya Yerusalem
17Berɛ a yeduruu Yerusalem he, anuanom de anigyeɛ gyee yɛ. 18 Adeɛ kyeeɛ he, Paulo ne yɛ kɔsraa Yakobo, na yɛkɔtoo mpanyimfoɔ he nyinaa nso hɔ. 19Na ɔkyea bɛ wieeɛ he, ofirii aseɛ kaa nea Nyankopɔn nam ne som adwuma he so ayɔ no Amanamane mufoɔ mu he nyinaa kyerɛɛ bɛ. 20 Na bɛtee yei he, bɛhyɛɛ Nyankopɔn animuonyam. Na afei bɛka kyerɛɛ no sɛ, “Onua, woahu Yudafoɔ mpempem a bɛyɛ agyidifoɔ; na bɛ nyinaa bɛbɔ bɛ ho mmɔdene mmara he ho. 21Nea bɛaka afa wo ho akyerɛ bɛ ne sɛ wokyerɛkyerɛ Yudafoɔ a bɛya Amanamane mu nyinaa sɛ bɛmmane mfiri Mose mmara he ho, na woka kyerɛ bɛ sɛ benntwa bɛ mma twetia na bennni amanneɛ he so. 22Nti afei, ɛɛne ne yɛbɛyɔ afa saa asɛm yi ho? Nea ɔbɛyɛ biaa bɛbɛte sɛ woaba ha. 23 Nti yɔ nea yɛbɛka akyerɛ wo yi: Yɛwɔ mmeema nnan bi a bɛahyɛ bɔ soronko sɛ beetua bɛ ho nnoɔma bi berɛ yi mu. 24Ka saa mmeema yi ho, na homfa nhyehyɛeɛ a ɔfa ahodwira ho he mu, na afei tua sika a ɔsɛ sɛ betua yi beti he kyɛ bɛ. Na yei bɛma biaa ahu sɛ wo ho asɛm a bɛteeɛ he nyɛ nɔkorɛ, na mmom wodi mmara he so na wo bɔ ho bane nso. 25 Na agyidifoɔ a befiri Amanamane mu he deɛ, yɛde gyinaeɛ a yɛasi he akɔ ma bɛ sɛ bɛntwe bɛ ho mfiri bibi a bɛde abɔ afɔdeɛ ama bosom ne mogyaa ne mmoa a bɛaku bɛ a bɛanhwie bɛ mogyaa angu, ne adwamammɔ ho.” 26 Nti Paulo faa mmeema he. Na adeɛ kyeeɛ a odwiraa ne ho he, ɔne bɛ kɔɔ asɔrefie hɔ kɔkyerɛɛ ahodwira nna he wie a bebewie he, na afei bɛbɔɔ biaa ti so afɔdeɛ.
Nnipakuo he kyee no
27Afei berɛ a nnanson a bɛayi asi hɔ ama ahodwira he ɔɔba awieeɛ he, na Yudafoɔ a befiri Asia huu no asɔrefie hɔ he, befirii aseɛ maa nnipa he yɛɛ gyegyeegye na bɛsosɔɔ ne mu 28 teateaam sɛ, “Israel mmeema, hommɛboa yɛ! Yei ne kyerɛkyerɛ nnipa nyinaa ya baabiaa de sɔre tia mane he ne Mmara ne bea yi, na nea ɔkyɛne ne nyinaa ne sɛ, ɔde Helafoɔ baa asɔrefie ha de beguu kronkronbea yi ho fi.” 29 Na bɛadi kane ahu Efesoni Trofimo sɛ ɔka ne ho ya kuro he mu, na besusu sɛ Paulo de no baa asɔrefie hɔ. 30Na kuro hɔ nyinaa yɛɛ gyegyeegye, na nnipa he nyinaa bɔɔ twi baeɛ. Na bɛsosɔɔ Paulo mu twee no firii asɔrefie hɔ. Na ntɛmaa bɛtotoo apono he mu. 31Na berɛ a bɛɛhwehwɛ sɛ bebeku no he, asrafokuo so sahene he nyaa amanebɔ sɛ Yerusalem nyinaa ayɛ gyegyeegye; 32na ntɛmaa ɔfaa asraafoɔ ne bɛ mpanyimfoɔ kɔɔ bɛ so. Berɛ a bɛ ani bɔɔ sahene he ne asraafoɔ he so he, begyae Paulo hweɛ. 33 Na sahene he bɛnee hɔ kɔsɔɔ ne mu hyɛɛ sɛ bɛmfa nkɔnsɔnkɔnsɔn mmienu ngu no. Na ofirii aseɛ bisaa nipa ko a ɔyɛ ne nea wayɔ. 34Nso nnipa he mu bi teaam kaa yei, na binom nso ateam aka asɛm foforɔ. Nti berɛ a bɛantumi anhu asɛm he mu yie ɔnam sakasakayɛ he nti, ɔhyɛɛ sɛ bɛmfa no mmra asraafoɔ asoeɛ hɔ. 35Nso berɛ a oduruu dane-atwedeɛ he so he, osiane nnipakuo he basabasayɔ nti, asraafoɔ he maa no so. 36 Na nnipadɔm he kɔɔ so dii n’akyi teateaam sɛ, “Honyi no mfiri hɔ,”
Paulo yii ne ho ano
37Na berɛ a bɛɛyɛ de no aduru asraafoɔ asoeɛ hɔ he, Paulo bisaa sahene he sɛ, “Mewɔ ho kwane sɛ meka asɛm bi kyerɛ ho anaa?” Obuaa sɛ, “Wobetumi aka Hela kasa? 38Ɔnnyɛ wo ne Misraimni a nnansa yiaa wokɔfaa amammɔsɛm baeɛ a wode mmeema awudifoɔ mpemnan firii adi kɔɔ serɛ so he?” 39 Paulo buaa sɛ, “Meyɛ Yudani a mefri Tarso a ɔya Kilikia, kuro a odi mu he mu. Nti mesrɛ wo ma me kwane na me ne me manfoɔ he nkasa.” 40Berɛ a ɔmaa no kwane he, Paulo a na ogyina dane-atwedeɛ so he nyamm ne nsa kyerɛɛ nnipa he. Afei berɛ a hɔ yɛɛ komm he, ɔde Hebri kasa ka kyerɛɛ bɛ sɛ:",https://www.bible.com/bible/3971/ACT.21.BBTP
ASOMAFOƆ 22,"1 “Anuanom ne agyanom, hontie me na menyi nsɛm yi ano nkyerɛ ho.”
2 Bɛtee sɛ ɔde Hebri kasa ne ɔɔkasa bɛ ho he, bɛyɛɛ dinn paa. Na ɔkaa sɛ, 3 “Meyɛ Yudani a bɛwoo me Tarso a ɔya Kilikia, nso bɛtetee me kuro yi mu, na metenaa Gamaliel nane ase suaa adeɛ. Na ɔkyerɛkyerɛɛ me nananom Mmara he pɛpɛɛpɛ, na mebɔɔ Nyamesom ho mmɔdene sɛnea ho nyinaa yɔ nnɛ yi. 4 Na metaa bɛ a bɛfa Yesu nkyerɛkyerɛɛ kwane so kosii sɛ mede binom mpo kɔɔ wuom. Me kyekyee mmeema ne mmaa nyinaa ma bɛde bɛ guu afiase, 5sɔfopanyini ne mpanyimfoɔ badwa he nyinaa di me adanseɛ. Megyegyee tumi-krataa firii bɛ hɔ de kɔmaa anuanom a bɛya Damasko. Na mesiim sɛ meekɔ Damasko akɔkyekye nnipa a bɛya hɔ a bɛnam Yesu nkyerɛkyerɛɛ kwane so de bɛ aba Yerusalem ama bɛatwe bɛ aso.
6“Na meekɔ a meeyɛ aduru Damasko, berɛ a na abɔ bɛyɛ awia dummienu he, mpofiremuaa, hann kɛseɛ bi hyerɛn firii soro twaa me ho hyiaeɛ, 7na metwa hwee fam, metee nne bi sɛ, ‘Saulo, Saulo, mmɛ nti na wotaa me?’ 8Mebuaa sɛ, ‘Wo ne hwane, owura?’ Na ɔka kyereɛ; me sɛ, ‘Ɔyɛ me Nasareni Yesu, a wotaa no he.’ 9Afei mmeema a bɛka me ho he huu hann he nso bɛante nne a na ɔne me ɔɔkasa he. 10Na mekaa sɛ, “Owura, ɛɛne ne menyɔ?” Na Awurade ka kyerɛɛ me sɛ, “Sɔre, kɔ Damasko na hɔ ne wobɛte bibiaa ɔsɛ sɛ woyɔ.” 11Na esiane sɛ na hann he hyerɛn kɛse paa nti, manhu hwee, na bɛ a me ne bɛ nam he sosɔɔ me nsa de me kɔɔ Damasko.
12“Afei beema bi a bɛfrɛ no Anania a ɔyɛ nyamesuroni sɛnea Mmara he ɔɔhwehwɛ a Yudafoɔ a bɛtete hɔ nyinaa bɔ no dini pa he 13baa me nkyɛne, na obegyinaa me nkyɛne ka kyerɛɛ me sɛ “Onua Saulo, sane hu adeɛ!” Saa dɔno heaa mu, me sane huu adeɛ, na mehuu no. 14Na afei ɔkaa sɛ, ‘Yɛ nananom Nyankopɔn ayi wo sɛ hu n’apɛdeɛ, na hu Teneneeni he na tie ɔno ankasa nne, 15efiri sɛ wobedi nea woahu na woate he ho adanseɛ akyerɛ nnipa nyinaa ama no. 16Na afei mmɛ nti ne wootwentwɛne wo nane ase? Sɔre, ma bɛmmɔ wo asu, nhohoro wo bɔne berɛ a wabɔ Awurade dini yi.’
17“Nso berɛ a mesane baa Yerusalem a meebɔ mpaeɛ asɔrefie hɔ he, menyaa anisoadehunu. 18Na mehuu Yesu sɛ ɔɔka akyerɛ me sɛ, ‘Ma wo ho nyɛ hare na firi Yerusalem ntɛm, efiri sɛ bɛmpene me ho adanseɛ a wodi he so.’ 19 Na mekaa sɛ, ‘Awurade, bɛ ankasa benim pefee sɛ na mekye bɛ a bɛgye wo di he gu afiase hwe bɛ hyiadane ahodoɔ mu. 20 Na berɛ a beehwie wo danseni Stefano mogyaa agu he, na m’ankasa nso megyina hɔ bi a mepenee so, na mehwɛɛ bɛ a beeku no he ntaadeɛ ngugusoɔ so.’ 21 Nso ɔka kyerɛɛ me sɛ, ‘Sɔre kɔ, efiri sɛ, mɛsoma wo akɔ Amanamane a ɔya akyirikyiri mu.’ ”
Bɛkyee Paulo
22 Na betiee no besii saa asɛm yi so, na bɛmaa bɛ nne so kaa sɛ, “Yi nipa yi firi asaase so, efiri sɛ ɔmfata sɛ ɔtena ase!” 23Na esiane sɛ na bɛɛteateam toto bɛ ntaadeɛ gu na beetu mfuturo gu mframa mu nti, 24sahene he hyɛɛ sɛ bɛmfa no mmra asraafoɔ asoeɛ hɔ, na bentwa no mmaa mfa nhwehwɛ ne nsɛm mu, na ama wahu adeɛ pɔtee a nti bɛɛteateam gu no so saa he. 25 Na berɛ a bɛtwee Paulo mu a beebetwa no mmaa he, obisaa sraani panyini a ogyina hɔ he sɛ, “Nti mmara ma kwane sɛ hotwa Romani mmaa berɛ a hommuu no fɔ?” 26Sraani panyini he tee yei he, ɔkɔɔ sahene he nkyɛne kɔbɔɔ no amanneɛ sɛ, “Mmɛ ne wopɛ sɛ woyɔ yi? Saa beema yi yɛ Romani” 27Nti sahene he baeɛ; bebisaa no sɛ, “Ka kyerɛ me, woyɛ Romani, anaa?” Na ɔkaa sɛ, “Ɛɛ!” 28Sahene he buaa sɛ, “Mede sika kɛseɛ paa ne tɔɔ Roma manbayɛ yi.” Na Paulo kaa sɛ, “Me mmom deɛ bɛwoo me toom.” 29Amonom hoaa bɛ a bɛɛbɛhwehwɛ ne nsɛm mu he firii ne nkyɛne kɔeɛ. Na berɛ a sahene he huu sɛ ɔyɛ Romani na bɛakyekyere no he, osuroeɛ.
Bɛde Paulo kogyinaa asennibea
30Nti adeɛ kyeeɛ he, pɛɛ sɛ ohu adekorɔ pɔtee a nti Yudafoɔ he abɔ no so soboɔ he, ɔsanee no na ɔhyɛɛ asɔfo mpanyimfoɔ he ne Sanhedrin he nyinaa ma behyiaam. Na ɔde Paulo begyinaa bɛ mfimfini.",https://www.bible.com/bible/3971/ACT.22.BBTP
ASOMAFOƆ 23,"1 Paulo hwɛɛ Sanhedrin badwa he gyee kaa sɛ, “Anuanom, mede ahonim pa abɔ me bra Nyankopɔn anim abesi nnɛ da yi.” 2Na sɔfo panyini Anania hyɛɛ bɛ a begyinagyina ne nkyɛne he sɛ bɛmmɔ no sotorɔ. 3 Na Paulo ka kyerɛɛ no sɛ, “Nyankopɔn bɛbɔ wo, wo a wote sɛ fasuo a bɛaka ho fitaa. Wotena ase bu me atɛne sɛnea Mmara he teɛ, na berɛ koro heaa nso woabu Mmara he so hyɛ sɛ bɛmmɔ me?” 4Bɛ a begyinagyina hɔ he kaa sɛ, “Nyankopɔn sɔfo panyini ne wo di no atɛm he?” 5 Na Paulo kaa sɛ, “Anuanom, na mennim sɛ ɔyɛ sɔfo panyini. Na bɛatwerɛ sɛ, ‘Nka wo mane sodifoɔ ho asɛmmɔne.’ ”
6 Paulo huu sɛ nnipa he bi yɛ Sadukifoɔ na binom nso yɛ Farisifoɔ he, ɔteaa mu Sanhedrin badwa he mu sɛ, “Anuanom, meyɛ Farisini, Farisifoɔ ba. Wusɔreɛ ho anidasoɔ ho nti ne beebu me atɛne yi.” 7Ɔkaa yei he, akasakasaa baa Farisifoɔ ne Sadukifoɔ he mu, na nnipa he mu kyɛeɛ. 8 (Sadukifoɔ he ka sɛ wusɔreɛ anaa abɔfoɔ anaa honhom nni hɔ, na Farisifoɔ he deɛ, bɛgye yeinom nyinaa di sɛ bɛya hɔ.) 9 Nti hɔ yɛɛ gyegyeegye, na atwerɛfoɔ a befiri Farisifoɔ kuo mu binom sɔre kasakasa dendenndene sɛ, “Yenhu mfomsoɔ biaa nipa yi ho, efiri sɛ ebia na honhom anaa bɔfoɔ bi ne akasa kyerɛ no.” 10Afei berɛ a akasakasaa he mu yɛɛ dene he, na sahene he suro sɛ bɛbɛtete Paulo mu asisinasini, nti ɔhyɛɛ asraafoɔ he sɛ bɛnkɔgye no mfiri bɛ nsa mu mfa no mmra asraafoɔ asoeɛ hɔ.
11 Saa anadwo he Awurade begyinaa ne nkyɛne kaa sɛ, “Nya akokoɔduro! Sɛnea wo adi me ho adanseɛ Yerusalem he, saa ara nso ne otwa sɛ wodi me ho adanseɛ Roma nso.”
Bɛbɔɔ Paulo ti so pɔ
12Adeɛ kyeeɛ he, Yudafoɔ he bɔɔ Paulo ti so pɔ kekaa bɛ ho ntam sɛ, bennidi na bɛnnom kosi sɛ bebeku no. 13Nnipa bɛboro aduannan ne kɔɔ saa apam yi. 14Bɛkɔɔ sɔfo panyini ne mpanyimfoɔ he hɔ kɔkaa sɛ, “Yɛaka ntam dendenndene sɛ, sɛ yenkuu Paulo a, yɛmfa aduane nka yɛ ano. 15Nti afei, ho ne badwa he mma sahene nte sɛ ho pɛ sɛ ɔde no bra ho na hohwehwɛ n’asɛm he mu fann. Na yɛ deɛ, yɛmma no nnuru ha mpo na yɛaku no.”
16Na Paulo wɔfaseɛ tee sɛ nkurofoɔ he akɔtɛ no; nti ɔkɔ kɔhyɛnee abane he mu koyii Paulo asotire. 17Na Paulo frɛɛ asraafoɔ ha so mpanyimfoɔ he mu baako ka kyerɛɛ no sɛ, “Fa abranteɛ yi kɔ safohene nkyɛne, na ɔwɔ asɛm bi ka kyerɛ no.” 18Na ɔfaa no de no kɔɔ safohene he nkyɛne kaa sɛ, “Deduani Paulo frɛɛ me, na ɔka kyerɛɛ me sɛ memfa abranteɛ yi mmra wo, na ɔwɔ asɛm bi ka kyerɛ wo.” 19Na safohene he sɔɔ ne nsa na ɔne no no kɔɔ kokoam baabi. Na obisaa no sɛ, “Ɛɛne ne wowɔ ka kyerɛ me?” 20Obuaa sɛ, “Yudafoɔ he ayɔ adwene sɛ bɛbɛsrɛ wo na wode Paulo aba dwam kyena sɛnea bebebisa ne ho asɛm mu yie. 21Nso ntie bɛ! Na bɛ mu mmeema bɛboro aduannan ɔɔtɛ no, na bakeka bɛ ho ntam sɛ bennidi na bɛnnom gye sɛ bɛaku no ansa. Seesei bɛayɛ krado, na bɛɛtwɛne sɛ wobɛma bɛ hõ kwane.” 22Na safohene he gyaa abranteɛ he kwane na ɔhyɛɛ no sɛ, “Nka nkyerɛ biaa sɛ woayi me asɛm yi ho asotire.”
Bɛde Paulo kɔmaa Felike ya Kaesarea
23Afei ɔfrɛɛ asraafoɔ ha so mpanyimfoɔ he mu mmienu bi kaa sɛ, “Honsiesie asraafoɔ ahaanu, apɔnkɔsotefoɔ aduɔson, ne peakurafoɔ ahanu, anadwo nnɔnkron berɛ mu nkɔ Kaesarea. 24Afei nso bensiesie mmoa na bɛmfa Paulo ntena so mfa no dwoodwoo nkɔma Amrado Felike.” 25Na ɔtwerɛɛ nwoma a mu asɛm ne sɛ:
26“Klaudio Lisia de krataa yi kyea Amrado pa Felike. 27 Beema yi a Yudafoɔ kɔfaa no sɛ nka bebeku no na me ne m’asraafoɔ kɔgyee no he, maate sɛ ɔyɛ Romani. 28 Na mepɛɛ sɛ nka mehu adekodeɛ a bɛde ɔɔbɔ no kwaadu he, na mede no kɔɔ bɛ badwam. 29 Na mehuu sɛ bɛ mmara ho nsemmisa nti ne bɛne no wɔ nkurobɔ, na bɛamfa bibi a ɔsɛ wuo anaa kyeɛ anto no so. 30 Nso bɛayi me asotire sɛ nnipa bi ɔɔtɛ beema he. Nti meema bɛde no abra wo, na maahyɛ ne nkurobɔfoɔ he sɛ bɛmmɛka nea bɛwɔ fa ne ho w’anim.”
31Nti asraafoɔ he faa Paulo, sɛnea bɛhyɛɛ bɛ he, na bɛde no kɔɔ Antipatri anadwo he. 32Na adeɛ kyeeɛ he, bɛmaa apɔnkɔsotefoɔ he ne no toaa so kɔeɛ, na asraafoɔ he sane baa abane he mu bio. 33Na beduruu Kaesarea he, beyii nwoma he maa amrado he, na bɛde Paulo nso kogyinaa n’anim. 34 Na amrado he kenkane nwoma he wieeɛ he, obisaa mane korɔ a ofiri mu; na ɔtee sɛ ofiri Kilikia he, 35ɔkaa sɛ, “Wo nkurobɔfoɔ he ba a, na metie wo.” Na ɔhyɛɛ sɛ bɛmfa no nsie Herode abane mu.",https://www.bible.com/bible/3971/ACT.23.BBTP
ASOMAFOƆ 24,"Tertulo bɔɔ somafoɔ he ho nkuro
1Nnanum akyi he, sɔfo panyini Anania ne mpanyimfoɔ bi ne Tertulo a ogyina badwa anim kasa he baeɛ. Na bɛde Paulo ho nsɛm bɛtoo amrado he anim. 2Berɛ a bɛfrɛɛ Paulo baeɛ he, Tertulo hyɛɛ aseɛ bɔɔ no kwaadu sɛ: Nimuonyamfoɔ Felike, esiane sɛ ɔnam wo so ne yenya asomdwie, na wo, ne wo nhunumu ama nsakraeɛ aba mane yi mu nti, 3yɛde aseda a ɔkyɛne so gye yeinom berɛ nyinaa ya baabiaa. 4Nso sɛ ɔbɛyɔ na mennsɛe wo brɛ pii bio nti, mesrɛ wo sɛ firi w’anyamyɛ mu tie yɛ kakra. 5 Yɛahu beema yi sɛ busuyefoɔ a otutu gu Yudafoɔ nyinaa asom ma bɛte atua asaase nyinaa so, na ɔyɛ Nasarefoɔ kuo he mu panyini. 6 Na ɔnoaa nso ne bɔɔ ne ho mmɔdene sɛ obegu asɔrefie he ho fi ma yɛkyee no. 7Na nka yebetumi abu no atene sɛ nea Mmara he teɛ. 8 Wo ankasa wobetumi abisabisa no ahu nea yɛde ɔɔbɔ no soboɔ yi nyinaa mu.
9Yudafoɔ he nso de bɛ ho gyee mu bi sɛ, nsɛm yi te saa.
Paulo yii ne ho ano Felike anim
10Berɛ a amrado he maa Paulo kwane sɛ ɔnkasa he, obuaa sɛ, “Esiane sɛ menim yie sɛ woayɔ mane yi temmufoɔ mfie pii nti, ɔyɛ me anigyeɛ sɛ meeyi m’ano m’asɛm yi ho. 11 Sɛnea wobetumi anyɔ nhwehwemu ahu he, mekɔɔ Yerusalem kɔsomeeɛ he, onni mmoroo nnafua dummienu. 12Ɔnyɛ adeɛ a behuu me sɛ me ne bi agye akyinnye ya asɔrefie hɔ anaa meehyɛ nnipakuo bi kutupa de basabasayɔ aba hyia adane anaa kuro he mu. 13Na bentumi nso nya soboɔ a bɛɛbɔ me seeseiaa yi ho adanseɛ mma wo. 14 Nso megye nɔkwasɛm yi tom ya w’anim sɛ nea bɛfrɛ no fekusɛm yiaa ne Kwane a menam so som me nananom Nyankopɔn, efiri sɛ megye nea Mmara he ka na bɛatwerɛ Adiyifoɔ nwoma he mu he di. 15 Na mewɔ anidasoɔ ya Nyankopɔn mu, a bɛ nso bɛwɔ saa anidasoɔ heaa bi, sɛ berɛ bi bɛba a bɛ a bɛtene ne bɛ a bɛntene nyinaa bɛsɔre afiri awufoɔ mu. 16 Nti berɛ nyinaa mehwɛ hu sɛ menyɔ bɔne biaa ntiaa Nyankopɔn ne nnipa. 17 Nti mekokyinkyinii Amaneamane mu mfie kakra he, mesane baa Yerusalem de adɔeyɛdeɛ ne ayɛyɛdeɛ braa me mane. 18 Berɛ a meeyɔ yei he behuu me asɔrefie hɔ sɛ meedwira me ho, nso na nnipakuo anaa hooyɔ biaa nni hɔ. 19Mmom, na Yudafoɔ bi a befiri Asia mantam he mu ne bɛya hɔ, na nka ɔsɛ sɛ bɛba w’anim na sɛ bɛwɔ bibi tia me a, bɛde ato dwa. 20Anaa, ma mmeema yi ankasa nka bɔne a behuu sɛ meyɔeɛ berɛ a na megyina Sanhedrin he anim he. 21 Menkaa hwee gye asɛm baako yi a meteaa mu kaa sɛ, ‘Awufoɔ sɔreeɛ nti ne beebu me atɛne ho anim nnɛ yi!’ ”
22 Nso esiane sɛ na Felike nim Kwane he ho asɛm yie nti, otuu nkurofoɔ he nsɛm he hyɛɛ da kaa sɛ, “Berɛ biaa sahene Lisia bɛba he, mebu nsɛm yi ho atɛne.” 23 Na ɔhyɛɛ asraafoɔ ha so panyini he sɛ ɔnhwɛ Paulo so na bɛannha no, na bɛmmara ne ho nipa biaa a ɔbɛba abɛsra no.
Felike tuu asɛm he hyɛɛ mfie mmienu akyi
24Nna bi akyi he, Felike ne ne yerɛ Drusila a ɔyɛ Yudani he baeɛ, na ɔsoma ma bɛkɔfrɛɛ Paulo baeɛ, na betiee nea ɔwɔ ka fa Kristo Yesu mu gyidie ho. 25Afei berɛ a Paulo kaa tenenee, ahohyɛsoɔ ne atemmuo a ɔbɛba ho asɛm he, hu kaa Felike ma ɔkaa sɛ, “Firi m’anim ha kɔ, na sɛ menya berɛ a mɛsane asoma abɛfrɛ wo.” 26Nso saa berɛ yi nyinaa na n’ani da so sɛ Paulo bɛma no sika. Nti na ɔtaa soma kɔfrɛ no ne no bɛbɔ nkɔmmɔ.
27Mfie mmienu akyi he, Porkio Festo bedii Felike adeɛ, na esiane sɛ na Felike pɛ sɛ onya Yudafoɔ he anim adom nti, ɔmaa Paulo kɔɔ soaa daa afiase.",https://www.bible.com/bible/3971/ACT.24.BBTP
ASOMAFOƆ 25,"Paulo de n’asɛm kɔdanee Kaesare
1Afei Festo baa ne mane a odi so amrado he mu. Na nnansa akyi, ofiri Kaesarea kɔɔ Yerusalem. 2 Na asɔfoɔ mpanyimfoɔ ne Yudafoɔ atitire he bɛkaa Paulo ho nsɛmmɔne kyerɛɛ no. Na befirii aseɛ paa no kyɛw 3srɛɛ sɛ ɔnyɔ bɛ adom nsoma nkɔfrɛ beema he mmra Yerusalem. Na bɛabɔ pɔ paa sɛ bɛbɛtɛ kwane ho aku no. 4Nso Festo buaa sɛ bɛde Paulo ato afiase ya Kaesarea na ɔɔnnkyɛre biaa ɔnoaa nso bɛkɔ. 5Ɔkaa sɛ, “Nti homma bɛ a bɛya ho mu a bɛyɔ tumi he ne me nkɔ, na sɛ bibi a ɔmfa kwane mu ya beema he ho a, bɛabɔ no soboɔ.”
6Nti berɛ a odii bɛ nkyɛne bɛyɛ nnawɔtwe anaa dadu he, ɔsane kɔɔ Kaesarea, na adeɛ kyeeɛ he, ɔtenaa atemmuo adwa so hyɛɛ sɛ bɛmfa Paulo mmra. 7Berɛ a Paulo baeɛ he, Yudafoɔ a na befiri Yerusalem he betwaa ne ho hyiaeɛ, kaa nsɛm akɛseɛ bebree guu ne so a bɛantumi amfa ho adanseɛ biaa amma. 8Paulo yii ne ho ano sɛ, “Menyɔɔ bɔne biaa a otia Yudafoɔ Mmara anaa asɔrefie he anaa Kaesare.” 9Afei esiane sɛ Festo pɛ sɛ onya Yudafoɔ he anim adom nti, obisaa Paulo sɛ, “Wopɛ sɛ wokɔ Yerusalem na bedi asɛm he m’anim anaa?” 10Na Paulo buaa sɛ, “Megyina Kaesare atemmuo adwa anim, na ha na ɔsɛ sɛ bedi m’asɛm. Menyɛɛ Yudafoɔ bɔne biaa, sɛnea wo ankasa wonnim no pefee he. 11Nso sɛ meyɛ bɔnefoɔ a maayɔ bibiaa a ɔsɛ sɛ mewu a, mennwane wuo he; nso sɛ nea bɛde ato me so yi mu biaa nnim a, biaa ntumi mfa me nnhyɛ bɛ nsa mfa mpata bɛ. Mede asɛm he dane Kaesare.” 12Afei Festo ne abadwafoɔ he de bɛ ti sɛɛ ho he, Festo buaa sɛ, “Kaesare ne wode asɛm he akɔdane no nti, Kaesare hɔ ne wobɛkɔ.”
Festo kaa Paulo ho asɛm kyerɛ Herode Agripa
13Nna bi akyi he, Hene Agrippa ne Berenike baa Kaesarea bɛkyeaa Festo. 14 Na esiane sɛ na bebedi nna kakra ya hɔ nti, Festo de Paulo asɛm he too hene he anim sɛ, “Beema bi ya ha a Felike gyae no afiase, 15na berɛ a meya Yerusalem he, asɔfo mpanyimfoɔ ne Yudafoɔ mpanyimfoɔ de ne ho asɛm baeɛ, srɛɛ sɛ memmu no fɔ. 16Na mebuaa bɛ sɛ ɔnnyɛ Romafoɔ amanneɛ sɛ bebu bi fɔ ama bɛ a bɛabɔ no soboɔ berɛ a onii he nyaa ho kwane nyii ne ho ano bɛ anim. 17Nti berɛ a bebehyia ha he, mantwentwɛne me nane ase koraa, na adeɛ kyeeɛaa na metenaa atemmuo adwa so hyɛɛ sɛ bɛmfa beema he mmra. 18Ɔsɔre gyinaeɛ he, bɛ a bɛɛbɔ no soboɔ he antumi anka ne ho asɛmmɔne biaa sɛnea mesusuiɛ he. 19 Ɔne sɛ, bɛne no dii anobaabaeɛ faa bɛ ankasa bɛ som ne Yesu bi a owuiɛ a Paulo ka dendenndene sɛ ɔte ase he ho. 20Afei na menhu nea menyɔ mfa anobaabaeɛ yi ho, nti mebisaa sɛ ɔpɛ sɛ ɔkɔ Yerusalem na bekodi asɛm he ya hɔ anaa. 21Nso berɛ a Paulo srɛɛ sɛ bɛmfa no nkɔto afiase nkosi berɛ a Tumfoɔ he bebua asɛm he, mehyɛɛ sɛ bɛnhwɛ ne so nkosi sɛ mede no bɛkɔ akɔma Kaesare.” 22 Na Agrippa ka kyerɛɛ Festo sɛ, “Mɛpɛ sɛ me ankasa metie beema he ano asɛm.” Ɔkaa sɛ, “Kyena wobɛte n’ano asɛm.”
Bɛde Paulo kogyinaa Agripa anim
23Nti adeɛ kyeeɛ he Agrippa ne Benike baeɛ a na bɛahyehyɛ bɛ ho dɔsɔɔ, na bɛ ne asahene ne kuro he mu atitire he kɔɔ baabi a betie asɛm he, na Festo maa bɛde Paulo baeɛ. 24 Na Festo kaa sɛ, “Hene Agrippa ne nnipa a hoka yɛ ho ya ha nyinaa, beema a ho ani tua no yi yɛ bi a Yudafoɔ dɔm he srɛɛ me Yerusalem ne ha nso, teateaam sɛ ɔnsɛ sɛ ɔtena nkwa mu bio. 25Nso mehuu sɛ ɔnyɔɔ bibiaa ɔfata sɛ owu. Nti berɛ a ɔde asɛm he danee Tumfoɔ he, meyɔɔ m’adwene sɛ mede no bɛkɔ. 26Nso mennim asɛm a mentwerɛ mfa ne ho nkɔma yɛ Wura. Nti mede no baa ho anim, titire wo Hene Agrippa, na sɛ wohwehwɛ asɛm he mu wie a, manya bibi atwerɛ, 27efiri sɛ nyansa biaa nnim sɛ mede deduani bɛkɔ a menkyerɛ asɛm a bɛde ato no so he.”",https://www.bible.com/bible/3971/ACT.25.BBTP
ASOMAFOƆ 26,"Paulo yii n’ano ya Agripa anim
1Agrippa ka kyerɛɛ Paulo sɛ, “Wowɔ ho kwane sɛ woyi w’ano.” Na Paulo tenee ne nsa firi aseɛ yii ne ho ano sɛ, 2“Ɔyɛ me dɛ sɛ sommoɔ a Yudafoɔ de abɔ me nyinaa he, wo Hene Agrippa w’anim ne meebeyi m’ano nnɛ da yi, 3ne titire ne sɛ wonim amanneɛ nyinaa ne akyinnyegyeɛ a ɔya Yudafoɔ mu. Ne saa nti mesrɛ wo, to wo bo ase na tie me.
4“Yudafoɔ nyinaa nim me firi me mmabunuberɛ mu, asetena a mehyɛɛ aseɛ meaa mekuro mu ne Yerusalem. 5 Benim me firi mmerɛtentene, na bɛpɛ a bebetumi adi ho adanseɛ sɛ, mebɔɔ mebra sɛnea yɛ som mu amanneɛ teɛ pɛpɛɛpɛ sɛ Farisini. 6 Na seesei bɔhyɛ a Nyankopɔn de maa yɛ agyanom ho adanseɛ nti ne megyina atemmuo adwa anim yi; 7 na yɛ mmusuakuo dummienu he som Nyankopɔn anibereɛ so, awia ne anadwo a bɛ ani da so sɛ bɛ nsa bɛka saa bɔhyɛ yi. Nimuonyamfoɔ, saa anidasoɔ yi ho na Yudafoɔ abɔ me soboɔ yi. 8“Mmɛ nti ne honnye nni sɛ Nyankopɔn nyane awufoɔ?
9“Me nso, na medwene me mu sɛ ɔsɛ sɛ meyɔ nnoɔma pii de ko tia Nasareni Yesu dini, 10na saa pɛpɛɛpɛ ne meyɔeɛ Yerusalem, na menyaa tumi firii asɔfo mpanyimfoɔ he hɔ de ahoteefoɔ bebree guu afiase, na sɛ beeku bɛ a mefoa so. 11Na metwee bɛ aso mprɛ pii hyia adane nyinaa mu sɛnea bɛbɛka bibi de apo bɛ gyidie. Na esiane m’ani a na abere bɛ so paa nti, mekɔɔ nkuro foforɔ so mpo kɔtaa bɛ hɔ.
Paulo adwensakra ho asɛm
12“Berɛ a megu so ɔɔyɔ yie he mede tumi ne ahyɛdeɛ a menya firii asɔfoɔ mpanyimfoɔ hɔ he siim sɛ meekɔ Damasko. 13Na oduruu awigyina he, me wura Nimuonyamfoɔ, mehuu hann bi a ano ɔdene sene awia sɛ ahyerɛn firi soro atwa me ne bɛ a bɛne me ɔɔkɔ he ho ahyia kwane he so. 14Na berɛ a yɛ nyinaa hwehwee fam he, metee sɛ nne bi ka kyerɛɛ me Hebri kasa mu sɛ, ‘Saulo, Saulo, mmɛ nti ne wootaa me? Sɛ woto boɔ bɔ dane a ɔba woaa wo so.’ 15Na mebisaa sɛ, ‘Ɔyɛ wo hwane, owura?’ Na Awurade ka kyerɛɛ me sɛ, ‘Ɔyɛ me Yesu a wotaa no he. 16Afei, sɔre gyina. Na yei nti ne mama woahu me, sɛ meeyi wo sɛ somfoɔ ne adansefoɔ nea woahu ne nea mɛma woahu afa me ho nyinaa ho. 17Na mɛgye wo nso afiri mmane yi ne Amanamane a meesoma wo akɔ bɛ nkyɛne he nsam, 18 na woabie bɛ ani, adane bɛ afiri sum mu aba hann mu, na bɛafiri Satan tumi mu aba Nyankopɔn nkyɛne, na bɛanya bɔne fakyɛ ne agyapadeɛ bɛ a bɛnam me mu gyidie so ate bɛ ho mu.’
19 “Yei akyi he, Hene Agrippa, manyɔ anisoadeɛ a menya firii soro he ho asoɔdene, 20na mmom, medii kane kasa kyerɛɛ Damaskofoɔ. Na afei mekɔɔ Yerusalem, ne Yudea mantam nyinaa mu, ne amanamane mufoɔ hɔ kɔkaa sɛ, sɛ bɛnsakra bɛ adwene na bɛmfa nnwuma a ɔkyerɛ adwensakra so nane mmra Nyankopɔn nkyɛne. 21 Yei nti ne Yudafoɔ kyee me asɔrefie hɔ pɛɛ sɛ beku me. 22 Nso mmoa a manya afiri Nyankopɔn nkyɛne nti ne makɔ so atena hɔ abesi nnɛ a megyina ha oodi adanseɛ akyerɛ nipasu ahodoɔ nyinaa yi, menkaa hwee, gye nsɛm a Adiyifoɔ he ne Mose kaeɛ sɛ ɔbɛba he, 23 sɛ Kristo he behu amane, na esiane sɛ bɛadi kane anyane no afiri awufoɔ mu nti, wabɔ hann ho dawuro akyerɛ, nkurofoɔ yi ne Amanamane he.”
Paulo tuu Agripa fo sɛ ɔnnye Kristo nni
24Afei berɛ a ɔɔka nsɛm yi de ayi n’ano he, Festo de nne kɛseɛ teaam sɛ, “Paulo, woobɔ dam! Adesua pii ɔɔyɛ ama woabɔ dam!” 25Na Paulo kaa sɛ, “Ɔnyɛ dam ne meebɔ, Nimuonyamfoɔ Festo, na mmom meeka nsɛm a ɔyɛ nɔkorɛ na ɔtɔ asom. 26 Nɔkwasɛm di, hene a mede akokoɔduro ɔɔkasa akyerɛ no yi nim saa nsɛm yi mu yie, na menim sɛ nsɛm yi mu biaa nni hɔ a ahinta no, efiri sɛ ɔnyɛ adeɛ a bɛyɔɔ no kokoam. 27Hene Agrippa, nti wogye Adiyifoɔ he di? Menim sɛ wogye bɛ di.” 28Na Agrippa ka kyerɛɛ Paulo sɛ, “Nti wodwene sɛ wobetumi de berɛ tiaa yi ama me abɛyɛ Kristoni anaa?” 29Na Paulo buaa sɛ, “Sɛ menya a, nka berɛ tiaa bi oo, bere tentene bi oo, ɔnyɛ wo nkoa, na mmom nka Nyankopɔn nyɔ bɛ a beetie me nnɛ yi nyinaa nso sɛnea meteɛ yi, na mmom bengu ho mpokyerɛ sɛ me.”
30Na hene he ne amrado he ne Berenike ne mmeema a bɛne bɛ tete hɔ he sɔreeɛ. 31Na berɛ a bɛɛkɔ he, asɛm a na bɛkaa ne sɛ, “Aa! Nipa yi nyɔɔ bibiaa a ɔsɛ sɛ owu anaa begu no mpokyerɛ.” 32 Afei nso Agrippa ka kyerɛɛ Festo sɛ, “Sɛ ɔnyɛ sɛ nipa yi de asɛm he akɔdane Kaesare a, nka bebetumi agyae.”",https://www.bible.com/bible/3971/ACT.26.BBTP
ASOMAFOƆ 27,"Paulo sii mu kɔɔ Roma
1 Na afei besii gyinaeɛ wieeɛ sɛ yɛnkɔ Italia he, bɛde Paulo ne nneduafoɔ bi hyɛɛ panyini bi a ne dini de Yulio a ofiri Roma Tumfoɔ asraafoɔ kuo he mu nsa. 2 Yɛkɔtenaa Adramitio hyɛne bi a na ɔɔkɔ Asia fam he mu. Na Makedoniani Aristarko a ofiri Tesalonika he ka yɛ ho. 3 Adeɛ kyeeɛ he, yekoduruu Sidon. Yulio yii dɔ adi kyerɛɛ Paulo sɛ ɔmaa ne kwane maa no kɔsraa ne nnamfo sɛnea ɔbɛyɛ a bɛbɛma no nnoɔma a ho hia no he. 4Esiane sɛ yetuu hɔ he, na mframa ɔɔbɔ hyia yɛ nti, yɛka kɔɔ Kipro nifa fam. 5Yɛnam po so kɔfaa Kilikia ne Pamfilia koduruu Mira a ɔya Likia mantam mu he mu. 6Hɔ ne asraafoɔ panyini he huu hyɛne bi a ofiri Aleksandria ɔɔkɔ Italia. Nti ɔde yɛ kɔtenaa mu. 7Hyɛne he kɔɔ bɔkɔɔ ma yedii nna pii ya po he so. Yɛbrɛeɛ ansa na yeeduru Kinido. Esiane sɛ na mframa ɔɔbɔ hyia yɛ nti, yɛfaa Kreta anaafoɔ fam baabi a na hɔ dwo sanee Salmone ho. 8Yɛka kɔɔ mpoano nkakrankakra kosii sɛ yebeduruu baabi a bɛfrɛ hɔ Hyɛne-Agyinaeɛ-Pa a ɔbɛne kuro Lasea.
9 Yedii nna pii po he so, na osiane sɛ na mmuadadie he mpo atwam, na saa berɛ he ɔɔkɔ afe he awieeɛ a po so fa ayɛ hu nti, yɛtenaa hɔ kyɛreeɛ. Paulo tuu bɛ fo sɛ, 10“Anuanom, mehu sɛ, sɛ yɛtoa yɛ akwantuo yi so a, yebehu amane ama ebia hyɛne he mpo abɔ ama mu nnoɔma asɛe ama mu nnipa ahwere bɛ nkwa.” 11Nso asraafoɔ panyini he antie Paulo afutuo he, na mmom otiee nsɛm a hyɛnkafoɔ he ne hyɛne he wura kaeɛ he. 12Osiane sɛ na hyɛngyinabea hɔ nyɛ mma bɛ sɛ bɛbɛtena hɔ awɔ berɛ mu he nti, nnipa he pii pɛɛ sɛ, sɛ ɔbɛyɛ yie a, nka hyɛne he betu afiri hɔ akɔ Foinike, a ɔyɛ hyɛngyinabea a ɔya Kreta a ɔda atifi ne anafoɔ ntam ya atɔeɛ fam, ɔyɛ baabi a bebetumi atena hɔ awɔberɛ mu.
Ahum tuu po he so
13Mframa a ano ɔdene bɔ firii anafoɔ fam. Yei maa nnipa he susuu sɛ bebetumi atoa bɛ akwantuo he so sɛnea bɛahyehyɛ he. Nti betuu sɛkyɛ he de hyɛne he faa Kreta mpoano. 14Ankyɛre koraa ne mframa kɛseɛ bi a bɛfrɛ no “Atifi Apieɛ Mframa” bɔ firii supɔ he so. 15Mframa he bɔ bunkam faa yɛ hyɛne he so twee no kɔɔ po he mu. Yɛbɔɔ mmɔdene sɛ yɛbɛdane hyɛne he ani na anyɛ yie he, yegyae maa mframa he twee no kɔeɛ. 16Yeduruu supɔ ketewa bi a bɛfrɛ no Klauda ho a na hɔ mframa ano nyɛ dene mpo he, yɛbrɛeɛ ansa na yeetumi atwe kodoɔ a ɔsɛne hyɛne he akyi he aba mu. 17Hyɛne he mu adwumayɔfoɔ maa so baa hyɛne he mu, kyekyeree no dendenndene. Osiane sɛ na besuro sɛ bɛbɛkɔ akotim anwea mu nti, beyiyii hyɛne dua he so ntoma maa mframa he bɔɔ hyɛne he kɔɔ faako a ɔpɛ. 18Ahum he kɔɔ so tuu dendenndene kosii sɛ adeɛ kyeeɛ mpo, beyiyii hyɛne he mu nnoɔma he bi to guu po he mu. 19Ne nnansa so he, bɛsesaa hyɛne he ho nnoɔma he bi to guiɛ. 20Nna bebree twaa mu a na yenhu awia anaa nsoromma a na ahum he gu so ootu. Yei maa yɛ anidasoɔ nyinaa saeɛ.
Paulo kyekyeree bɛ werɛ
21Nna bebree twaa mu a na biaa nnidiiɛ. Afei Paulo ka kyerɛɛ bɛ sɛ, “Anuanom, sɛ hotiee me na yɛantu amfiri Kreta a, nka ɔnyɛ ɔno ne sɛ yeehu amane yi. 22Nso homma ho bo ntɔ ho yam, efiri sɛ, ho mu biaa oonwu na mmom hyɛne he ne bɛbɔ. 23Nnora anadwo, Nyankopɔn a meyɛ ne deɛ a mesom no he bɔfoɔ baa me nkyɛne 24 bɛka kyerɛɛ me sɛ, ‘Paulo, nsuro! Nea obesi biaa wobeduru Kaesare anim ama wadi w’asɛm. Bɛ a bɛka wo ho yi nso, Nyankopɔn adom nti, bibiaa ɔnyɔ bɛ.’ 25Anuanom, homma ho bo ntɔ ho yam, efiri sɛ, megye Nyankopɔn di na asɛm a waka akyerɛ me he bɛba mu pɛpɛɛpɛ. 26 Nso nea ɔbɛyɛ biaa, mframa bɛbɔ hyɛne he de yɛ akogu supɔ bi mpoano.”
27Ne nnawɔtwe mmienu anadwo he a na ahum he nti hyɛne he oodi akɔneaba ya Adria po so he, dasuom ne hyɛne he mu adwumayɔfoɔ huu sɛ yɛɛbɛne asaase. 28Bɛtoo susuhoma huu sɛ nsuo he mu tentene yɛ anammɔno ha-aduonu; ɔyɛɛ kakra a besusu bio he, behuu sɛ ɔyɛ anammɔn aduɔkron. 29Osiane sɛ na besuro sɛ anhwɛ a hyɛne he bɛpem abotane bi nti, bɛtoo asɛkyɛ nnan firii hyɛne he akyi, na bɛtwɛne sɛ adeɛ bɛkye. 30Hyɛne he mu adwumayɔfoɔ pɛɛ sɛ bedwane firi hyɛne he mu. Nti begyaa kodoɔ a na ɔsene hyɛne akyi he sii po he ani boapa yɛɛ sɛnea bɛɛkɔto sɛkyɛ ya hyɛne he anim. 31Paulo ka kyerɛɛ asraafoɔ panyini he ne asraafoɔ a bɛka ne ho he sɛ, “Sɛ hyɛne yi mu adwumayɔfoɔ he dwane a, hobewuwu.” 32Yei nti, asraafoɔ he twaa homa a ɔkyekyere kodoɔ he mu he ma ɔkɔeɛ.
33 Adeɛ ɔɔyɛ akye he, Paulo srɛɛ bɛ nyinaa sɛ bennidi. Nea ɔkaeɛ ne sɛ, “Nnawɔtwe mmienu di, ho mu biaa nni hwee. 34 Mesrɛ ho, biaa mfa bibi nka n’ano sɛnea ɔbɛyɛ a hobenya ahoɔdene, na bibiaa ɔnyɔ ho mu biaa.” 35 Paulo kasa wieeɛ he, ɔfaa paanoo bɔɔ mpaeɛ, daa Nyankopɔn ase bɛ nyinaa bɛ anim, na obuu bi diiɛ. 36Amonom hɔaa nnipa he nyinaa bo tɔɔ bɛ yam ma befirii aseɛ didiiɛ. 37(Na yɛ a na yɛya hyɛne he mu he dodoɔ yɛ nnipa ahanu ne aduɔson nsia.) 38Biaa didi meeɛ he, hyɛne he mu adwumayɔfoɔ he too aburo a ɔya hyɛne he mu he guu po he mu maa hyɛne he mu yɛɛ hare.
Suhyɛn he bɔeɛ
39Adeɛ kyeeɛ he, hyɛne he mu adwumayɔfoɔ he anhu sɛ bɛaduru mpoano. Behuu baabi a po he adidi akɔ asaase he mu a nsuo taa hɔ. Nti bɛyɔɔ bɛ adwene sɛ bɛbɛka hyɛne he akogyina. 40Yei nti betwitwaa hyɛne he asɛkyɛ ahoma mu maa asɛkyɛ he guu po mu. Afei bɛsansanee homa a okita akyerɛkyerɛkwane he mu na afei besii ntoma a ɔya hyɛne he anim he sɛnea ɔbɛyɛ a mframa betumi abɔ hyɛne he akɔ mpoano. 41Nso hyɛne he kɔpemm anweatam bi ma otimiiɛ. Hyɛne he anim tim dendenndene na n’akyi he nso, asorɔkye a na ɔɔbɔ no he maa obubuiɛ. 42Asraafoɔ he yɛɛ bɛ adwene sɛ bebekuku nneduafoɔ he nyinaa sɛnea ɔbɛyɛ a biaa oonnya kwane nnwane. 43Nso osiane sɛ na asraafoɔ panyini he pɛ sɛ ɔgye Paulo nkwa he nti, wamma bɛ ho kwane. Mmom, ɔhyɛɛ sɛ bɛ a bebetumi adware he mfiti aseɛ nnware nkɔ mpoano. 44 Bɛ a bɛaka he nso mu binom tetaree ntaaboo ne nnua asisinasini a abubu firi hyɛne he mu he so kɔɔ mpoano. Saa kwane yi so ne yɛnam beduruu mpoano hɔ dwoodwoo.",https://www.bible.com/bible/3971/ACT.27.BBTP
ASOMAFOƆ 28,"Paulo ya Malta supɔ so
1Berɛ a yekoduruu dwodwo he, yehuu sɛ bɛfrɛ supɔ he Malta. 2 Na nnipa a bɛya hɔ he yɛ pɔtɔfoɔ; na bɛdaa ayamyɛ sononko adi kyerɛɛ yɛ. Na nsuo a na ɔɔtɔ ne awɔ a na ɔyam nti, bɛsɔɔ gya maa yɛ de gyee yɛ nyinaa fɛ so. 3Nso berɛ a Paulo boaboaa mmabaa bi ano a na ɔde oogu gya he mu he, ɔnam hyeɛ a na ofiri gya he mu ɔɔba nti, wɔ bi firii mmabaa he mu bɛto momanee ne nsa ho. 4Berɛ a pɔtɔfoɔ he ani bɔɔ wɔ he so sɛ ɔsɛne ne nsa ho he, bɛka kyerɛɛ bɛ ho bɛ ho sɛ, “Akyinnye biaa nni hɔ sɛ nipa yi yɛ wudifoɔ, na ɔyam sɛ waafiri po he mu afiri dwoodwoo deɛ, nso aweretɔ nti, ɔmma sɛ obenya ne ti adidi mu.” 5 Nso Paulo petee wɔ he too gya he mu a hwee anyɔ no. 6 Na bɛ deɛ, na bɛhwɛ kwane sɛ ɔɔbɛhonhono anaa oobetwa ahwe awu amonom hɔaa. Berɛ a bɛtwɛne berɛ tentene a bɛanhu sɛ bɔne bi ato no he, bɛsesaa bɛ adwene firii aseɛ kaa sɛ ɔyɛ nyame.
7Afei na supɔ he so kunyini a bɛfrɛ no Publio he wɔ nsaase ya mpɔtamu hɔ. Na ɔgyee yɛ fɛ so de nnansa som yɛ hɔhoɔ fɛ so. 8Nso ɔbaa sɛ na Publio papa da hɔ a abunu ne konkoriwa akye no, na Paulo kɔɔ ne nkyɛne kɔbɔɔ mpaeɛ de ne nsa guu ne so saa no yadeɛ. 9Yei akyi he, supɔ he so nnipa a aka a bɛwɔ nyarewa nso firii aseɛ baa ne nkyɛne maa ɔsaa bɛ yadeɛ. 10Na bɛ nso bɛde akyɛdeɛ pii dii yɛ ni, na berɛ a yeefiri hɔ akɔ he, bɛmaa yɛ nnoɔma pii a ho behia yɛ.
Paulo koduruu Roma
11Abosome mmeɛnsa akyi he, yɛforoo hyɛne bi a ofiri Aleksandria a obedii awɔberɛ supɔ he so a n’agyinahyɛdeɛ ne “Po so Abosom Ntaafoɔ”. 12Na yekogyinaa Sirakuse dii hɔ nnansa, 13hɔ ne yefiri kontono koduruu Regio. Na da a odi hɔ he, anaafoɔ mframa bi bɔeɛ, na ne nnanu so he yekoduruu Puteoli. 14Yehuu agyidifoɔ bi ya hɔ, na bɛsrɛɛ yɛ sɛ yɛntena bɛ nkyɛne nnanson. Na afei yɛkɔɔ Roma. 15Na agyidifoɔ tee yɛ nka he, befirii hɔ behyiaa yɛ Apia Dwa so ne bea bi a bɛfrɛ hɔ Nsadane-Mmeɛnsa, na Paulo ani bɔɔ bɛ so pɛ na ɔdaa Nyankopɔn ase na otwaa n’akoma too ne yam. 16 Afei berɛ a yɛkɔɔ Roma he, bɛmaa Paulo kwane maa ɔno nkoaa kɔtenaeɛ, na na sraani a ɔwɛne no ka ne ho.
Paulo ne Yudafoɔ mpanimfoɔ nkɔmmɔbɔ
17 Nso, nnansa akyi he, ɔfrɛfrɛɛ Yudafoɔ he mu atitire he ma bebehyiaeɛ. Berɛ a behyiaeɛ he, ɔka kyerɛɛ bɛ sɛ, “Anuanom, ɔyam sɛ menyɔɔ bibiaa a otia manfoɔ anaa yɛ nananom amanneɛ deɛ, nso bɛde me hyɛɛ Romafoɔ nsa sɛ deduani ya Yerusalem. 18Na berɛ a bɛhwehwɛɛ asɛm he mu wieeɛ he, na bɛpɛ sɛ begyaa me efiri sɛ na menyɛɛ hwee a ɔsɛ wuo. 19 Na pene a Yudafoɔ he ampene so he nti, mede asɛm he kɔdane Kaesare, na ɔnyɛ sɛ ebia mewɔ bibi a mede ɔɔbɔ me mane soboɔ. 20 Nɔkwasɛm ne sɛ, asɛm yi ho nti ne mesrɛɛ sɛ mepɛ sɛ mehu ho ne ho kasa, efiri sɛ Israel anidasoɔ nti ne bɛagu me nkɔnsɔnkɔnsɔn yi.” 21Bɛka kyerɛɛ no sɛ, “Yennyaa wo ho krataa biaa mfirii Yudea, na anuanom a bɛaba he mu biaa mmɛbɔɔ amanneɛ, na bɛmmɛkaa wo ho nsɛmmɔne biaa. 22 Nso yesusuu sɛ, ɔyɛ sɛ yebetie w’adwene, efiri sɛ, nɔkwasɛm di, yenim sɛ bɛkasa tia saa fekuo yi baabiaa.”
Paulo kaa asɛm ya Roma
23Bɛhyɛɛ da a bebehyia he wieeɛ he, nnipa pii baa baabi a na ɔda he. Na ɔkɔkyerɛɛ asɛm he mu kyerɛɛ bɛ dii Nyankopɔn ahennie he ho adanseɛ, na ɔnam Mose mmara ne Adiyifoɔ he so kaa Yesu ho asɛm a ɔtɔ asom, firi anɔpa kosi anwummerɛ. 24Na binom gyee nea ɔkaeɛ he diiɛ, binom nso annye anni. 25 Na osiane sɛ na bɛ adwene nhyia nti, befirii aseɛ sɛ bɛɛkɔ, na Paulo de asɛm yi kaa ho sɛ, “Honhom Kronkron faa diyifoɔ Yesaia so kaa no yei kyerɛɛ ho nananom sɛ:
26‘Kɔ na kɔka kyerɛ mane yi sɛ:
Te deɛ, hobɛte nso honte aseɛ
na hwɛ deɛ hobɛhwɛ nso honhu,
27efiri sɛ mane yi akoma apirim,
na bɛde bɛ aso tie kwa,
na bɛakata bɛ ani,
na bɛamfa bɛ ani anhu, amfa bɛ aso antie,
na bɛamfa bɛ akoma
ante aseɛ na bɛansakra
amma mansa bɛ yadeɛ.’
28 Nti honhu sɛ bɛasoma nea Nyankopɔn nam so gye nkwa he kɔ Amanamane mu, na kwane biaa so, bebetie.” 29[Na ɔkaa yei nyinaa wieeɛ he, Yudafoɔ he firii hɔ kɔeɛ na bɛgyegyee akyinnye bɛ mu.]
30Ɔtenaa hɔ mfie mmienu a na ɔnoaa hwɛ ne ho. Na ɔgyee bɛ a bɛbaa ne nkyɛne nyinaa fɛ so, 31 na ɔkaa Nyankopɔn ahennie ho asɛm de nnamyɛ kɛseɛ kyerɛkyerɛɛ bɛ Awurade Yesu Kristo ho nsɛm a bibiaa ansi ho kwane.",https://www.bible.com/bible/3971/ACT.28.BBTP
ROMAFOƆ NNIANIMU,"NNIANIMU
Krataa a Paulo twerɛ kɔmaa Romafoɔ he, na ɔde oosiesie kwane ama ne nsrahwɛ a wahyehyɛ sɛ ɔbɛkɔ Roma he. Ɔyɔɔ n’adwene sɛ ɔbɛyɛ adwuma kakra Roma, na bɛaboa no ama watumi akɔ Spania. Ɔtwerɛ krataa yi de kyerɛɛ ne nteaseɛ a ɔwɔ Kristosom gyidie ho, ne sɛdeɛ ɔsɛ sɛ ɔda adi Akristofoɔ abrabɔ mu.
Paulo kyeaa nnipa a bɛya Roma Asafo mu wieeɛ pɛ, na ɔmaa behuu ne mpaebɔ a ɔbɔ ma bɛ. Ɔkaa ne botaeɛ a ɔde twerɛɛ Krataa he: “Efiri sɛ mu ne bɛayi Nyankopɔn tenenee adi firi gyidie mu kɔ gyidie mu, sɛdeɛ bɛatwerɛ sɛ: Deɛ ɔtene firi gyidie mu benya nkwa” (1.17).
Yei akyi he, Paulo firii aseɛ kyerɛkyerɛɛ ne botaeɛ he mu. Nnipa nyinaa, meekyerɛ Yudafoɔ ne amanamane mufoɔ, hia sɛ bebegyina Nyankopɔn anim sɛdeɛ ɔfata, efiri sɛ bɛ nyinaa bɛhyɛ bɔne tumi ase. Nnipa nam Yesu Kristo mu gyidie so betumi asiesie bɛ ne Nyankopɔn ntam. Paulo toaa so kyerɛkyerɛɛ nkwa foforɔ a ɔnam Kristo mu ayɔnkofa a ɔka bɛ ne Nyankopɔn bɔ mu he mu. Nyankopɔn Honhom ma gyidini tumi de ne ho firi bɔne ne wuo tumi ase ma asomdwie ba ɔne Nyankopɔn ntam. Ofiri ti 5-8 he, Paulo kyerɛkyerɛɛ botaeɛ a Nyankopɔn mmara kita ne Nyankopɔn Honhom mu tumi a ɔya gyidini asetena mu. Somafoɔ he toaa so kyerɛɛ sɛdeɛ Yudafoɔ ne amanamane mufoɔ ba Nyankopɔn nhyehyɛeɛ a ɔya hɔ ma adasa nyinaa he mu. Owiee sɛ Yudafoɔ a bɛapo Yesu he, ka Nyankopɔn nhyehyɛeɛ a ɔnam so ɔɔma nnipa nyinaa aba n’adom a ɔya Yesu Kristo mu he ho. Ɔgye di nso sɛ Yudafoɔ he ɔnkɔ soaa mpo Yesu daa. Awieeɛ koraa he, Paulo kyerɛɛ sɛdeɛ ɔsɛ sɛ bɛtena ase, ne titire ne sɛ bɛbɛma dɔ ayɔ adwuma bɛ ne afoforɔ ntam. Ɔfaa botaeɛ bi te sɛ som a bɛsom ma Nyankopɔn, Akristofoɔ asɛdeɛ a ɔfa amammuo ho, dwumadie ne nnipa afoforɔ ho ne nsɛm a ɔfa yɛ tiboa ho. Paulo de ne nkyea nsɛm ne nsɛm a ɔde yi Nyankopɔn ayɛ ne wiee krataa he.
MU NSƐM
Nnianimu ne nnyinasoɔ asɛm 1:1-17
Hia a nnipa hia nkwagyeɛ 1:18—3:20
Nyankopɔn nkwagyeɛ kwane 3:21—4:25
Kristo mu abrabɔ foforɔ he 5:1—8:39
Nyankopɔn nhyehyɛeɛ a ɔya hɔ ma Israel 9:1—11:36
Kristoni abrabɔ 12:1—15:13
Awieeɛ ne nkyea 15:14—16:27",https://www.bible.com/bible/3971/ROM.INTRO1.BBTP
ROMAFOƆ 1,"Nkyea
1 Paulo, Yesu Kristo akoa a bɛafrɛ no sɛ ɔmmɛyɛ somafoɔ na bɛayi no asi hɔ ama Nyankopɔn asɛmpa he 2 a ɔnam n’adiyifoɔ so hyɛɛ ho bɔ siee twerɛnsɛm kronkron he mu he, 3 asɛmpa a ɔfa Nyankopɔn Ba he ho, nea honam fam ɔyɛ Dawid aseni 4 na bɛde tumi ayi no adi akyerɛ sɛ ɔyɛ Nyankopɔn Ba a ɔnam honhom ahoteɛ kronkron so awufoɔ sɔreeɛ mu; ɔno ne Yesu Kristo, yɛ Awurade. 5 Ɔno so ne yɛnam anya adom ne somafodwuma sɛ yɛde setie mu gyidie ɔɔbra Amanamane mufoɔ nyinaa ne dini nti, 6ho a bɛabɔ ho dini afrɛ ho ama Yesu Kristo he, ho nso hoka ho bi.
7 Me Paulo ne meetwerɛ krataa yi de abra ho, Nyankopɔn adɔfoɔ, a hoya Roma nyinaa, ho a bɛafrɛ ho sɛ hommɛyɛ ahoteefoɔ he: Adom ne asomdwie a ofiri yɛ Agya Nyankopɔn ne Awurade Yesu Kristo nka ho.
Aseda mpaebɔ
8 Nea odi kane paa ne sɛ, menam Yesu Kristo so da me Nyankopɔn ase ma ho nyinaa, efiri sɛ bɛka ho gyidie ho asɛm wiase baabiaa. 9 Na Nyankopɔn a mede me honhom som no a mepae mu ka ne Ba he ho asɛmpa he, ɔno ne me danseni sɛ mennyae ho nkaeɛ wɔ me mpaebɔ mu, 10 na mesrɛ sɛ Nyankopɔn pɛ a menya kwane aba ho nkyɛne. 11 Na m’ani agyina sɛ mehu ho sɛnea ɔbɛyɛ a metumi ne ho akyɛ honhom adom akyɛdeɛ bi ama ahyɛ ho dene, 12 ɔne sɛ yɛ nyinaa gyidie bɛhyehyɛ yɛ ho yɛ ho dene. 13Anuanom agyidifoɔ, mepɛ sɛ hohu sɛ mpɛn pii ne maabɔ me tim pɔ sɛ mɛba ho nkyɛne (nso bibi asi me kwane), na ama matwa aba bi afiri ho hɔ sɛnea mayɔ no Amanamane a aka he hɔ. 14Mede Helafoɔ ne Pɔtɔfoɔ nyinaa, anyansafoɔ ne adwenem harefoɔ nyinaa ka; 15saa nti ne me ho pere me sɛ mɛpaem aka asɛmpa he akyerɛ ho nso a hoya Roma.
Asɛmpa he mu tumi
16 Na m’ani nwu asɛmpa he ho; efiri sɛ ɔyɛ Nyankopɔn tumi a ɔnam so gye biaa a ɔwɔ gyidie nkwa, Yudafoɔ ne bedi kane, na afei Helafoɔ nso. 17 Na asɛmpa he mu ne Nyankopɔn tenenee da adi firi gyidie mu kɔ gyidie mu; sɛnea bɛatwerɛ sɛ, “Nea ɔtene he nam gyidie so ne benya nkwa.”
Nnipa nyinaa fobuo
18Na Nyankopɔn abufuo ayi adi atia bɛ a bɛde nnoɔma a ɔntene ne amumuyɔ berɛ nɔkorɛ he ase nyinaa. 19 Na nea bebetumi ahu afa Nyankopɔn ho he da adi pefee, efiri sɛ Nyankopɔn ayi no adi akyerɛ bɛ. 20 Ewom sɛ Nyankopɔn daa tumi ne ne nyamesu yɛ adeɛ a ani nhu deɛ, nso ofiri adebɔ mfitiaseɛ he, ne nnoɔma a wayɔ he ada no adi pefee, ama bɛde adwene ahu mu. Nti benni anoyie biaa; 21 efiri sɛ benim Nyankopɔn deɛ, nso bɛamfa anidie amma no sɛ Nyankopɔn na bɛanna no ase, nso nea bɛdwene he yɛ nsemhunu, na bɛ adwene hunu he yɛɛ sum. 22 Besusuu sɛ bɛwɔ nyansa, nso bɛdanee nkwaseafoɔ; 23 na bɛsesaa Nyankopɔn a onwu da he animuonyam maa nipa a owu anaa nnomaa, ntɔteboa ne mmoa a bɛwea fam nsɛso.
24 Ne saa nti Nyankopɔn gyae bɛ maa bɛ akoma akɔnnɔ, na akɔnnɔ he de bɛ kɔɔ nnoɔma a ho nte ho, na nnoɔma a ho nte he maa bɛsɛe bɛ nipadua, 25efiri sɛ bɛde Nyankopɔn ho nɔkorɛ sesaa torɔ na bɛsomm abɔdeɛ sene sɛ bɛbɛsom Bɔadeɛ, ɔno ne nhyira nka no daa! Amen.
26Yei nti Nyankopɔn gyaa bɛ maa akɔnnɔ porɔeɛ. Bɛ mmaa de bɛ honam fam nhyiamudie a ɔnam ne kwane so he sesaa nea ɔnnam ne kwane so, 27saa ara nso ne bɛ mmeema nso, gyaa nhyiamudie a ɔsɛ sɛ bɛ ne mmaa hyiam, maa benyaa akɔnnɔ maa bɛ yɔnko mmeema. Mmeema ne mmeema bɔɔ aniwuo bra na benyaa bɛ bɔne he so akatua.
28Na esiane sɛ bɛammu Nyankopɔn nti, Nyankopɔn gyae bɛ maa adwene a ɔmfata na bɛyɔɔ nnoɔma hunu a ɔnsɛ sɛ bɛyɔ koraa. 29Na amumuyɔ: bɔne, anibereɛ ne nitane nyinaa bi hyɛɛ bɛ ma. Bɔne bi te sɛ: ahoɔyeyaa, awudie, apereapereɛ, ntɔkwa, torɔ, nnaadaa ne nkontompo hyɛɛ bɛ ma, bɛyɛɛ nsekurofoɔ, 30nantitwitwafoɔ, Nyankopɔn atamfoɔ, akwadwofoɔ, basabasayɔfoɔ, ahohoahoafoɔ, bɔnepɛfoɔ, awofoɔ so atuatefoɔ, 31nkwaseafoɔ, nnipa a benni gyidie, akomadenfoɔ, atimuɔdenfoɔ. 32Benim Nyankopɔn ahyɛdeɛ, sɛ bɛ a bɛyɔ saa bɔne yi nyinaa fata wuo, nso nyɛ ne yɔ nkoaa ne bɛyɔeɛ na mmom bɛfoaa bɛ a bɛyɔ saa nso so.",https://www.bible.com/bible/3971/ROM.1.BBTP
ROMAFOƆ 2,"Nyankopɔn atemmuo a ɔtene
1 Ne saa nti, adasamma nni anoyie biaa, sɛnea woteeɛ biaa, woobu bi atɛne he, na woobu woaa wo ho atɛne, efiri sɛ wo a woyɛ temmufoɔ he, woyɔ ade korɔ heaa. 2Hoka sɛ, “Yenim sɛ Nyankopɔn atemmuo a ɔba bɛ a bɛyɔ saa he so he tene.” 3Nti, wo nipa, wosusu sɛ, sɛnea woteeɛ biaa, sɛ wobu bɛ a bɛyɔ saa he atɛne na wo nso woyɔ saa bi a, wobɛdwane Nyankopɔn atemmuo anaa? 4 Anaa wobu N’ayamyɛ pii a ɔno ne boasetɔ ne n’abodwokyɛre he animtia? Wonnim sɛ Nyankopɔn ayamyɛ botae ne sɛ ɔde wo bɛkɔ adwensakram? 5Nso w’akoma pirim ɔne sesa a wompɛ sɛ wosesa nti, wooboaboa Nyankopɔn abufuo ano ama wo ho ama abufuo da he, berɛ a Nyankopɔn atemmuo a ɔtene he beyi ne ho adi; 6 efiri sɛ obetua biaa ka sɛnea biaa nnwuma teɛ: 7bɛ a bɛde ntoboaseɛ yɔ papa hwehwɛ animuonyam ne anidie ne nea ɔmporɔ he, ɔbɛma bɛ daa nkwa; 8 nso bɛ a bedi ntuturasɛm; na bɛpo nɔkorɛ na bɛfa kwane a ɔntene so he, bebenya abufuo ne asotwe. 9 Na ahohiahia ne ahokyerɛ bɛba biaa a ɔyɔ bɔne so, Yudani kane, na afei Helani nso, 10nso animuonyam ne anidie ne asomdwie bɛba biaa a ɔyɔ papa so, Yudani kane, na afei Helani nso, 11 efiri sɛ Nyankopɔn nyɛ nyiyimu.
12Dodoɔ a benni mmara na bɛyɔɔ bɔne he, bɛbɛkwati mmara he nso ayera, na bɛ a bɛya mmara ase na bɛyɔɔ bɔne nyinaa bɛde mmara he bebu bɛ atɛne. 13 Na ɔnyɛ bɛ a betie mmara he ne bɛyɛ ateneneefoɔ Nyankopɔn ani so, na mmom bɛ a bɛyɛ mmara he yɔfoɔ nkoaa ne benya bembuo. 14 Sɛ Amanamane mufoɔ a benni mmara he, de bɛ awosuo yɔ deɛ mmara he hyɛ sɛ bɛnyɔ a, hedeɛ, ewom sɛ benni mmara he deɛ, nso nea bɛyɔ he yɛ mmara ma bɛ ankasa. 15 Bɛda no adi sɛ deɛ mmara he hyɛ sɛ bɛnyɔ he bɛatwerɛ no bɛ akomam, sɛnea bɛ ahonim nso di ho adanseɛ; na bɛ nsusuiɛ a ayɛ ntanta bɛtoto bɛ ano anaa obetwitwa agye bɛ 16da a Nyankopɔn a ɔnam Yesu Kristo so, bebu nnipa nyinaa kokoam nsusuiɛ atɛne sɛnea asɛmpa a maka he teɛ.
Yudafoɔ ne mmara he
17Nso sɛ wofrɛ wo ho Yudani, na wode wo ho to mmara he so, na wohoahoa wo ho Nyankopɔn mu, 18na wonim n’apɛdeɛ na wokyerɛ nea ɔyɛ, efiri sɛ bɛatete wo mmara he mu, 19 na wogye di sɛ wokyerɛ anifirafoɔ kwane, woyɛ hann ma bɛ a bɛnam sum mu, 20wotene nkwaseafoɔ, woyɛ mmɔfra bɛ kyerɛkyerɛfoɔ, wowɔ mmara he a nimdeɛ ne nɔkorɛ ahyɛ no ma; 21 wo a afei deɛ, wokyerɛkyerɛ afoforɔ, wonkyerɛkyerɛ wo ho? Wo a wokasa tia korɔnobɔ he, wommɔ korɔno? 22Wo a wokasa tia adwammammɔ he, wommɔ adwamane? 23Wo a wohoahoa wo ho mmara he mu, wommu mmara he so mfa mmu Nyankopɔn animtia? 24 Saa nti ne bɛatwerɛ sɛ, “Wo nti bɛaka Nyankopɔn dini ho abususɛm Amanamane mu.”
25 Na mmom sɛ wodi mmara he so a twetiatwa ho hia; nso sɛ wobu mmara he so a wo twetiatwa he dane bɛyɛ te sɛnea wontwaa twetia. 26Nti sɛ bɛ a bentwaa twetia he di mmara he so a, twetia a bentwaeɛ he nti bemmu bɛ sɛ bɛ a bɛatwa bɛ twetia anaa? 27Nti bɛ a honam fam bentwaa bɛ twetia na nso bedi mmara he so he bebu ho a bɛatwerɛ mmara he amma ho, na bɛatwa ho twetia nso hoto mmara he fɔ. 28 Ɔnyɛ honam fam nnoɔma ne ma bi yɛ Yudani, saa ara nso ne twetiatwa kann nso nna adi anisoɔ ne honam fam nnoɔma mu. 29 na mmom, sɛ bi yɛ Yudani mapa a, ɔyɛ no ne mu, na twetiatwa ankasa yɛ akoma mu asɛm; ɔyɛ honhom mu adeɛ, na mmom ɔnyɛ honam mu adeɛ. Nea ɔyɛ Yudani mapa he, n’ayeyie firi Nyankopɔn hɔ, na mmom ommfiri nnipa hɔ.",https://www.bible.com/bible/3971/ROM.2.BBTP
ROMAFOƆ 3,"1Afei, mmɛ ne Yudani wɔ boro so? Anaa mmɛ mfasoɔ ne ya twetiatwa so? 2 Ɔdɔɔso kwane hodoɔ bebree so, efiri sɛ nea odi kane he, Yudafoɔ he ne bɛde Nyankopɔn nsɛm hyɛɛ bɛ nsa. 3 Na sɛ bɛ mu binom annye anni ɛ? Nti bɛgye a bɛannye anni he bɛsesa Nyankopɔn nɔkorɛdie he anaa? 4 Daabi da! Ewom sɛ nnipa biaa nni nɔkorɛ, ma Nyankopɔn nyɛ nɔkwafoɔ, sɛnea bɛatwerɛ sɛ:
“Sɛnea wobedi bem wo nsɛm mu.
Na woadi nkunim w’atemmuo mu.”
5Nti sɛ tene a yɛntene da Nyankopɔn tenenee adi a, mmɛ ne yɛbɛka? Nti Nyankopɔn ntene sɛ obehwie n’abufuo agu yɛ so? (Meka no nipa fam.) 6Daabi da! Saa deɛ a mmɛ kwane ne Nyankopɔn bɛfa so abu wiase atɛne? 7Nso sɛ tene a mentene ma Nyankopɔn nɔkorɛdie bu so ma n’animuonyam da adi a, mmɛ nti ne bɛda so bu me sɛ debɔneyɛni? 8 Na ɛɛne nti ne yɛnka sɛ (sɛnea binom ka to yɛ so sɛ, yɛ dɛ), “Homma yɛnyɔ nnebɔne na nnepa aba?” Bɛ afobuo fata bɛ!
Nipa biaa ntene Nyankopɔn anim
9 Hedeɛ asɛm he ne sɛ? Nti yɛ Yudafoɔ he kyɛne bɛ a bɛaka he anaa? Daabi, ɔnte saa koraa; efiri sɛ yɛadi kane aka sɛ, Yudafoɔ oo, Helafoɔ oo, biaa hyɛ bɔne tumi ase, 10 sɛnea bɛatwerɛ sɛ:
“Biaa nni hɔ a ɔtene, baako mpo nni hɔ;
11Biaa nni nteaseɛ, biaa nni hɔ a ɔhwehwɛ Nyankopɔn.
12Biaa amane afiri kwanpa he so, bɛ nyinaa mfasoɔ nni bɛ so;
biaa nni hɔ a ɔda ayamyɛ adi,
biaa nni hɔ, baako mpo nni hɔ.”
13 “Bɛ mene mu yɛ awufoɔ adakamena a ano abie;
bɛde bɛ kɛtrɛma di torɔ.”
“Nankatia borɔ ya bɛ ano.”
14 “Duabɔ ne adenwono ahyɛ bɛ anum ma.”
15 “Bɛ nane ɔhare mogyahwieguo ho;
16sɛeɛ ne awerɛhoɔ ya bɛ kwane so,
17na asomdwie kwane deɛ, bennim.”
18 “Nyamesuro nni bɛ ani so.”
19 Afei yenim sɛ, nea mmara he ka biaa, ɔkasa kyerɛ bɛ a bɛya mmara he ase, sɛnea ɔbɛyɛ a ano biaa bɛka atom, na wiase nyinaa abu nkonta akyerɛ Nyankopɔn, 20 efiri sɛ nipa biaa nni hɔ a obedi bem Nyankopɔn anim, sɛnea mmara he nnwuma teɛ, efiri sɛ yɛnam mmara he so ne yenya bɔne ho nimdeɛ.
Tenenee a ɔnam gyidie so ba
21 Na afei, bɛakwati mmara he ayi Nyankopɔn tenenee adi, na mmara he ne adiyifoɔ he di ho adanseɛ, 22Nyankopɔn tenenee a ɔnam Yesu Kristo mu gyidie so ma bɛ a bɛgye di nyinaa. Na nyiyimu nnim, 23 efiri sɛ nnipa nyinaa ayɔ bɔne na yɛtɔ sini Nyankopɔn animuonyam ho; 24 na afei ɔyɛ akyɛdeɛ kwa sɛ Nyankopɔn nam n’adom ne gyeɛ a ɔya Kristo Yesu mu he so abu nnipa bem. 25 Kristo ne Nyankopɔn de no asi hɔ sɛ ne mogyaa he nyɛ mpatadeɛ a nipa nam gyidie so ne nya mu kyɛfa; na Nyankopɔn de ayi ne tenenee adi sɛ nnebɔne a bɛyɔɔ no kane he, ɔnam ne boasetɔ so abu n’ani agu so; 26sɛnea ɔbɛyɔ a ɔbɛda n’ankasa ne tenenee adi saa berɛ yi mu, na berɛ a obu nipa a ɔwɔ Yesu mu gyidie bem he, ada adi sɛ ɔyɛ teneneeni mapa.
27 Afei mmɛ ne ahohoahoa yi? Wɔayi afiri hɔ. Mmɛ nhyehyɛeɛ so na ɔnam? Mmara nnwuma so? Daabi, na mmom ɔnam gyidie nhyehyɛeɛ so. 28 Na yesi no pi sɛ ɔnam gyidie so ne bebu bi bem, na mmom omfiri mmara nnwuma mu. 29 Anaa Nyankopɔn yɛ Yudafoɔ nkoaa bɛ Nyankopɔn? Ɔnnyɛ Amanamane mufoɔ nso Nyankopɔn anaa? Ampa, ɔyɛ Amanamane mufoɔ nso Nyankopɔn, 30 efiri sɛ, Nyankopɔn yɛ baako; na ɔnam gyidie korɔ he a so ne bebu twetiatwafoɔ ne bɛ a bentwaa bɛ twetia bem. 31 Ɔsɛ sɛ yɛde saa gyidie he tu mmara he gu anaa? Daabi da! Na mmom, yɛma mmara he ase tim.",https://www.bible.com/bible/3971/ROM.3.BBTP
ROMAFOƆ 4,"Abraham nhwɛsoɔ
1Ɔte saa a afei mmɛ ne yɛbɛka sɛ ɔyɛ mfasoɔ a Abraham a ɔyɛ yɛ honam fam agya-panyini he nyaeɛ? 2Sɛ nnwuma mu ne bebuu Abraham bem a, nka ɔwɔ nea ɔde bɛhoahoa ne ho, nso ɔnyɛ Nyankopɔn anim. 3 Na mmɛ twerɛsɛm he ka? “Abraham gyee Nyankopɔn diiɛ, na Nyankopɔn buu ne gyidie he sɛ tenenee maa no.” 4 Na afei sɛ bi yɔ adwuma a, bemmu n’akatua sɛ akyɛdeɛ, na mmom bebu no sɛ adeɛ ɔfata no. 5Nso bi a wannyɔ adwuma he gye nea obu debɔnyɛni bem he di a, obu saa gyidie he sɛ tenenee ma no. 6Nti Dawid nso kasa faa nhyira a ɔba bɛ a Nyankopɔn kwati bɛ nnwuma bu bɛ bem he ho sɛ:
7 “Nhyira ne bɛ a bɛde bɛ mmarato akyɛ bɛ,
na bɛakata bɛ bɔne so;
8nhyira ne nipa a Awurade mmu ne bɔne ngu ne so.”
9Nti saa nhyira yi, kɔma bɛ a bɛatwa bɛ twetia nkoaa, anaa bɛ a bentwaa bɛ twetia nso ka ho? Yɛpae mu ka sɛ, Gyidie ne bɛde buu Abraham sɛ ɔtene. 10Mmɛ kwane so ne bɛde buu no saa? Ɔyɛ berɛ a na bentwaa no twetia he anaa betwaa no twetia wieeɛ he a? Ɔnnyɛ twetiatwa he akyi, na mmom yei siiɛ ansa na betwaa no twetia. 11 Onyaa twetiatwa he ho nsɛnkyerɛnne sɛ tenenee a ɔnam gyidie so nyaeɛ he ho nsɔano berɛ a na bentwaa no twetia. Nyankopɔn yɔɔ yei nam so ama Abraham abɛyɛ bɛ a bentwaa bɛ twetia, na nso bɛgye Nyankopɔn di he nyinaa agya, na ne saa nti bɛabu bɛ nso sɛ ateneneefoɔ, 12 saa ara nso ne ɔyɛ agya ma twetiafoɔ a, ɔnyɛ bɛ twetiatwa nkoaa, na mmom bɛnam yɛ agya Abraham a onyaa gyidie ansa na betwaa no twetia he anammɔno mu.
Nyankopɔn nhwɛsoɔ a ɔnam gyidie so
13 Na bɔ a bɛhyɛɛ no sɛ obedi adeɛ wiase he annyɛ bɔhyɛ a ɔnam mmara so maa Abraham anaa n’asefoɔ na mmom ɔnam gyidie tenee so. 14Sɛ mmara sodifoɔ he ne ɔsɛ sɛ bɛyɛ adedifoɔ a, hedeɛ na gyidie yɛ kwa na bɔhyɛ he nso nni mu; 15 efiri sɛ mmara he twetwe Nyankopɔn abufuo ba; na sɛ mmara nni hɔ a, mmarato biaa nso nni hɔ.
16Ne saa nti ogyina gyidie so, sɛnea ɔbɛyɛ a bɔhyɛ he begyina adom so na adi agyinamu ama n’asefoɔ nyinaa, ɔnnyɛ mmara sodifoɔ he nkoaa, na mmom bɛ a bekura Abraham gyidie he bi, efiri sɛ ɔyɛ yɛ nyinaa yɛ agya, 17 sɛnea bɛatwerɛ sɛ “Maayɔ wo amane bebree bɛ agya,” Nyankopɔn a ɔgye no di he anim, nea ɔma awufoɔ nkwa, na ɔfrɛ adeɛ a onni hɔ ma no ba. 18 Berɛ a na anidasoɔ nni hɔ he, Abraham gyinaa anidasoɔ so gye dii sɛ ɔbɛyɛ amane bebree agya sɛnea bɛaka sɛ he, “Saa ara ne w’asefoɔ bɛyɛ bebree.” 19 Ne gyidie anhinhim, mpo berɛ a ohuu sɛ ne nipadua ayɛ sɛnea awu (efiri sɛ na waadi mfeɛ ha), anaa berɛ a ohuu sɛ Sara yɛ bonyini he. 20 Na Nyankopɔn bɔhyɛ he ho deɛ wamma annyeannie biaa amma n’akwane mu, amma no annye akyinnye, na mmom ogyinaa pintinn gyidie mu na ɔhyɛɛ Nyankopɔn animuonyam, 21onyaa awerɛhyɛmu paa sɛ Nyankopɔn betumi ayɔ nea w’ahyɛ ho bɔ he. 22 Gyidie a ɔnyaa yɛ nti “bebuu ne sɛ ɔtene.” 23 Afei nsɛm a ɔka sɛ, “Nyankopɔn buu ne gyidie sɛ tenenee maa no” he, bɛantwerɛ amma ɔno nkoaa, 24na mmom bɛtwerɛ maa yɛ nso; na bɛabu yɛ a yɛgye nea ɔnyanee Yesu a ɔyɛ yɛ Awurade firii awufoɔ mu he di nso sɛ yɛ tene. 25 Yesus ne yɛ bɔne nti beyii no maa wuo na yɛ bembuo nti bɛyanee no he.",https://www.bible.com/bible/3971/ROM.4.BBTP
ROMAFOƆ 5,"Bembuo so aba
1 Afei ɔnam sɛ bɛabu yɛ bem gyidie mu nti, yɛnam yɛ Awurade Yesu Kristo so anya asomdwie Nyankopɔn mu, 2 ɔno so ne yɛnam anya saa adom a yegyina so yi; na yɛhoahoa yɛ ho anidasoɔ a yɛ wɔ no Nyankopɔn animuonyam mu. 3 Na ɔnyɛ yei nkoaa, na mmom yɛhoahoa yɛ ho ya yɛ amanehunu mu, yenim sɛ amanehunu de yɔkoduru ba, 4na yɔkoduru de subane pa ba, na subane pa de anidasoɔ ba, 5 na anidasoɔ nni hwammɔ, efiri sɛ bɛnam Honhom Kronkron a bɛde ama yɛ he so ahwie Nyankopɔn dɔ agu yɛ akoma mu.
6Na berɛ a yɛda so yɛ mmerɛ he, berɛ a ɔsɛ mu he Kristo wu maa nnebɔnyɛfoɔ. 7Nɔkwasɛm ne sɛ, ɔbɛyɛ dene sɛ bi bewu ama deɛ ɔyɛ nipa tenenee mpo; na deɛ ɔyɛ nipa pa he deɛ, ebia nka bi besi ne bo sɛ obewu ama no. 8 Nso Nyankopɔn daa ne dɔ adi kyerɛɛ yɛ sɛ yɛda so yɛ nnebɔnyɛfoɔ he, Kristo wu maa yɛ. 9 Nea ɔka ho koraa ne sɛ, seesei bɛde ne mogyaa abu yɛ bem, bɛnam ne so bɛgye yɛ afiri Nyankopɔn abufuo mu. 10 Na sɛ berɛ a yɛyɛ Nyankopɔn atamfoɔ he, bɛnam ne Ba he wuo so apata yɛ ne Nyankopɔn ntam a, ɔbɛyɛ dɛ ne bɛmfa ne nkwa so nnye yɛ. 11Nso ɔnyɛ yei nkoaa, na mmom yɛnam yɛ Awurade Yesu Kristo so hoahoa yɛ ho Nyankopɔn mu, seesei deɛ, yɛnam ne so anya mpata yi.
Adam ne Kristo
12 Saa nti ɔnam nipa baako so ne bɔne baa wiase, na wuo nam bɔne so baeɛ, maa wuo trɛ kaa nnipa nyinaa, efiri sɛ nnipa nyinaa ayɔ bɔne; 13 ansa na mmara he ɔɔba he na bɔne ya wiase, nso sɛ mmara nni hɔ a bemmu biaa fɔ bɔne ho. 14 Nso wuo faa nnipa nnommum firi Adam so kosii Mose so, mpo bɛ a bɛ bɔne nte sɛ Adam mmarato he, saa Adam yi yɛ nea na ɔɔba he ho nsɛso.
15Na ɔnyɛ sɛdeɛ mmarato he teɛ ne adom akyɛdeɛ he nso teɛ, efiri sɛ baakofoɔ mmarato nti nnipa bebree awu a, Nyankopɔn Adom ne nipa baako a ɔno ne Yesu Kristo he mu adom akyɛdeɛ aboro so ama nnipa bebree akyɛne saa. 16Na akyɛdeɛ a bɛde kyɛ kwa he nte sɛ nipa baako bɔne ho nsɛso he. Na atemmuo a ɔnam mmarato baako so he de afobuo baeɛ, nso akyɛdeɛ a bɛde kyɛ kwa he, a odi mmarato bebree akyi he de bembuo ba. 17Sɛ ɔnam baakofoɔ mmarato so maa wuo faa nnipa nnommum saa kwane yi so a, mprɛ meɛhe ne bɛ a benyaa adom ne tenenee akyɛdeɛ a ɔboro so he mmom ɔmmfa nipa baako, Yesu Kristo, so nya daa nkwa.
18 Nti sɛnea nipa baako mmarato de bebree kɔɔ afobuo mu he, saa ne ɔnam baakofoɔ tenenee so de bembuo ne nkwa bɛma nnipa nyinaa. 19 Sɛnea ɔnam baakofoɔ asoɔdene so maa nnipa bebree yɛɛ nnebɔnyɛfoɔ he, saa ara ne nipa baako setie bɛma nnipa bebree ayɛ ahoteefoɔ. 20 Nso mmara he baa sɛ mmarato bɛdɔɔso; nso sɛ bɔne dɔɔso a, adom broo so kyɛne saa. 21 Na sɛnea bɔne dii hene wuo mu he, adom so nam tenenee so adi hene afa yɛ Awurade Yesu Kristo so kɔ daa nkwa mu.",https://www.bible.com/bible/3971/ROM.5.BBTP
ROMAFOƆ 6,"Yesu mu ayɔnkofa ku bɔne
1 Afei ɛɛne ne yɛnka? Yɛnkɔ so nyɔ bɔne sɛnea ɔbɛyɛ a adom bɛdɔɔso anaa? 2Daabi da, ɔnsɛ sɛ yɛyɔ saa koraa! Mmɛ nti ne ɔsɛ sɛ yɛ a yɛawu ama bɔne kɔ so tena bɔne mu? 3 Anaa honnim sɛ yɛ mu dodoɔ a bɛbɔɔ yɛ asu Kristo Yesu mu he, bɛbɔɔ yɛ asu kɔɔ ne wuom? 4 Nti besiee yɛ ne no ya asubɔ mu kɔɔ wuom, sɛ, sɛnea bɛde Agya he animuonyam nyanee Kristo firii awufoɔ mu he, saa ne ɔsɛ sɛ yɛ nso yɛnante nkwa foforɔ mu.
5 Nti sɛ yɛ ne no ayɛ baako ne wuo a ɔte sei mu a, yɛ ne no nso bɛyɛ baako ya wusɔreɛ a ɔte sɛ ne deɛ he mu. 6 Yenim sɛ bɛabɔ yɛ nipadua dada ne no asennua mu sɛnea ɔbɛyɛ a bɔne nipadua he bɛsɛe, na yɛankɔ so anyɔ bɔne nkoa. 7Na nea wawu he ade ne ho afiri bɔne ho. 8 Nso sɛ yɛ ne Kristo awu a, yɛgye di sɛ yɛ ne no bɛtena ase nso. 9Yenim sɛ Kristo a bɛanyane no afiri awufuom he, onwu bio; efiri sɛ wuo ntumi mfa no nommum bio. 10 Wuo a owuiɛ he, owuu prɛko maa bɔne, maa nnipa nyinaa; nso ase a ɔte he, ɔte ma Nyankopɔn. 11Nti ho nso ho mu ho ho sɛ hoawu ama bɔne ampa na hote ase ma Nyankopɔn, Kristo mu.
12 Nti, hommma bɔne mmfa ho nipadua a obewu yi nommum, sɛ hobɛyɛ setie ama honam akɔnnɔ. 13 Hommfa ho nipadua mma bɔne sɛ akodeɛ amumuyɔ kwane so, na mmom homfa ho ho ma Nyankopɔn sɛ bɛ a bɛagye bɛ afiri wuom aba nkwa mu, na homfa ho ho ma sɛ tenenee akodeɛ. 14 Na bɔne amfa ho nommum bio, efiri sɛ honni mmara ase, na mmom hoya adom ase.
Bɔne nkoa
15 Afei mmɛ bio? Yɛnyɔ bɔne efiri sɛ yenni mmara ase na mmom adom ase anaa? Daabi da! 16 Honnim sɛ nea hode ho ho ma no na hotie no sɛ nkoa he, hoyɛ ne nkoa, sɛ bɔne a ɔkɔ wuom, anaa setie a ɔkɔ tenenee mu? 17Nso yɛda Nyankopɔn ase sɛ, hoayɛ bɔne nkoa da, na hofiri akomam abɛyɛ setie ama nkyerɛkyerɛ a bɛde hyɛɛ ho nsa, 18 na afei, berɛ a bɛagye ho afiri bɔne mu he, hoabɛyɛ tenenee nkoa. 19Meeka no nipafam esiane ho honam mmerɛeɛ nti. Sɛnea hode ho honam akwaa maa fi nkoa na hoyɔɔ amumuyɔ toaa amumuyɔ so he, nti saa mmerɛ yi deɛ homfa ho ho ma sɛ tenenee nkoa nkɔ ahoteɛ mu.
20Berɛ a hoyɛ bɔne nkoa he, na hode ho ho tenenee ho. 21 Nti mmɛ mfasoɔ ne honyaa no nnoɔma a afei deɛ ho fɛre ho he mu? Saa nnoɔma he awieeɛ ne wuo. 22 Nso afei a hoade ho ho afiri bɔne ho yi, ho abɛyɛ Nyankopɔn nkoa, mfasoɔ a honya ne ahoteɛ. N’awieeɛ ne daa nkwa. 23 Na bɔne akatua a ne wuo, nso Nyankopɔn adom akyɛdeɛ ne daa nkwa a ɔya Awurade Kristo Yesu mu.",https://www.bible.com/bible/3971/ROM.6.BBTP
ROMAFOƆ 7,"Awareɛ ho mfantoho
1Anuanom, honnim sɛ, meekasa akyerɛ bɛ a benim mmara he, sɛ mmara he kyekyere bi berɛ a onii he te ase? 2Nti baa warefoɔ hyɛ ne kunu mmara ase berɛ a ne kunu he te ase; nso sɛ okunu he wu a, ɔde ne ho firi ne kunu mmara he ase. 3Saa ne ɔteɛ, sɛ baa warefoɔ ne beema foforɔ te a, na ne kunu he nwuiɛ a, bɛbɛfrɛ no dwammanmɔfoɔ. Nso sɛ ne kunu he wu a, baa he de ne ho firi saa mmara he ho; sɛ ɔware beema foforɔ a ɔnyɛ dwammanmɔfoɔ.
4 Annuanom, saa kwane he so ne honam Kristo nipadua so awu mmara he fam, saa nti, hohyɛ nipa foforɔ ase, nea benyanee no firi awufoɔ mu na ɔnam so ama yɛ aso aba ama Nyankopɔn. 5 Berɛ a na yɛte honam mu he, mmara he yɛnee yɛ bɔne akɔnnɔ he, na ɔyɔɔ adwuma yɛ nnipadua mu maa yɛsoo aba maa wuo. 6 Na afei deɛ, yɛade yɛ ho afiri mmara he mu, yɛawu afiri nea ɔfaa yɛ nommum he ase, na yɛnam Honhom he so ayɛ nkoa kwane foforɔ so, na ɔnyɛ kwane dadaa a ogyina atwerɛeɛ dadaa he so he.
Mmara he ne bɔne
7 Ne saa nti mmɛ ne yɛnka? Mmara he yɛ bɔne anaa? Daabi da! Nso, sɛ ɔnyɛ mmara he a, nka na menim bɔne. Sɛ mmara he anka sɛ, “Mma w’ani mmere adeɛ” a, nka na mennim nea bɛfrɛ no anibereɛ. 8 Nso bɔne, nyaa kwane, de anibereɛ nyinaa hyɛɛ me mu; na sɛ mmara nni hɔ a, na bɔne nso awu. 9Na mekwatii mmara he tenaa ase berɛ bi, nso berɛ a mmaransɛm he baeɛ he, bɔne nyaneɛ 10na mewuiɛ, na mmaransɛm korɔ he a ɔhyɛɛ nkwa ho bɔ he mmaa mehuu sɛ ɔyɛ wuo ma me. 11Nso bɔne nam mmaransɛm he so nyaa akwannya, daadaa me na ɔnam so kuu me. 12Nti mmara he yɛ kronkron, na mmaransɛm he yɛ kronkron, ɔtene na ɔyɛ papa nso.
13 Nti nea ɔyɛ papa he, adane wuo ama me anaa? Daabi da! Na mmom ɔyɛ bɔne a ɔnam nea ɔyɛ papa so de wuo di dwuma me mu, sɛnea ɔbɛyɛ a ɔbɛda adi sɛ bɔne yɛ bɔne, na ɔnam mmaransɛm he so ama bɔneyɔ aboroso.
Ahutaeɛ mu apereapereɛ
14 Na yenim sɛ mmara he yɛ honhom; nso meya honam mu a, bɛatɔno me ahyɛ bɔne nkoasom ase. 15Mennte me ankasa me nneyɔeɛ ase, efiri sɛ mennyɔ nea mepɛ, nso meyɔ adeɛ pɔtee a metane. 16 Nti sɛ meyɔ adeɛ a mempɛ a, megye tom sɛ mmara he yɛ. 17Nso afei ɔnnyɛ me ne meyɔ saa, na mmom bɔne a ɔte me mu he a. 18 Na menim sɛ bibi papa biaa nte me mu, mekyerɛ, me honam mu. Mewɔ pɛ pa sɛ mɛyɔ nea ɔyɛ, nso mentumi nyɔ, 19efiri sɛ menyɔ papa a mepɛ he, nso bɔne a mempɛ he ne meyɔ. 20Nti sɛ nea mempɛ ne meyɔ deɛ a, hedeɛ ɔnyɛ me ne me yɔ bio, na mmom bɔne a ɔte me mu he a.
21Nti mehu sɛ ɔyɛ mmara sɛ berɛ a mepɛ sɛ meyɔ nea ɔyɛ he, bɔne bɛne me. 22Na m’ani gye Nyankopɔn mmara a ɔte me mu he ho, 23 nso mehu mmara foforɔ me honam akwaa mu a ɔne m’adwene mmara di asie, ɔma meyɔ bɔne a ɔya me nipadua mu he akoa. 24Me, mmɔborɔwa! Hwane ne bɛgye me afiri wuo nipadua yi mu? 25 Aseda mfa yɛ Awurade Yesu Kristo so nka Nyankopɔn!
Nti afei, m’adwene mu he meyɛ akoa ma Nyankopɔn mmara, nso me honam mu he meyɛ bɔne akoa.",https://www.bible.com/bible/3971/ROM.7.BBTP
ROMAFOƆ 8,"Honhom mu nkwa
1 Nti afei afobuo biaa nni hɔ ma bɛ a bɛya Kristo Yesu mu, 2 efiri sɛ Honhom mu nkwa mmara he ama ho faahodie Kristo Yesu mu afiri bɔne ne wuo mmara he mu. 3 Na Nyankopɔn ayɔ nea mmara he antumi anyɔ, ɔne sɛ ɔnam honam mmerɛyɛ nti ɔsomaa ɔnoaa ne Ba, honam subane mu maa no bɛyɛɛ nipa te sɛ yɛ nnipa adebɔneyɛfoɔ yi sɛ ɔne bɔne nni asie, na odii bɔne so nkunim honam mu, 4 sɛnea ɔbɛyɛ a nnepa a mmara he hwehwɛ sɛ yɛyɔ he bɛba mu, ya yɛ a yɛnnante honam fam, na mmom yɛnante Honhom fam he abrabɔ mu; 5efiri sɛ bɛ a bɛbɔ bɛ bra sɛnea honam pɛ he de bɛ adwene si honam fam nnoɔma so, nso bɛ a bɛbɔ bɛ bra Honhom mu he de bɛ adwene si Honhom mu nnoɔma so. 6 Nea ɔde n’adwene si honam nnoɔma so he kɔ wuom, na nea ɔde n’adwene si honhom nnoɔma so he nya nkwa ne asomdwie. 7 Saa nti adwene a osi honam nnoɔma so he tane Nyankopɔn; ɔmmrɛ ne ho ase nhyɛ Nyankopɔn mmara ase, nɔkwasɛm ne sɛ ontumi nyɔ saa mpo, 8na bɛ a bɛya honam mu he ntumi nsɔ Nyankopɔn ani.
9 Nso honni honam mu; hoya Honhom mu, esiane Nyankopɔn Honhom a ɔte ho mu nti. Biaa a onni Kristo Honhom he nyɛ Kristo dea. 10Sɛ Kristo te ho mu a, ewom sɛ honam he awu deɛ, ɔnam bɔne nti, nso honhom he wɔ nkwa ɔnam tenenee nti. 11Na afei sɛ nea ɔnyanee Yesu firii awufoɔ mu he Honhom te ho mu a, hedeɛ deɛ ɔnyanee Kristo firii awufoɔ mu he bɛma ho nnipadua a owu he nkwa ɔnam ne Honhom a ɔte ho mu he nti.
12 Nti, me nuanom, ɔnyɛ honam ne yɛde no ka na yɛatena ase sɛnea honam pɛ; 13 na sɛ hotena ase sɛnea honam pɛ a, hobewu; nso sɛ hode Honhom he ku honam he a, hobɛtena ase. 14Na dodoɔ a Nyankopɔn Honhom kyerɛ bɛ kwane he, bɛ ne bɛyɛ Nyankopɔn mma; 15 Na sɛ hoannya akoayɛ honhom a ɔbɛma ho asane akɔ hu mu bio, na mmom hoanya abayɛ honhom. Nti yetumi team sɛ, “Abba! Agya!” 16 Na ɔyɛ saa Honhom he ankasa ne yɛ honhom ne di adanseɛ sɛ yɛyɛ Nyankopɔn mma, 17 na sɛ yɛyɛ mma a, hedeɛ yedi adeɛ nso, yɛyɛ Nyankopɔn adedifoɔ, na yɛ ne Kristo bom di adeɛ; nɔkwasɛm ne sɛ, yɛ ne no hu amaneɛ a, saa ara nso ne bɛbɛhyɛ yɛne no animuonyam abom.
Daakye animuonyam
18 Menim sɛ yentumi mfa wiase yi mu amanehunu ntoto animuonyam a bɛde bɛhyɛ yɛ daakye wiase he mu he ho. 19 Na abɔdeɛ he de anigyina ɔɔtwɛne Nyankopɔn mma ahoyie dendenndene; 20 na bɛde abɔdeɛ he ahyɛ nnoɔma funu ase a ɔnyɛ ɔnoaa ne pɛ so, na mmom nea ɔde no hyɛɛ aseɛ he pɛ so, abɔdeɛ he anidasoɔ ne 21 sɛ ɔbɛde ne ho afiri nkyekyereɛ ne porɔeɛ a bɛde no ahyɛ aseɛ he mu na obenya ahofadie ya Nyankopɔn mma animuonyam he mu. 22Yenim sɛ abɔdeɛ he nyinaa asi apinie awoko yeyaa mu de besi nnɛ; 23 na ɔnyɛ abɔdeɛ he nkoaa, na mmom yɛ nso a yɛanya aba a odi kane a ɔno ne Honhom he, yesi apinie yɛ mu dendenndene berɛ a yɛɛtwɛne sɛ bɛbɛgye yɛ ayɛ mma he, gyeɛ a bɛnam agyedeɛ so bɛgye yɛ afiri yɛ nnipadua mu he. 24 Na saa anidasoɔ yi mu ne bɛgyee yɛ nkwa. Na hwane ne hwɛ nea ne nsa aka kwane? Na sɛ nea yɛwɔ ho anidasoɔ he, yɛ nsa aka a, nka ɔnyɛ adeɛ sɛ yɛbɛkɔ so atwɛne sɛ ɔbɛba mu. 25Nso sɛ yɛ ani da nea yɛ nsa nkaeɛ so a, yɛde ntoboaseɛ twɛne.
26Saa ara nso ne Honhom he boa yɛ yɛ mmerɛyɛ mu; na yennim sɛnea ɔsɛ sɛ yɛbɔ mpaeɛ a ɔsɛ, nso Honhom he ankasa si apini a mu dɔ kyɛne nsɛm de di ma yɛ. 27Na Nyankopɔn a, ɔhwehwɛ akoma mu pefee he, nim Honhom he adwene, efiri sɛ Honhom he di ma ahoteefoɔ he sɛnea Nyankopɔn pɛ.
28 Yenim sɛ bɛ a bɛdɔ Nyankopɔn he, bɛ a ɔnam ne pɛ so afrɛ bɛ he, ɔfa adeɛ nyinaa so di boa bɛ ma no wie bɛ yie. 29 Na bɛ a ohuu bɛ sieeɛ he, oyii bɛ too hɔ sɛ bɛnsɛ ne Ba he, sɛnea ɔbɛyɛ a ne Ba he bɛyɛ abakane nnipa bebree mu. 30Na bɛ a oyii bɛ sii hɔ he, ɔfrɛɛ bɛ nso; na bɛ a ɔfrɛɛ bɛ he, buu bɛ bem nso; na bɛ a obuu bɛ bem he, hyɛɛ bɛ animuonyam nso.
Nyankopɔn dɔ a ɔya Kristo Yesu mu
31 Hedeɛ mmɛ ne yɛbɛka afa yeinom ho? Sɛ Nyankopɔn ya yɛ afa a, hwane ne betumi ne yɛ adi asie? 32 Nea wamfa ɔno ankasa ne Ba ankame yɛ na ɔde no maa yɛ nyinaa he, ɔmmfa nnoɔma nyinaa nka ne (Ba he) ho mma yɛ kwa anaa? 33Hwane ne bɛbɔ Nyankopɔn mma a waayi bɛ he kwaadu? Nyankopɔn ne nea obu bi bem. 34 Hwane ne ɔsɛ sɛ obu atɛne? Kristo Yesu ne nea obu atɛne, nea owuiɛ, na benyanee no, nea ɔte Nyankopɔn nsa nifa, nea odi ma yɛ nɔkorem he. 35Hwane ne bɛte yɛ afiri Kristo dɔ ho? Ahokyerɛ mu oo, ateetee mu oo, taa mu oo, kɔm mu oo, adagyada mu oo, amaneɛ mu oo, wuo mu oo; bibiaa nni hɔ a obetumi ate yɛ afiri Kristo dɔ ho. 36 Sɛnea bɛatwerɛ sɛ,
“Wo nti beku yɛ daa;
bebu yɛ sɛ dwane a bɛɛkɔ ku no.”
37Nso, yeinom nyinaa mu he yɛnam nea ɔdɔ yɛ he so adi nkunim. 38Na megye di sɛ mpo wuo, anaa nkwa, anaa abɔfoɔ, anaa atumfoɔ, anaa nnoɔma a ɔya hɔ saa mmerɛ yi, anaa nnoɔma a ɔbɛba, anaa ahoɔdene, 39anaa nea ɔya soro, anaa nea ɔya bunum, asaase ase, anaa abɔdeɛ biaa, mpo betumi ntete yɛ mmfiri Nyankopɔn dɔ a ɔya yɛ Awurade Kristo Yesu mu he ho.",https://www.bible.com/bible/3971/ROM.8.BBTP
ROMAFOƆ 9,"Yi a Nyankopɔn ayi Israel
1Meeka Kristo mu nɔkorɛ, meenni torɔ; Honhom Kronkron nam m’ahonim so di adanseɛ. 2Medi awerɛhoɔ paa ne yeyaa m’akomam daa. 3 Nka mepɛ sɛ bɛde me ankasa yɛ abusudeɛ na beyi me firi Kristo mu, me mane mufoɔ a bɛyɛ me honam fam abusuafoɔ nti. 4 Bɛyɛ Israelfoɔ, na bɛ ne abayɛ, animuonyam, apam, ne mmara he som he, ɔne bɔhyɛ he nyinaa yɛ bɛ dea; 5bɛyɛ tete agyanom asefoɔ, na ofiri bɛ abusua mu ne Kristo he baa honam fam. Nhyira nka Nyankopɔn a ɔyɛ adeɛ nyinaa sodifoɔ daa. Amen.
6 Na ɔnyɛ sɛ ebia Nyankopɔn asɛm he adi hwammɔ. Na ɔnyɛ bɛ a befiri Israel nyinaa ne bɛyɛ Israelfoɔ mapa, 7 na nyɛ Abraham mma nyinaa ne bɛyɛ n’asefoɔ mapa; nso bɛatwerɛ sɛ “Wasefoɔ firi Isak mu ne bɛba.” 8 Yei kyerɛ sɛ ɔnnyɛ honam fam mma ne yɛ Nyankopɔn mma, na mmom bɔhyɛ mma ne bebu bɛ sɛ n’asefoɔ ankasa. 9 Na sei ne bɔhyɛ he kaeɛ, “Berɛ sei mu mɛba, na Sara anya ba beema.” 10 Na ɔnyɛ yei nkoaa; saa berɛ a Rebeka nso nam ne kunu, yɛ nana Isak so nyinsɛneeɛ he, bibi siiɛ. 11Berɛ a na bennya nwoo bɛ mmaa bɛmmɛyɔɔ papa anaa bɔne bibiaa mu mpo he (sɛnea ɔbɛyɛ a Nyankopɔn botaeɛ a ɔde yi bi berɛ a, 12 ɔmmfa nwumam so, na mmom ɔnam ne frɛ so he begyina nti) bɛka kyerɛɛ no (Rebeka) sɛ, “Panyini he bɛsom kumaa he.” 13 Sɛnea bɛatwerɛ sɛ,
“Medɔɔ Yakob,
nso metanee Esau.”
14 Hedeɛ mmɛ ne yɛbɛka? Atɛntenenee nni Nyankopɔn fam? Daabi da! 15 Efiri sɛ ɔka kyerɛɛ Mose sɛ,
“Mehu nea mehu no mmɔbɔ mmɔbɔ,
na me yam bɛhyehye me ama nea meyam bɛhyehye no ama no.”
16 Ne saa nti onyina nipa pɛ anaa nhyɛ so, na mmom Nyankopɔn a ohu mmɔbɔ he so. 17 Na twerɛsɛm he ka kyerɛ Farao sɛ,” Maama wo so sɛ me botae a ɔkyerɛ me tumi he bɛda adi wɔ wo mu, sɛnea ɔbɛyɛ a bɛbɛbɔ me dini asaase nyinaa so.” 18 Ne saa nti ohu biaa a waayi no mmɔbɔ, na opirim biaa ɔpɛ akoma.
Nyankopɔn abufuo ne n’ahummɔborɔ
19Hedeɛ wobebisa me sɛ, “Mmɛ nti ne ɔda so hu mfomsoɔ? Na hwane ne betumi asi Nyankopɔn pɛ kwane?” 20 Nso ampa wone hwane, o! Nipa dasani, sɛ wo ne Nyankopɔn yiyi nsɛm ano? Nti nea bɛanwono no he betumi aka akyerɛ nea ɔnwonoo no he sɛ, “Mmɛ nti ne woyɔɔ me sei?” 21Nwonfoɔ nni tumi nɛteɛ so, sɛ ɔde nɛteɛ korɔ heaa bi bɛyɔ bibi a anidie yam na foforɔ so nea anidie nnim? 22 Na sɛ, Nyankopɔn pɛ sɛ ɔda n’abufuo adi na ɔma behu ne tumi, nso ɔde abodwokyɛre bebree kura abufuo adeɛ a ɔda hɔ ma ɔsɛe he mu a; 23 na sɛ ɔnam saa kwane he so da n’animuonyam ahonya adi ma mmɔborɔhunu adeɛ a wasiesie ato hɔ dadaada ma animuonyam a— 24sɛ yɛ a ɔfrɛɛ yɛ yi nso yɛka ho a, na omfiri Yudafoɔ nkoaa mu na mmom Amanamane mufoɔ nso a, yɛbɛka sɛ? 25 Sɛnea Hosea mu nso ɔka sɛ,
“Bɛ a na bɛnnyɛ me nkurofoɔ he mɛfrɛ bɛ ‘me nkurofoɔ,’
na nea ɔnnyɛ me dɔfo he mɛfrɛ no ‘medɔfo.’ ”
26 “Na baabi a bɛka kyerɛɛ bɛ sɛ, ‘Honnyɛ me nkurofoɔ,’ he
hɔaa nso ne bɛbɛfrɛ bɛ Nyankopɔn Teasefoɔ he mma.”
27 Na Yesaia teaa Israel ho sɛ, “Ewom sɛ na Israel mma te sɛ mpoano anwea, nso bɛ a bɛbɛka kakraa bi ne bɛbɛgye bɛ nkwa; 28efiri sɛ Awurade bedi n’asɛm asaase yi so awie atwa no tiaa.” 29 Na sɛnea Yesaia kaa too hɔ he,
“Sɛ Nyankopɔn a ɔya soro annya nkaeɛfoɔ amma yɛ a,
nka yɛ ase hyee sɛ Sodom
ama yɛayɛ sɛ Gomora.”
Paulo mpaeɛ a ɔbɔ ma Israel
30 Afei deɛ ɛɛne ne yɛbɛka? Amanamane mufoɔ, a bɛanhwehwɛ tenenee he, bɛ nsa aka, ɔne sɛ, tenenee a ofiri gyidie mu; 31 nso Israel a, bɛpere hwehwɛɛ tenenee a ogyina mmara so he, bɛ nsa anka. 32Ɛɛne nti a? Efiri sɛ ɔnyɛ gyidie so ne bɛde hwehwɛeɛ, na mmom bɛnam nnwuma so, 33 sɛnea bɛatwerɛ sɛ,
“Hwɛ, meeto fapem bi Sion a ɔbɛto nnipa bebree sintidua, botane a ɔbɛma bɛahwe ase,
na biaa a ɔbɛgye no adi biaa nsa onsi fam.”",https://www.bible.com/bible/3971/ROM.9.BBTP
ROMAFOƆ 10,"1Anuanom, m’akoma so adeɛ ne mpaeɛ a mebɔ kyerɛ Nyankopɔn ne sɛ ɔbɛgye me mane Israel nkwa. 2Metumi adi adanseɛ sɛ bɛwɔ Nyankopɔn mu mmɔdemmɔ, nso benni nimdeɛ, 3 efiri sɛ, benni tenenee a ofiri Nyankopɔn hɔ he ho nimdeɛ, esiane sɛ bɛpɛ sɛ bɛde bɛ ankasa bɛ tenenee si hɔ nti, bɛmfa bɛ ho nhyɛ Nyankopɔn tenenee mu. 4 Na Kristo mu ne mmara he nyinaa wie pɛyɛ, nti bɛnam ne so de tenenee ma nea ɔbɛgye adi biaa.
Nkwagyeɛ ya hɔ ma biaa
5 Mose twerɛ faa tenenee a ofiri mmara he ho sɛ, “nipa a ɔyɔ saa nnoɔma yi benya nkwa.” 6 Nso tenenee a ofiri gyidie mu he dɛ, “Nka no w’akomam sɛ, Hwane ne bɛforo akɔ soro?” (Ɔne sɛ, ɔde Kristo bɛba fam), 7anaa “Hwane besiane akɔ bunum” (ɔne sɛ ɔde Kristo befiri awufoɔ mu aba). 8 Nso ɛɛne ne ɔka? Asɛm he bɛne wo, ɔya w’ano ne w’akomam (ɔne sɛ, gyidie asɛm a yɛpae mu ka); 9 efiri sɛ, sɛ wode w’ano pae mu ka sɛ Yesu ne Awurade na wode w’akoma gye di sɛ Nyankopɔn anyane no afiri awufoɔ mu a, wobenya nkwa. 10Na akoma ne bɛde gye di ma bebu bɛ bem, na ano ne bɛde pae mu ka nya nkwa. 11 Twerɛsɛm he dɛ, “Nea ɔgye no di biaa nsa onsi fam.” 12 Na yei ho he, nsosonoeɛ biaa nni Yudani anaa Helani ntam; Awurade korɔ heaa ne di bɛ nyinaa bɛ so, ne yam yɛ ma bɛ a bɛbɔ ne dini nyinaa, 13 efiri sɛ, “Nea ɔbɛbɔ Awurade dini biaa benya nkwa.”
14 Nso ɔbɛyɛ dɛ na bi atumi abɔ nea ɔnnye no nni dini? Na ɔbɛyɛ dɛ na bi agye nea ɔntee ne ho asɛm adi? Na sɛ bi anka Awurade ho asɛm ankyerɛ bɛ a bɛbɛyɛdɛ ate? 15 Na sɛ bɛansoma asɛmpakafoɔ a, ɔbɛyɛdɛ na bi akɔka asɛm he? Nti bɛatwerɛ sɛ, “Hwɛ bɛ a bɛde asɛmpa he ba he bɛ nane ase ɔfɛ fa!” 16 Nso nyɛ bɛ nyinaa ne bɛayɔ setie ama asɛmpa he; efiri sɛ Yesaia dɛ, “Awurade, hwane ne agye yɛ asɛm adi?” 17 Nti gyidie firi nea yɛate mu ne ba, na nea yɛate nso firi Kristo asɛm he mu.
18 Nso meebisa sɛ, bɛntee koraa? Nɔkwasɛm ne sɛ bɛate; efiri sɛ
“Bɛapae mu aka no asaase nyinaa so,
na bɛ nsɛm nso aduru wiase afanaa nyinaa.”
19 Meebisa bio sɛ, nti Israel ante aseɛ? Nea odi kane, Mose dɛ,
“Mɛma ho atwe bɛ a bɛnyɛ mane he ho ninkunu;
mɛma ho bo afu atia amane nkwaseafoɔ.”
20 Hedeɛ, Yesaia nyaa akokoɔduro paa sɛ ɔkaa sɛ,
“Bɛ a bɛanhwehwɛ me he, bɛahu me;
Maayi me ho adi akyerɛ bɛ a bɛanhwehwɛ me.”
21 Nso Israel ho deɛ ɔkaa sɛ, “Da nyinaa metrɛɛ me nsam maa mane asoɔdenfoɔ ne nyiyianofoɔ yi.”",https://www.bible.com/bible/3971/ROM.10.BBTP
ROMAFOƆ 11,"Israel poɔ he nyɛ n’awieeɛ
1 Afei meebisa sɛ, nti Nyankopɔn apo ne nkurofoɔ? Daabi da! M’ankasa meyɛ Israelni a meyɛ Abraham aseni a mefiri Benyamin abusuakuo mu. 2 Nyankopɔn mpoo ne nkurofoɔ a oyii bɛ sieeɛ he. Wonnim deɛ twerɛsɛm he ka fa Elia ho, sɛnea ɔbɔɔ Isreal soboɔ kyerɛɛ Nyankopɔn? 3“Awurade bɛaku w’adiyifoɔ, bɛabubu w’afɔrebokyia; me nkoaa ne maaka, na bɛɛhwehwɛ me aku me.” 4 Na mmɛ mmuaeɛ ne Nyankopɔn de maa no? “Makora nnipa mpem nson ama me ho a bɛ nkotodwe nkotoo Baal da.” 5 Nti saa ne berɛ yi mu nso nnipa nkaeɛ bi ya hɔ a bɛnam adom so ayi bɛ. 6Na sɛ ɔyɛ adom a, ɔnna so nyinaa nnwuma so, anyɛ saa a, hedeɛ na adom he nyɛ adom ankasa.
7 Afei mmɛ bio? Israel nsa anka nea ɔɔhwehwɛ he. Bɛ a bɛayi bɛ he deɛ bɛ nsa kaeɛ, nso bɛ a bɛaka he deɛ beprim bɛ akoma, 8 sɛnea bɛatwerɛ sɛ,
“Nyankopɔn ama bɛ honhom a ɔtɔ nko,
ani a onhu adeɛ
ne aso a ɔnte asɛm,
de besi nnɛ.”
9 Na Dawid dɛ,
“Ma bɛ adidipono nyɛ fidisum ne fidie,
sintiduatoɔ ne akatua mma bɛ;
10ma bɛ ani nyɛ kusuu sɛnea benhu adeɛ,
na ma bɛ akyi nkuntunu daa.”
Amanamane nkwagyeɛ
11 Nti meebisa sɛ, bɛasonti sɛ bɛbɛhwe ase? Daabi da! Nso ɔnam bɛ sintidua he so ama Amanamane mufoɔ anya nkwagyeɛ, sɛnea ɔbɛyɛ a Israel bɛtwe ninkunu. 12Na afei sɛ bɛ sintiduatoɔ he kyerɛ wiase ahonya a, na sɛ bɛ nkoguo de ahonya maa Amanamane mufoɔ a, hedeɛ na gye a bɛbɛgye bɛ atom he bɛboro so!
13Afei meekasa akyerɛ ho Amanamane mufoɔ. Esiane sɛ meyɛ somafoɔ ma Amanamane mufoɔ nti, mehyɛ me som animuonyam 14 sɛnea ɔbɛyɛ a m’ankasa me nkurofoɔ bɛtwe ninkunu, na bɛagye binom. 15Na sɛ bɛpo a bɛpoo bɛ he bɛyɛ wiase mpataa a, hedeɛ bɛ gyeɛ nso bɛyɛ nkwa a ofiri wuom! 16Afei sɛ dua aba a odi kane a bɛde bɔɔ afɔdeɛ he yɛ kronkron a, aba mu he nyinaa nso yɛ kronkron; na sɛ ne nhini he yɛ kronkron a, ne mmane he nso nyinaa bɛyɛ kronkron.
17 Nso sɛ mmane he bi bu firii ho a, na wo, wuram ngodua, bɛde wo hyɛɛ ananem sɛ wobenya ahonya a ɔya ngodua nhini he mu bi a, 18 nhoahoa wo ho mmane he ho. Sɛ wohoahoa wo ho a, kae sɛ ɔnyɛ wo ne wokita nhini he mu, na mmom nhini he ne kita wo mu. 19Saa nti wobɛka sɛ, “Mmane bi bubuiɛ sɛnea ɔbɛyɛ a bɛde me besi ananem.” 20Ɛɛ, yei yɛ nɔkorɛ. Gye a bɛannye anni nti ne betwaa bɛtweneeɛ, nso gyidie nkoaa so ne wobegyina. Nti nyɛ ahantan, na mmom fa suro gyina pintinn. 21Na sɛ Nyankopɔn ankora mmane he ankasa a, ebia wo nso ɔnkora wo. 22 Hyɛ Nyankopɔn ayamyɛ ne ne dene yɛ nso: ɔdene ma bɛ a bɛhwee ase, nso Nyankopɔn ayamyɛ ya hɔ ma wo, gye sɛ wo toa so n’ayamyɛ he mu; anyɛ saa a wo nso bebetwa wo atwene. 23 Na mpo Israel nso, sɛ bɛantoa so ampirim bɛ akoma annyeannie ho a, bɛde bɛ bɛhyɛ mu bio, efiri sɛ Nyankopɔn wɔ tumi sɛ ɔde bɛ hyɛ mu bio. 24Sɛ wo mpo, betwaa wo firii wuram ngodua he ho, na bɛakwati wɔawosuo de wo atɛ ngodua pa he mu a, ɔbɛyɛ dɛ ne ontumi mfa ne ngodua pa he ankasa mmane he ɔmmɛtɛ mu bio?
Bɛbɛgye Israel nyinaa nkwa
25 Nti, anuanom, mepɛ sɛ hote saa ahintasɛm yi ase, na hoammu ho ho anyansafoɔ ho ankasa ho ani so: akomapirim bi aba Israelfoɔ bi so, kosi sɛ Amanamane mufoɔ bebree bɛba mu. 26Ne saa nti bɛbɛgye Israelfoɔ nyinaa nkwa; sɛnea bɛatwerɛ sɛ,
“Sion mu ne Gyefoɔ befiri aba;
obetu amumuyɔ afiri Yakob.”
27“Na yei ne m’apam a me ne bɛ bɛpam,
berɛ a meyi bɛ bɔne afiri hɔ.”
28Ɔfa asɛmpa he ho deɛ, ho nti bɛyɛ Nyankopɔn atamfoɔ; nso ɔfa yie he ho deɛ, bɛyɛ adɔfoɔ, bɛ nananom nti; 29efiri sɛ, Nyankopɔn ntwe n’akyɛdeɛ ne ne frɛ nsane da. 30Sɛnea mmerɛ bi hoyɔɔ asoɔdene tiaa Nyankopɔn nso bɛ asoɔdene nti hoanya mmɔborɔhunu he, 31saa nso nti bɛayɛ asoɔdene a, ahummɔborɔ a hoanya nti, bɛ nso saa berɛ he bebenya mmɔborɔhunu. 32Nyankopɔn ama bɛ asoɔdene aka bɛ ato afiase sɛ obehu bɛ mmɔbɔ.
33O! Nyankopɔn ahonya ne ne nyansa ɔne ne nimdeɛ a mu dɔ! Yentumi nhu n’atemmuo ne n’akwane mu nwie da!
34“Na hwane ne ahu Awurade adwene?
Anaa hwane ne ayɛ ne fotufoɔ?”
35“Anaa hwane ne ama no akyɛdeɛ,
a ɔbɛgye akyɛdeɛ asi ananem?”
36Biaa nni hɔ efiri sɛ, nnoɔma nyinaa firi ne mu, na ɔnam ne so, na ɔyɛ ne dea. Ɔno ne animuonyam nka no daa daa. Amen.",https://www.bible.com/bible/3971/ROM.11.BBTP
ROMAFOƆ 12,"Kristo mu nkwa foforɔ he
1 Nti anuanom, megyina Nyankopɔn mmɔborɔhunu so ɔɔsrɛ ho sɛ, homfa ho nipadua nsi hɔ sɛ afɔdeɛ a ɔte ase, a ɔyɛ kronkron a ɔsɔ Nyankopɔn ani. Yei ne nyamesom pa. 2 Na homfa wiase nhyehyɛeɛ yi so, na mmom honsakra ho adwene na honyɛ foforɔ, na hoasɛ ahwɛ ahu nea Nyankopɔn pɛ a ɔyɛ na ɔsɔ ani na odi mu.
3 Na menam adom a bɛde ama me he so, meeka akyerɛ ho sɛ, ho mu biaa mmu ne ho ntra sɛnea ɔsɛ sɛ obu ne ho, na mmom, biaa nya anidahɔ adwene, sɛnea Nyankopɔn asusu gyidie ama ho he. 4 Na sɛnea honamdua baako wɔ akwaa bebree he, na biaa wɔ dwuma sonoko a odi he, 5 saa nso ne yɛ a yɛdɔɔso yi, yɛyɛ nipadua baako Kristo mu, na yɛyeyɛ yɛ ho akwaa mmaako mmaako. 6 Yɛwɔ adom akyɛdeɛ a nsonsonoeɛ deda mu, sɛnea adom a bɛde adom yɛ he teɛ. Sɛ ɔyɛ nkɔmhyɛ a, ma no mfata sɛnea bɛasusu ho gyidie; 7 som adwuma a, ma no nsom; kyerɛkyerɛni a, ma no nkyerɛkyerɛ; 8 fotufoɔ a, ma ontu fo; ɔma a, ma no mma no adɔeɛ mu; dikanfoɔ a, ma ɔmmɔ ne ho mmɔdene akannie mu; ahummɔborɔ a, ma ɔnyɔ no animteɛ mu.
Nɔkorɛ kristoni ahyɛnsodeɛ
9 Hommma nyaatwom mfra dɔ mu; hontane nea ɔyɛ bɔne, honkura nea ɔyɛ papa mu; 10 homfa nteaseɛ nnodɔ ho ho yie; homfa anidie mmɔho mma ho ho. 11 Honnyɛ mmɔdenmmɔ ho nyaa, honyɛ hye honhom mu, honsom Awurade! 12 Homma ho ani nnye anidasoɔ mu, honto ho boase amaneɛ mu, hontu ho ho nsi hɔ ma mpaebɔ. 13 Hommoa ahoteefoɔ ma bɛ nsa nka bɛ ahiadeɛ; homma ho ani nye ahɔhoyɛ ho.
14 Honhyira bɛ a bɛtaa ho; honhyira, na honnnome. 15 Ho ne bɛ a bɛ ani agye ani nnye mmom, ho ne bɛ a besu nso nsu mmom. 16 Ho ne nnipa nyinaa ntena asomdwie mu; honnnyɛ ahantan, na mmom ho ne ahobrɛaseɛfoɔ nante; honnyɛ ahomasoɔ. 17 Hommmfa bɔne ntua bɔne so ka, na mmom honwene nea odi mu nnipa nyinaa ani so. 18 Sɛ obetumi a, ho fam deɛ, ho ne nnipa nyinaa ntena asomdwiem. 19 Adɔfo, honnntotɔ ho ho ho ho werɛ, na mmom honnyae ma Nyankopɔn abufuo; efiri sɛ bɛatwerɛ sɛ, “Awerɛtɔ yɛ me dea, meaa ne metua ka, Awurade ne ɔɔka.” 20 Ne saa nti, sɛ kɔm de wo tamfoɔ a, ma no bibi nni; sɛ sukɔm de no a, ma no nsuo nom; na sɛ woyɔ saa a, wobɛhyɛ no aniwuo. 21Mma bɔne nnni wo so, na mmom fa papa di bɔne so nim!",https://www.bible.com/bible/3971/ROM.12.BBTP
ROMAFOƆ 13,"Hommrɛ ho ho ase ma tumidie
1 Homma nnipa nyinaa mmrɛbrɛ bɛ ho ase nhyɛ mane mpanyimfoɔ tumi he ase; efiri sɛ Nyankopɔn ne ma nnipa tumi ma ɔde di dwuma, na Nyankopɔn ne de saa tumidie he sii hɔ. 2Saa nti biaa a ɔte atua tumidie biaa so he te nea Nyankopɔn de no asi hɔ he so atua, na bɛ a bɛyɔ saa he bɛkɔ afobuo mu. 3 Efiri sɛ bɛ a bedi mpanyinnie he ho nyɛ hu mma bɛ a bɛbɔ bra pa, na mmom bɛho ohu ma bɛ a bɛyɔ bɔne. Sɛ wompɛ sɛ wosuro tumfoɔ he a, hedeɛ yɔ nea ɔyɛ papa, na wobenya n’anim adom; 4 efiri sɛ ɔyɛ Nyankopɔn somfoɔ ma wo yiedie. Nso sɛ woyɔ bɔne a, ɔsɛ sɛ wosuro no, efiri sɛ tumidie he nni hɔ kwa, na mmom atumfoɔ he yɛ Nyankopɔn asomfoɔ a bɛtɔ were de abufuo ba deɛ ɔyɛ bɔne he so. 5Ne saa nti ɔsɛ sɛ nipa brɛ ne ho ase, nyɛ abufuo nkoaa nti na mmom suro a osuro atumfoɔ he ɔnoaa n’ahonim nti. 6Yei nti ne ɔsɛ sɛ wo tua toɔ nso, efiri sɛ atumfoɔ yi yɛ Nyankopɔn asomfoɔ, na mane he som ti ne bɛya hɔ. 7 Homfa nea ɔsɛ sɛ hode ma biaa ma no, hontua toɔ ma bɛ a ɔsɛ sɛ hotua toɔ ma bɛ, homfa akatua ma bɛ a akatua sɛ bɛ, hommu nea ɔfata buo, homfa anidie ma nea anidie sɛ no.
Honnodɔ ho ho ho ho
8 Honnne biaa ka, gye sɛ dɔ a hode bɛdodɔ ho ho; na nea ɔdɔ foforɔ he awie mmara he so di, 9 efiri sɛ mmaransɛm a ɔka sɛ, “Mmɔ adwamane; Nni awu; Mmɔ korɔno; Mma w’ani mmere” ne mmaransɛm foforɔ biaa, bɛde ne nyinaa abom asɛm baako yi mu, “Dɔ wo yɔnko sɛ wo ho.” 10 Deɛ ɔdɔ ne yɔnko nyɔ no bɔne; nti dɔ ne ma mmara he nyinaa ba mu.
Adesrɛ a ohia
11 Yeinom nyinaa akyi he, honim sɛnea berɛ he teɛ, sɛ saa berɛ yi ne ɔsɛ sɛ hosɔre firi ho nna mu; efiri sɛ nkwagyeɛ bɛne yɛ kyɛne berɛ a yɛbɛyɛɛ agyidifoɔ; 12 anadwo akɔ n’anim, adekyeɛ abɛne. Saa nti ho ma yɛnto sum nnwuma ngu na yɛmfa hann akodeɛ; 13 homma yɛmmɔ bra a ɔfata hann mma, ɔnyɛ agobɔne ne nsaboro mu, nyɛ adwamammɔ ne akohwie mu, nyɛ ntɔkwakoo ne aniberebereɛ mu. 14 Na mmom, homfa Awurade Yesu Kristo nhyɛ (sɛ ataadeɛ), na homma kwane mma honam, akɔnnɔ nni ho so!.",https://www.bible.com/bible/3971/ROM.13.BBTP
ROMAFOƆ 14,"Hommmu biaa atɛne
1 Honnye nea ne gyidie ɔmmerɛ he na hommmu atɛne ya adwene nnaayɛ ho. 2 Binom gye di sɛ bɛwɔ ho kwane sɛ bedi nnoɔma nyinaa, na nea ɔmmerɛ he deɛ odi nhahama nkoaa. 3 Ɔnsɛ sɛ bɛ a bedi nnoɔma nyinaa he bebu bɛ a benni nnoɔma bi he animtia, na bɛ a benni nnoɔma bi he nso, ɔnsɛ sɛ bebu bɛ a bedi he atɛne; efiri sɛ Nyankopɔn agye saa nipa he. 4 Wo ne hwane sɛ wobebu bi akoa atɛne? Ɔyɛ bɛ wura he ankasa ne bɛkyerɛ sɛ nea bɛayɔ he yɛ anaa ɔnyɛ; efiri sɛ nɔkorem he Awurade betumi ama bɛagyina
5 Binom bu atɛne sɛ da bi di mu kyɛne bi, binom nso bu nna nyinaa pɛ. Homma biaa nte ne ho ase sɛnea n’adwene kyerɛ no. 6Bɛ a bebu da bi he, bɛde hyɛ Awurade animuonyam. Na bɛ a bedi he nso, bedi hyɛ Awurade animuonyam, esiane sɛ bɛda Nyankopɔn ase; bɛ a benni he nso, di a benni he bɛde hyɛ Awurade animuonyam, na bɛda Nyankopɔn ase.
7Na yɛnnte ase mma yɛ ho, saa so ne yenwu mma yɛ ho. 8 Sɛ yɛte ase a, yɛte ase ma Awurade, na sɛ yewu nso a, yewu ma Awurade; nti, sɛ yɛte ase oo, anaa sɛ yewu oo, yɛyɛ Awurade dea. 9Na yei nti Kristo wuiɛ na ɔte ase bio, sɛnea ɔbɛyɛ a ɔbɛyɛ awufoɔ ne ateasefoɔ nyinaa bɛ Awurade.
10 Mmɛ nti ne wobu wo ankasa wo nua atɛne? Anaa wo, ɛɛne nti ne wobu wo nua animtia? 11 Na bɛatwerɛ sɛ,
“Awurade dɛ, sɛ mete ase yi, kotodwe nyinaa bɛkoto me,
na kɛtrɛma nyinaa beyi Nyankopɔn ayɛ.”
12 Ne saa nti, yemu biaa bebu n’ankasa akonta akyerɛ Nyankopɔn.
Honto biaa sintidua
13Afei hommma yemmu biaa atɛne, nso homma yɛnyɔ yɛadwene sɛ yɛmmfa akwansideɛ nto biaa kwane mu, saa ara nso ne yɛnnto biaa sintidua. 14 Menim na megye di Awurade Yesu mu sɛ bibi biaa nni hɔ a honnte ankasa; nso honnte mma nea ɔdwene sɛ honnte. 15 Sɛ aduane a wodi sɛe wo nua ahonim a, hedeɛ na ɔnyɛ dɔ mu ne woonante he. Mma aduane a wodi he nto bi a Kristo wu maa no he sintidua. 16 Nti hommma bɛmmu ho papayɔ sɛ ɔyɛ bɔne; 17 efiri sɛ Nyankopɔn ahennie he mfa adidie ne nom ho, na mmom ne nyinasoɔ ne tenenee ne asomdwie ne Honhom Kronkron mu anigyeɛ. 18Na nea ɔsom Kristo saa kwane so he ɔno ne sɔ Nyankopɔn ani na nnipa gye no tom. 19 Nti homma yenni asomdwie ɔne nnoɔma a ɔma nkɔsoɔ akyi. 20 Aduane nti, honnsɛe Nyankopɔn adwuma. Adeɛ nyinaa ho te deɛ, nso ɔnnyɛ sɛ aduane a wodi nti woma bi hwe ase; 21 ɔyɛ sɛ wonnwe nam anaa wonnom nsa anaa sɛ wonnyɔ bibi a ɔbɛto wo nua sintidua. 22Gyidie a wowɔ he, ma ɔnyɛ sɛnea w’ahonim teɛ Nyankopɔn anim. Nhyira ne nea a ɔmma nea wasi ho gyinaeɛ he mmu ne fɔ. 23 Nso bɛ a bɛ adwene nsi bɛ pi he sɛ bedi a bedi fɔ, efiri sɛ bɛannyɔ no gyidie mu, na bibiaa a omfiri gyidie mu biaa yɛ bɔne.",https://www.bible.com/bible/3971/ROM.14.BBTP
ROMAFOƆ 15,"Sɔ afoforɔ anni, ɔnyɛ wo ankasa
1 Afei yɛ a yɛ ho ɔdene he ɔsɛ sɛ yɛboa bɛ a bɛyɛ mmerɛ he, na yɛansɔ yɛ ankasa yɛ ani. 2 Ɔsɛ sɛ yemmu biaa sɔ ne yɔnko ani a ne botae ne sɛ yɛbɛboa yɛ yɔnko ama no anyini honhom mu; 3 efiri sɛ Kristo ammɛsɔ ɔnoaa ankasa ani; na mmom, sɛnea bɛatwerɛ sɛ, “Atɛm a bedii wo he abegu me so.” 4 Efiri sɛ nea bɛtwerɛɛ no kane nna he mu he bɛtwerɛɛ sɛ ɔnyɛ nkyerɛkyerɛ mma yɛ, sɛnea ɔbɛyɛ a ɔnam twerɛsɛm he so bɛma yɛ boasetɔ ne awerekyekyerɛ ama yɛaya anidasoɔ. 5 Boasetɔ ne awerekyekyerɛ Nyankopɔn he mma ho ntena asomdwie mu, sɛnea ɔfata Kristo Yesu, 6na hode anokorɔ ahyɛ Nyankopɔn a ɔyɛ yɛ Awurade Yesu Kristo agya he animuonyam.
Asɛmpa a ɔyɛ Yudafoɔ ne Amanamane mufoɔ nyinaa deɛ
7Nti, honnye biaa mma ɔnhyɛ Nyankopɔn animuonyam, sɛnea Kristo nso agye ho he. 8 Na meeka kyerɛ ho sɛ Kristo gyina Nyankopɔn nɔkorɛ so ayɛ akoa ama twetiatwafoɔ sɛnea ɔbɛyɛ a ɔbɛhyɛ bɔhyɛ a bɛde maa nananom he dene, 9 na wɔama Amanamane mufoɔ ahyɛ Nyankopɔn animuonyam ne mmɔborɔhunu nti. Sɛnea bɛatwerɛ sɛ,
“Nti mɛbɔ wo dini Amanamane mufoɔ mu,
na mato wo dini ho ayeyie nnwomu”;
10 na bio so ɔdɛ,
“Amanamane mufoɔ, ho ne ne nkurofoɔ mma ho ani nye”;
11 na bio,
“Amanamane mufoɔ nyinaa, ho nyi Awurade ayɛ,
na homma nnipa nyinaa nyi n’ayɛ”;
12 na afei nso Yesaia kaa sɛ,
“Yisai aseni bi bɛba,
nea ɔbɛsɔre adi hene Amanamane mufoɔ so;
ne mu ne Amanamane mufoɔ benya anidasoɔ.”
13Anidasoɔ Nyankopɔn ankasa nhyɛ ho ma anigyeɛ ne asomdwie nyinaa mu gye a hoogye adi ho, sɛnea ɔbɛyɛ a hobɛboro so anidasoɔ nyinaa mu Honhom Kronkron tumi mu.
Deɛ nti a Paulo de akokoɔduro ɔɔtwerɛ
14Me ankasa mewɔ awerɛhyɛmu ma ho, me nuanom, ho ankasa hoayɛ ma nnepa a ɔyɛ nyinaa mu, nimdeɛ nyinaa ahyɛ ho ma, na hotumi kyerɛkyerɛ ho ho. 15 Nso ne nyinaa mu he, deɛ ntia meetwerɛ ho penpen ya nsɛm yi bi ho, te sɛ deɛ mede ɔɔkae ho bio he ne adom a Nyankopɔn de adom me 16 sɛ mɛnyɛ Kristo somfoɔ mma Amanamane mufoɔ sɛ Nyankopɔn asɛmpa he ho asɔfodwuma, na Amanamane mufoɔ afɔrebɔ ayɛ nea Honhom Kronkron ate ho a ɔsɔ ani. 17Kristo Yesu mu deɛ, metumi hoahoa me ho Nyankopɔn adwuma a meyɔ ho. 18 Nti menhyɛ me ho nka asɛm biaa gye nea Kristo nam me so ayɔ ama Amanamane mufoɔ setie ya asɛm ne adwuma mu 19 tumi a ɔyɔ anwanwadeɛ ne nsɛnkyerɛnne, Nyankopɔn Honhom tumi mu, sɛ maawie Kristo asɛmpa he ka firi Yerusalem de kosi Iliriko. 20 Nti mede ayɛ me botae sɛ mɛka asɛmpa he, nyɛ baabi a bɛabɔ Kristo dini dada, na manto bi fapem so, 21 na mmom sɛnea bɛatwerɛ sɛ,
“Bɛ a bɛnkaa ne ho asɛm nkyerɛɛ bɛ he behu,
na bɛ a bɛntee ne ho asɛm he bɛte aseɛ.”
Paulo pɛɛ sɛ ɔbɛkɔ Roma
22 Yei nti ne bɛasi kwane a mantumi amma ho nkyɛne. 23 Nso seesei deɛ, baabiaa nni hɔ a aka ma me a mɛkɔ mpɔtamu ha, ɔyɛ mepɛ, sɛnea mayɔ sɛ mfie bebree di, mɛba ho nkyɛne. 24 Da biaa a metu kwane akɔ Spania he, m’ani da so sɛ, mɛfa hɔ a, mehu ho anim, na sɛ megye m’ani kakra ho nkyɛne a, hoagya me kwane akɔ hɔ. 25 Nso saa berɛ yi deɛ, meekɔ Yerusalem akɔsom ahoteefoɔ he; 26 na aasɔ Makedonia ne Akaia ani sɛ bɛde nea bɛwɔ he bi bɛma ahoteefoɔ a bɛya Yerusalem he mu ahiafoɔ. 27 Ɔsɔɔ bɛ ani sɛ bɛbɛyɔ saa, nɔkorɛ mu ɔfata; efiri sɛ, sɛ ɔnam bɛ so ama Amanamane mufoɔ he anya honhom fam nhyira a, otwa sɛ bɛ (Amanamane mufoɔ) nso bɛma bɛ (Yudafoɔ) honam fam nnoɔma de som bɛ bi. 28Nti, sɛ mewie saa adeɛ yi a, na mede nea bɛagyegye he ma bɛ a, mɛfa ho nkyɛne akɔ Spania; 29 na menim sɛ, sɛ meba ho nkyɛne a, mede Kristo mu nhyira a ɔboro so bɛbra ho.
30 Nso anuanom, megyina yɛ Awurade Yesu Kristo ne Honhom he dɔ so, srɛ ho sɛ hommoa me, na homfa mpaebɔ nsrɛ Nyankopɔn aniberɛ so mma me, 31sɛ bɛbɛgye me afiri Yudeafoɔ a bɛnnye asɛmpa he nni he nsam, na me som a mɛsom Yerusalem he asɔ ahoteefoɔ he ani, 32 sɛnea ɔbɛyɛ a ɔnam Nyankopɔn pɛ so mede anigyeɛ bɛba ho nkyɛne na me ho adwo me ho nkyɛne. 33Asomdwie Nyankopɔn he ne ho nyinaa ntena. Amen.",https://www.bible.com/bible/3971/ROM.15.BBTP
ROMAFOƆ 16,"Nkyea
1Afei medi yɛ nuabaa Foibe, somfoɔ a ɔya Kenkrea asafo mu ho adanse-pa kyerɛ ho, 2sɛnea ɔbɛyɛ a hobɛgye no Awurade mu sɛ anidie a ɔfata ahoteefoɔ, na hommoa no nea obebisa ho nyinaa ho, efiri sɛ waboa nnipa bebree a meaa nso meka ho bi.
3 Honkyea Priska ne Akwila, bɛ a bɛ ne meyɔ adwuma Kristo Yesu mu, 4na bekuu bɛ ho maa me, me nkwa ho, na meda bɛ ase, ɔnyɛ bɛ nkoa na mmom Amanamane mufoɔ asafo he nyinaa nso ka ho bi. 5 Honkyea asafo a ɔya bɛ fie he nso. Honkyea me dɔfo Epaineto, a ɔyɛ Kristo mu abakane ya Asia he. 6Honkyea Maria a, wayɔ adwuma dene paa ho mu he. 7 Honkyea Androniko ne Yunia, m’abusuafoɔ a na bɛka me ho afiase; bɛ a bedi mu asomafoɔ he mu, na bɛya Kristo mu ansa na meeba. 8Honkyea Amplia a ɔyɛ me dɔfo Awurade mu. 9Honkyea Urbano a ɔyɛ me yɔnko Kristo mu dwumayɔni, ne me dɔfoɔ Staki. 10Honkyea Apele, a ɔsɔ ani Kristo mu. Honkyea bɛ a befiri Aristobulo abusua mu. 11Honkyea me busuani Herodion. Honkyea Narkiso abusuafoɔ a bɛya Awurade mu. 12Honkyea adwumayɔfoɔ a bɛya Awurade mu, Trifaina ne Trifosa. Honkyea dɔfoɔ Persi a wayɔ adwuma dene Awurade mu. 13 Honkyea Rufo a, bɛayi no Awurade mu; na honkyea ne maame—a ɔyɛ me nso me maame. 14Honkyea Asinkrito, Flegon, Herme, Patroba, Herma, ne anuanom a bɛka bɛ ho. 15Honkyea Filologo, Yulia, Nereo ɔne ne nuabaa, ne Olimpa, ne ahoteefoɔ a bɛ ne bɛya hɔ he. 16 Honkyeakyea ho ho dɔ kwane so. Kristo asafo he nyinaa kyea ho.
Nkyerɛkyerɛ a otwa toɔ
17 Anuanom, mehyɛ ho nkurane sɛ, honhwɛ ho ho yie bɛ a bɛde mpaepaemu ne sintiduatoɔ, de ko tia nkyerɛkyerɛ a hoasua he; hontwe ho ho mfiri bɛ ho, 18 efiri sɛ nnipa a bɛte saa he nsom yɛ Awurade Kristo, na mmom bɛsom bɛ a bɛ akɔnnɔ, na bɛde kɛtrɛma dɛ ne adɛfɛdɛfɛsɛm daadaa bɛ a bennim bɔne he akoma. 19 Nti ɔma m’ani gye ho ho, mepɛ sɛ honya nnepa ho nyansa, na honte ho ho mfiri bɔne ho koraa. 20 Asomdwie Nyankopɔn he bɛpɛkyɛ Satan ho nane ase ntɛm. Yɛ Awurade Yesu Kristo adom nka ho ho.
21 Timoteo, me yɔnko dwumayɔni, ne Lukio ne Yason ne Sosipatro a bɛyɛ m’abusuafoɔ kyea ho.
22Me Tertio a meetwerɛ Paulo ano asɛm yi, me nso mekyea ho Awurade mu.
23 Gaio a ɔyɛ me ne asafo he nyinaa fiewura nso kyea ho. Erasto, kurom ha sikakorafoɔ, ne yɛ nua beema Kwarto nso kyea ho. 24[Yɛ Awurade Yesu Kristo adom nka ho nyinaa. Amen.]
Nhyirasɛm a otwa toɔ
25 Afei Nyankopɔn a otumi hyɛ ho dene sɛnea m’asɛmpa he teɛ ne Yesu Kristo ho asɛnka, sɛnea adiyie ahintasɛm a bɛde siee teteete 26 nso afei deɛ bɛayi no adi, na ɔnam adiyifoɔ ntwerɛe so a bɛama Amanamane mufoɔ bɛahu, sɛnea daa daa Nyankopɔn hyɛeɛ he, sɛ ɔde setie a ɔkɔ gyidie mu— 27 Nyankopɔn a ɔno ne nyansafoɔ korɔ he, animuonyam mfa Yesu Kristo so, nka no daa! Amen.",https://www.bible.com/bible/3971/ROM.16.BBTP
1 KORINTOFOƆ NNIANIMU,"NNIANIMU
Krataa a odi kane a Paulo de kɔmaa Korintofoɔ he hwɛ haw a ɔya Akristofoɔ asetena ne bɛ gyidie mu a ɔbaa asafo a ɔno ankasa kobiee no Korinto he. Saa berɛ he na Korinto yɛ Helafoɔ kuropɔn a ɔya Roma mantam Akaia mu. Nnoɔma a ɔda nso ya kuro yi ho ne dwadie, adwamammɔ ne som ahodoɔ. Afei nso, na Korintofoɔ he susu sɛ bɛwɔ amammerɛ pa; na na bɛde yei hoahoa bɛ ho.
Somafoɔ Paulo haw kɛseɛ paa ne mpaepaemu ne adwamammɔ a na ɔya asafo he mu, ne nsemmisa a ɔfa beema ne baa nna mu ne awareɛ ho, nsɛm a ɔfa tiboa, asafo he mu nhyehyɛeɛ, honhom fam nsɛm ne wusɔreɛ ho. Ɔnam nhunumu kɛseɛ so kyerɛkyerɛ sɛdeɛ Asɛmpa he yi saa nsemmisa yi ano.
Ti 13 yi dɔ adi sɛ Nyankopɔn akyɛdeɛ pa a ɔde ama nnipa. Ɔkame ayɛ sɛ, ɔno ne asɛm a yenim no kɛseɛ paa nwoma yi mu.
MU NSƐM
Nsɛm a odi kane 1:1-9
Mpaepaemu a ɔya asafo he mu 1:10—4:21
Afisɛm ne adwamammɔ 5:1—7:40
Akristofoɔ ne abosonsomfoɔ 8:1—11:1
Asafo mu abrabɔ ne som 11:2—14:40
Kristo ne agyidifoɔ wusɔreɛ he 15:1-58
Ntoboa a beyi maa Yudea Akristofoɔ 16:1-4
Paulo ankasa ne nkyea ne krataa he awieeɛ 16:5-24",https://www.bible.com/bible/3971/1CO.INTRO1.BBTP
1 KORINTOFOƆ 1,"Nkyea
1Paulo, Kristo Yesu somafoɔ a bɛnam Nyankopɔn pɛ so afrɛ no, ɔne yɛ nua Sostene, 2twerɛ krataa yi de kɔma Nyankopɔn asafo a ɔya Korinto, ɔne bɛ a Nyankopɔn ate bɛ ho Kristo Yesu mu na wafrɛ bɛ sɛ bɛmmɛyɛ ahoteefoɔ, ɔne bɛ a bɛbɔ yɛ ne ho nyinaa Awurade Yesu Kristo dini baabiaa. 3Adom ne asomdwie a ofiri Agya Nyankopɔn ne Awurade Yesu hɔ nka ho.
Aseda
4Meda me Nyankopɔn ase daa ma ho esiane Nyankopɔn adom a ɔde ama ho Yesu Kristo mu, 5sɛ nnoɔma nyinaa mu hoadi yie Kristo mu, kasa ne nimdeɛ nyinaa mu— 6sɛnea Kristo adanseɛ he atim ho mu— 7 na amma adom akyɛdeɛ biaa ammɔ ho berɛ a hootwɛne yɛ Awurade Yesu Kristo adiyie he dendenndene yi. 8 Ɔno Nyankopɔn ankasa nso bɛhyɛ ho dene akosi awieeɛ, na ho ho amma asɛm Awurade Yesu Kristo da he. 9Nyankopɔn a wafrɛ ho aba ne Ba, yɛ Awurade Yesu Kristo ayɔnkofa mu, he yɛ nɔkwafoɔ.
Mpaepaemu a ɔya Asafo he mu
10 Afei anuanom, menam yɛ Awurade Yesu Kristo dini so ootu ho fo sɛ, ho nyinaa honya adwene korɔ; na hommma mpaepaemu mma ho mu, na mmom honka mmom adwene korɔ mu ne nsusuiɛ korɔ mu. 11Me nuanom, asɛm he ne sɛ, Kloe fiefoɔ atia me nane so sɛ akasakasaa ya ho mu. 12 Nea mate ne sɛ ho mu bi ka sɛ, “Meya Paulo afa,” bi nso “Meya Apolo afa,” saa ara nso ne bi nso ka sɛ, “Meya Kefa afa,” anaa “meya Kristo afa.” 13Kristo mu akyekyɛ anaa? Paulo ne bɛbɔɔ no asennuam maa ho anaa? Anaa Paulo dini mu ne bɛbɔɔ ho asu hyɛeɛ? 14 Meda Nyankopɔn ase sɛ mammɔ ho mu biaa asu ka Krispo ne Gaio ho, 15na amma bi anka sɛ bɛabɔ no asu ahyɛ me dini mu. 16 (Ehẽẽ, afei nso mebɔɔ Stefana fiefoɔ nso asu, ɔno akyi he, mennim sɛ mebɔɔ bi foforɔ asu.) 17 Ɔnyɛ asubɔ nti ne Kristo somaa me, na mmom ɔsomaa me sɛ memmɛka asɛmpa he, ɔnyɛ kasaa mu nyansa mu, na Kristo asennua he anyɛ kwa.
Kristo yɛ Nyankopɔn Nyansa ne ne Tumi
18 Na asennua he ho asɛm he yɛ nkwaseasɛm ma bɛ a bɛɛyera, na yɛ a bɛɛgye yɛ nkwa he deɛ, ɔyɛ Nyankopɔn tumi ma yɛ; 19 efiri sɛ, bɛatwerɛ sɛ:
“Mɛsɛe anyansafoɔ nyansa,
na mama animdefoɔ nimdeɛ ayɛ kwa.”
20 Na afei nyansani ya he? Twerɛfoɔ ya he? Wiase yi kyinnyefoɔ nso ya he? Nti Nyankopɔn nnanee wiase nyansa nkwaseasɛm anaa? 21 Na esiane sɛ, Nyankopɔn nyansa mu he wamma nnipa amfa wiase nyansa so anhu no nti, ɔsɔɔ n’ani sɛ ɔbɛfa asɛnka he nkwaseasɛm so agye bɛ a bɛgye di he nkwa. 22 Na Yudafoɔ bisa nsɛnkyerɛnne; ne Helafoɔ nso hwehwɛ nyansa. 23 Na yɛ deɛ, yɛka Kristo a bɛbɔɔ no asennuam he ho asɛm, ɔyɛ sintidua ma Yudafoɔ na ɔyɛ nkwaseasɛm ma Helafoɔ; 24 nso bɛ a bɛafrɛ bɛ he deɛ, Yudafoɔ oo, Helafoɔ oo, Kristo yɛ Nyankopɔn tumi ne Nyankopɔn nyansa ma bɛ; 25efiri sɛ nyansa ya Nyankopɔn nkwaseasɛm mu kyɛne nnipa nyansa, na Nyankopɔn mmerɛyɛ mu wɔ ahoɔdene kyɛne nnipa.
26 Anuanom, hoaa hoahu no hofrɛ he mu sɛ ɔnyɛ honam fam anyansafoɔ, na ɔnyɛ atumfoɔ anaa adehyeɛ ne ɔfrɛɛ bɛ; 27na Nyankopɔn fa deɛ wiase bu no sɛ nkwaseadeɛ de hyɛ anyansafoɔ aniwuo; Nyankopɔn fa deɛ ɔmmerɛ wiase de hyɛ ahoɔdenfoɔ aniwuo. 28Na Nyankopɔn fa wiase yi mu adeɛ a ɔnsɛ hwee ne nea bebu no animtia, nnoɔma a onni hɔ de brɛ deɛ ɔya hɔ he ase, 29 sɛ ɔbɛyɔ a biaa ɔnhoahoa ne ho Nyankopɔn anim. 30 Nyankopɔn yɛ ho nkwa a howɔ no Kristo Yesu mu he farebae. Na Yesu Kristo yi ne bɛyɛɛ nyansadeɛ a ofiri Nyankopɔn hɔ maa yɛ he, ɔno ne tenenee ne ahoteɛ ne gyeɛ, 31 sɛnea bɛatwerɛ sɛ, “Ma deɛ ɔhoahoa ne ho he, nhoahoa ne ho Awurade mu.”",https://www.bible.com/bible/3971/1CO.1.BBTP
1 KORINTOFOƆ 2,"Kristo a bɛbɔɔ no asennua mu he
1 Na me nso, anuanom, berɛ a mebaa ho nkyɛne he, mamfa nyansa a ɔtra so ne bɛkaa Nyankopɔn ahintasɛm he. 2 Na mmom nɛbɔɔ me tim pɔ sɛ memmfa m’adwene nsi bibiaa so ka Yesu Kristo, ne bɔ a bɛbɔɔ no asennua mu he ho. 3 Na mebaa ho nkyɛne mmerɛyɛ ne suro ne ahopopoɔ mu. 4 Me kasaa ne m’asɛnka anyɛ nnipa nyansa adɛfɛdɛfɛsɛm kwane so, na mmom Honhom ne tumi yikyerɛ mu, 5 na amma ho gyidie fapem annyina nnipa nyansa so na mmom, ama no agyina Nyankopɔn tumi so.
6Nso yɛka nyansa ho asɛm kyerɛ bɛ a bɛanyini honhom fam, na ɔyɛ nyansa a ɔnyɛ wiase yi deɛ anaa wiase atumfoɔ a bɛbɛsɛe bɛ he deɛ. 7 Na mmom yɛka Nyankopɔn ho ahintasɛm ne nyansasɛm a bɛde asie, deɛ Nyankopɔn ka too hɔ ansa na ɔɔbɛhyɛ wiase ase, sɛ ɔde bɛhyɛ yɛ animuonyam he. 8 Wiase yi anyansafoɔ biaa ante yei ase; sɛ bɛtee aseɛ a, nka bɛammɔ animuonyam Wura he asennua mu. 9 Nso sɛnea bɛatwerɛ sɛ,
“Deɛ ani biaa nhuu da, anaa aso ntee da,
na nnipa akoma nwenee ho,
deɛ Nyankopɔn asiesie ama bɛ a bɛdɔ no,”
10 nnoɔma yei ne Nyankopɔn nam Honhom he so ada no adi; efiri sɛ Honhom he hwehwɛ nnoɔma nyinaa mu, mpo Nyankopɔn nnoɔma a mu dɔ nso mu. 11Na hwane ne nim deɛ ɔya nipa mu ka nnipa honhom a ɔya ne mu he ho? Saa nso ne bi ntumi nte Nyankopɔn ase gye sɛ Nyankopɔn Honhom heaa. 12Na yɛ deɛ, ɔnyɛ wiase honhom ne yɛanya, na mmom honhom a ofiri Nyankopɔn mu, sɛdeɛ ɔbɛyɛ a yɛbɛte akyɛdeɛ a Nyankopɔn de ama yɛ he ase. 13 Na yɛka nnoɔma yi ho asɛm, ɔnyɛ deɛ nnipa nyansa kyerɛ, na mmom deɛ Honhom he akyerɛ, de kyerɛkyerɛ honhom nnoɔma ase kyerɛ bɛ a bɛya honhom mu. 14 Bɛ a Honhom he nni bɛ mu he, bennya Nyankopɔn honhom akyɛdeɛ, efiri sɛ ɔyɛ nkwaseasɛm ma bɛ, na bentumi nte aseɛ efiri sɛ saa akyɛdeɛ he mu nhunumu yɛ honhom mu asɛm. 15 Bɛ a bɛya honhom mu he wɔ adeɛ nyinaa mu nhunumu, nso bɛ deɛ, afoforɔ nni bɛ nnoɔma mu nhunumu.
16 Na hwane ne ahu Awurade adwene
na wakyerɛ no nea ɔnyɔ?
Nso yɛ deɛ, yɛwɔ Kristo adwene.",https://www.bible.com/bible/3971/1CO.2.BBTP
1 KORINTOFOƆ 3,"Mpaepaemu a ɔya Korinto asafo he mu
1Ne saa nti, anuanom, mantumi ne ho ankasa sɛ honhom mufoɔ, na mmom sɛ honam mufoɔ, Kristo mu nkokoa. 2 Nofosuo ne mede maa ho, na mmom ɔnyɛ aduane a mu oduru, efiri sɛ na hontumi nnye, na seeseiaa mpo, hontumi nnye. 3 Na hoda soaa yɛ honam mufoɔ. Na mprɛ dodoɔ a ahoɔyea ne apereapereɛ da so ya ho mu he, honyɛ honam mufoɔ a hobɔ ho bra sɛnea honam pɛ? 4 Na sɛ bi ka sɛ, “Meya Paulo afa,” na foforɔ nso ka sɛ, “Meya Apolo afa” a, na ɔnnyɛ nnipasɛm ne hoodi?
5 Na Apolo ne hwane? Paulo [nso] ne hwane? Bɛyɛ asomfo a honam bɛ so bɛgye diiɛ, sɛnea Awurade de maa biaa. 6 Meduaeɛ, Apolo guguu so nsuo, na ɔyɛ Nyankopɔn ne maa ne nyiniiɛ. 7Ne saa nti, ɔnyɛ nea odua anaa nea ogugu so he ne ayɔ bibi, na mmom ɔyɛ Nyankopɔn a ɔma no nyini he a. 8 Nea odua ne nea ogugu so nsuo nyinaa wɔ botaeɛ baako, na biaa benya akatua sɛnea n’adwuma teɛ, 9 efiri sɛ yɛyɛ Nyankopɔn asomfoɔ a yɛyɔ adwuma bom. Hote sɛ Nyankopɔn afuo, ne ne dane.
10 Nyankopɔn adom a manya he te sɛ dansifoɔ nyansani a metoo fapem, na bi foforɔ oosi bi asi so. Ɔsɛ sɛ biaa hwɛ yie sɛdeɛ ɔto so fa; 11efiri sɛ biaa nni hɔ a obetumi ato fapem foforɔ bi aka fapem dada a bɛato a ɔno ne Yesu Kristo he ho. 12Afei sɛ bi de sika kɔkɔɔ, dwetɛ, aboɔ a ɔsombo, dua, serɛ, tõõ to fapem yi so a— 13dansifoɔ biaa adwuma bɛda adi, na Da he bɛda no adi, efiri sɛ gya ne bɛde beyi no adi, na gya he bɛsɔ biaa adwuma a waayɔ ahwɛ. 14Sɛ nea bɛasi no fapem he so he gyina a, dansifoɔ he benya akatua. 15Sɛ dansifoɔ bi adwuma hye a, ɔbɛhwere adeɛ; na mmom, ɔno ankasa deɛ bɛbɛgye no nkwa, nso ɔte sɛ deɛ ɔnam gya mu.
16 Honnim sɛ hoyɛ Nyankopɔn asɔredane na Nyankopɔn Honhom te ho mu? 17Sɛ bi sɛe Nyankopɔn asɔredane a, Nyankopɔn bɛsɛe saa nipa he nso, efiri sɛ Nyankopɔn asɔredane yɛ kronkron, na hoaa ne saa asɔredane he.
18 Biaa nnnaadaa ne ho. Sɛ bi susu sɛ ɔyɛ nyansafoɔ wiase yi mu a, ɔnyɛ sɛ kwasea na wayɛ nyansafoɔ ampa, 19 efiri sɛ wiase yi mu nyansa yɛ nkwaseasɛm ma Nyankopɔn. Na bɛatwerɛ sɛ, “Ɔkye anyansafoɔ bɛ aniteɛ mu” 20 na bio, “Awurade nim (wiase mu) nyansani nsusuiɛ, sɛ ne nyinaa yɛ kwa.” 21Nti mma biaa nhoahoa ne ho honam fam, efiri sɛ nnoɔma nyinaa yɛ ho deɛ, 22sɛ Paulo oo, Apolo oo, Kefa oo, wiase oo, nkwa oo, wuo oo, seesei oo anaa daakye oo, ne nyinaa yɛ ho dea, 23 na hoyɛ Kristo dea, na Kristo nso yɛ Nyankopɔn dea.",https://www.bible.com/bible/3971/1CO.3.BBTP
1 KORINTOFOƆ 4,"Kristo Asomafoɔ
1 Saa ne yɛ nso, hommu yɛ sɛ Kristo asomfoɔ ne Nyankopɔn ahintasɛm so ahwɛsofoɔ. 2 Afei nso, ɔsɛ fiehwɛfoɔ sɛ behu no sɛ ɔyɛ nɔkwafoɔ. 3Na me deɛ, ɔyɛ me adeɛ ketewa bi sɛ ho anaa nipa bi hyɛ da bu me atɛne, nso memmu me ho atɛne, 4 na mennim bibiaa a otia me, nso ɔno mma menni bem. Ɔyɛ Awurade ne bu me atɛne. 5 Nti mpɛ ntɛm mmu atɛne ansa na berɛ he aso, ansa na Awurade aba, ɔno ne de nnoɔma a ahinta sum mu bɛba hann mu na wayi akoma mu botaeɛ adi, ansa na ɔde biaa abasobɔ ama no.
6 Anuanom, ho nti ne mede asɛm yi totoo me ne Apolo ho kyerɛɛ ho, na hoasua asɛm a ɔdɛ, “Honyɔ bibi ntera nea bɛatwerɛ,” he asekyerɛ afiri yɛ hɔ, na ho mu bi ansɔre ne bi anni asie. 7 Na hwane ne hu bibi sononko ya ho mu? Ɛɛne ne wowɔ a wo nsa anka? Na sɛ wo nsa kaeɛ a, mmɛ nti ne hoahoa woho te sɛ ɔnyɛ akyɛdeɛ?
8 Howɔ deɛ hohia nyinaa dada! Hoanya hoho dada! Hoakwati yɛ adi ahene! Nɔkorɛ, sɛ menya a nka hoyɛ ahene, sɛdeɛ ɔbɛyɛ a yɛ ne ho nyinaa bedi ahene! 9 Na ɔyɛ me sɛ Nyankopɔn de yɛ asomafoɔ adi akyire sɛ bɛabua yɛ kumfɔ, efiri sɛ yɛayɛ ahwɛdeɛ ama wiase, abɔfoɔ ne nnipa. 10 Kristo nti yɛyɛ nkwaseafoɔ, nso ho deɛ hoyɛ anyansafoɔ Kristo mu. Yɛyɛ mmerɛ, nso ho ɔdene. Howɔ animuonyam, yɛ deɛ bebu yɛ animtia. 11 Ɔde besi saa dɔno yi kɔm ne sukɔm de yɛ, yɛdeda adagya, bɛhwe yɛ na yenni baabi te. 12 Na yɛbrɛ de yɛ ankasa yɛ nsa yɔ adwuma. Bɛdome yɛ a, yehyira bɛ, bɛtaa yɛ a, yegyina; 13bɛsɛe yɛ dini a, yɛka abodwosɛm. Yɛayɛ sɛ wiase afidɛ nnipa nyinaa mu, te sɛ sumina de besi nnɛ.
14Mentwerɛ yei mfa nhyɛ ho aniwuo, na mmom mede ootu ho fo sɛ adɔfoɔ. 15 Na mpo sɛ howɔ ahwɛfoɔ mpem du Kristo mu a, honni agyanom bebree. Nɔkorɛ, menam asɛmpa he so awo ho Kristo Yesu mu. 16 Afei, metu ho fo sɛ, honsua me. 17 Yei nti ne mesomaa Timoteo maa no baa honkyɛne, ɔno ne yɛ me ba dɔfoɔ ne nɔkwafoɔ Awurade mu, sɛ ɔnkae ho m’akwane Kristo Yesu mu, sɛdeɛ mekyerɛkyerɛɛ hyiadane biaa mu ya baabiaa he. 18Nso ɔnam sɛ ho mu binom dwene sɛ memma honkyɛne nti, bɛayɛ ahomasoɔ. 19 Nso sɛ Awurade pɛ a, ɔnkyɛre mɛba honkyɛne, na mabehu bɛ a bɛama bɛ ho so he tumi farebae, na ɔnyɛ bɛ kasaa nkoaa, 20 efiri sɛ Nyankopɔn ahennie he nnyina kasaa kɛkɛ so, na mmom ogyina tumi so. 21Deɛ ɔya he ne hopɛ? Memfa abaa memmra honkyɛne, anaa dɔ deɛ ɔya dwoɔ honhom mu?",https://www.bible.com/bible/3971/1CO.4.BBTP
1 KORINTOFOƆ 5,"Abrabɔ bɔne a ada adi asafo he mu
1 Bɛabɛka akyerɛ me sɛ adwamammɔ ya ho mu, bɛdɛ bi afa ne papa yerɛ; adwammammɔ a ɔte saa a bi nni annyeanniefoo mpo mu! 2Na hoyɛ ahomasoɔ! Ɔnsɛ sɛ nka hosu? Na nea wayɔ saa he honyi no mfiri ho mu.
3 Ewom sɛ me deɛ, menni ho nkyɛne honam mu deɛ, [nso] meya hɔ honhom mu; na ɔte sɛ meya hɔ; na maabu atɛne 4 ya yɛ Awurade Yesu dini mu ya deɛ ɔyɔɔ saa he ho. Sɛ hohyia a, na me honhom ne yɛ Awurade Yesu tumi ya hɔ a, 5 ɔsɛ sɛ hode saa nipa he hyɛ Satan nsa na ama ne honam he sɛe, na ne kra anya nkwa Awurade da he.
6 Ho ahohoahoa he nyɛ ade pa. Honnim sɛ mmɔreka kakraa bi ne tu mmɔre he nyinaa? 7 Honyi mmɔreka dadaa he nyinaa sɛdeɛ ɔbɛyɛ a hobɛyɛ foforɔ, efiri sɛ mmɔreka biaa nni ho mu, efiri sɛ bɛaya de Kristo a ɔyɛ yɛ twam dwane he abɔ afɔdeɛ. 8 Nti homma yɛmmmfa mmɔreka dadaa anaa bɔneyɛ ne amumuyɔ mmɔreka nnhyɛ fa he, na mmom yɛmfa paanoo a mmɔreka nnim a ɔno ne adwenemuteɛ ne nɔkorɛdie knhyɛ.
9 Metwerɛɛ no nwoma a mede braa ho he mu sɛ, hommmfa ho ho mmɔ adwamammɔfoɔ, 10nso menkyerɛ sɛ, hontwe ho ho koraa mfiri adwamammɔfoɔ a bɛya wiase, anaa aniberefoɔ ne apoobɔfoɔ, anaa abosonsomfoɔ he ho, ɔno deɛ, nka ɔsɛ sɛ hofiri wiase yi mu kɔ. 11 Na afei metwerɛ ho sɛ, sɛ bi a ɔfrɛ ne ho gyidini yɛ dwamanfoɔ anaa aniberefoɔ anaa bosonsonni anaa ntɔkwapɛfoɔ anaa nsadweam anaa korɔmfoɔ a, ho ne saa foɔ he mmɔ fekuo mpo, na ho ne no nnidi nso. 12 Na mmɛ ne me ne bɛ a bɛnka yɛ ho wɔ yɔ a nti meebu bɛ atɛne? Ɔnyɛ bɛ a bɛyɛ agyidifoɔ ne ɔsɛ sɛ mebu bɛ atɛne anaa? 13 Nyankopɔn bebu bɛ a bɛnka yɛ ho he atene. “Hontu tirimuɔdenfoɔ he mfiri ho mu.”",https://www.bible.com/bible/3971/1CO.5.BBTP
1 KORINTOFOƆ 6,"Wiasefoɔ anim asennie
1Sɛ ho mu bi ne yɔnko nya asɛm a, obesi ne bo de asɛm he akɔ asennibea, nipa a ɔntene anim, sene sɛ ɔde bɛkɔ teneneeni anim anaa? 2 Honnim sɛ ahoteefoɔ ne bebu wiase atene? Na sɛ hobebu wiase atene a, ɔmfata ho sɛ hodi nsɛm nketewa anaa? 3Honnim sɛ yebebu abɔfoɔ atene? Na sɛ ɔte saa a, daa daa asetena yi mu nnoɔma ne yentumi mmu ho atene anaa? 4Na sɛ howɔ daa daa asetena yi mu nsɛm a ɔsɛ sɛ hodi a, nti annyeanniefoɔ a benni asafo he mu he ne hode bɛ bɛyɛ atemmuafoɔ? 5Meka yei de hyɛ wo aniwuo. Nti nyansani baako pɛ mpo nni ho mu a obetumi abu nua ne nua ntam atɛne anaa? 6Mmɛ nti ne nua de nua kɔ asennibea, bɛ a bɛnnye nni anim?
7 Nɔkorɛ, mfomsoɔ anya aba ho mu sɛ, hone ho ho wɔ nsɛm. Mmɛ nti ne homma bɛnyɔ bɔne ntia ho mmom? Ɛɛne nti ne homma bensisi ho mmom? 8Nso ho mmom a hoyɛ anuanom he ne hosisi ho ho ho ho.
9Honnim sɛ bɛ a bɛntene he, bennya Nyankopɔn ahennie he? Homma bɛnnaadaa ho! Adwamammɔfoɔ, abosonsomfoɔ, awaresɛefoɔ, mmeema a bɛbɔ ahuhubra, mmeema bɛ ne mmeema da, 10 akorɔmfoɔ, aniberefoɔ, nsaborofoɔ, ntɔkwapɛfoɔ, akwamukafoɔ, yei no mu bi a onnya Nyankopɔn ahennie. 11 Saa ne nka ho mu bi teɛ. Na afei bɛnam yɛ Nyankopɔn Honhom so adware ho, ate ho ho, abu ho bem Awurade Yesu Kristo dini mu.
Fa wo nipadua hyɛ Nyankopɔn animuonyam
12 “Mewɔ adeɛ nyinaa ho kwane deɛ,” nso ɔnyɛ ne nyinaa ne fata. “Mewɔ adeɛ nyinaa ho kwane deɛ,” nso memma bibiaa mfa me nommum. 13 “Aduane ya hɔ ma yafunu, na yafunu nso ya hɔ ma aduane dea,” na Nyankopɔn bɛsɛe ne nyinaa. Nipadua nni hɔ ma adwamammɔ, na mmom ɔya hɔ ma Awurade, na Awurade nso ya hɔ ma nipadua he. 14 Nyankopɔn nyanee Awurade, na ɔnam ne tumi nso so benyane yɛ bi. 15 Honnim sɛ ho nnipadua he yɛ Kristo akwaa? Ɔsɛ sɛ mede Kristo akwaa yɛ adwamammɔ akwaa anaa? Daabi da! 16 Honnim sɛ deɛ ɔde ne ho abɔ dwamanmɔfoɔ he ne no yɛ baako? Efiri sɛ, bɛatwerɛ sɛ, “Na bɛ mmienu bɛyɛ honam baako.” 17 Nso deɛ ɔde ne ho abɔ Awurade he ne no yɛ honhom baako. 18Honnwane adwamammɔ! Na bɔne biaa a nipa yɔ he nni nipadua he, nso deɛ ɔbɔ adwamane he yɔ bɔne de tia nipadua he ankasa. 19 Anaa honnim sɛ ho nipadua yɛ Honhom Kronkron a honya firii Nyankopɔn hɔ a ɔte ho mu he asɔredane, na honne ho ho? 20 Efiri sɛ ɔtɔɔ ho aboɔdene; nti homfa ho nipadua nhyɛ no animuonyam.",https://www.bible.com/bible/3971/1CO.6.BBTP
1 KORINTOFOƆ 7,"Deɛ Somafoɔ he susu fa awadeɛ ho
1Na afei hontie nea mewɔ ka fa nsɛm a hotwerɛeɛ he ho sɛ, “Ɔyɛ ma beema sɛ ɔmfa ne ho nka baa.” 2Nka saa yɛ deɛ, nso adwamammɔ nti, beema biaa nnya ɔnoaa ne yerɛ, na baa biaa nnya ɔnoaa ne kunu. 3Kunu mma ne yerɛ nea ɔsɛ, na yerɛ nso mma kunu saa. 4Na yerɛ nni ɔnoaa ne nipadua so tumi, na mmom ne kunu ne wɔ so tumi, saa ne beema nso nni ɔnoaa ne nipadua so tumi, na mmom ne yerɛ ne wɔ so tumi. 5Hommfa ho ho nkame ho ho gye ho mmienu apene so sɛ hobɛtena ase berɛ kakra bi, de anya adaagye ama mpaebɔ, na hoabehyia bio. Honyɔ ne saa na Satan ansɔ ho nhwɛ, ɔnam ahohyɛsoɔ a honni nti. 6Nso nea meeka yi yɛ kwanma bi kɛkɛ, na ɔnyɛ nhyɛ so. 7 Menya a nka ho nyinaa hote sɛ me, nso biaa wɔ akyɛdeɛ sononko firi Nyankopɔn hɔ, bi wɔ yei, ne foforɔ nso wɔ yei.
8Afei meeka akyerɛ asugyafoɔ ne akunafoɔ sɛ, ɔyɛ ma bɛ sɛ bɛnnware te sɛ me. 9 Na sɛ bentumi nhyɛ bɛ ho so a, hedeɛ bɛnware. Na ɔyɛ sɛ bɛbɛware sene sɛ honam akɔnnɔ beku bɛ.
10 Afei mehyɛ awarefoɔ—ɔnyɛ me na mmom Awurade—sɛ baa nnyae ne kunu 11(na sɛ ɔne ne kunu ntam tete a, ɔntena ase saa anyɛ saa a, ɔne ne kunu nkɔ bom), mma kunu nso nnyae ne yerɛ.
12Na bɛ a bɛaka he nso meeka akyerɛ bɛ—me ne meeka na ɔnyɛ Awurade—sɛ: Sɛ gyidini bi ware baa a ɔnyɛ gyidini, na baa he te aseɛ ne no tena a, mma onnyae no. 13Na sɛ baa bi ware beema a ɔnyɛ gyidini, na beema he te aseɛ sɛ ɔne no bɛtena a, mma baa he nnyae no, 14 efiri sɛ ɔnam baa gyidini he so bɛma ne kunu a ɔnnye nni he abɛyɛ gyidini, na yerɛ a ɔnnye nni he nso abɛyɛ gyidini, ɔnam ne kunu a ɔgye di he nti. Sɛ ɔnte saa, nka ho mma he yɛ annyeanniefoɔ mma, nso, nɔkwasɛm ne sɛ Nyankopɔn agye bɛ. 15 Nso sɛ deɛ ɔnnye nni he ka sɛ ɔɔkɔ a mmara biaa nkyekyere gyidini beema anaa gyidini baa he sɛ ɔntena saa awadeɛ he mu. Na Nyankopɔn afrɛ yɛ sɛ hontena asomdwie mu. 16 Yerɛ, wonnim sɛ wo kunu betumi afa wo so anya nkwa? Kunu, wonnim sɛ wo yerɛ betumi afa wo so anya nkwa?
17 Nea ɔsɛ sɛ hoyɔ ne sɛ biaa bɛbɔ ne bra sɛdeɛ Awurade de maa no berɛ a Nyankopɔn frɛɛ no sɛ ɔmmɛyɛ gyidini he. Saa ara ne mahyɛ ama asafo ahodoɔ he nyinaa. 18Ho mu bi ya hɔ a onyaa frɛ he na bɛatwa no twetia? Mma no nnyɛ ne ho sɛ bi a bentwaa no twetia. Anaa ho mu bi ya hɔ a onyaa frɛ he na ontwaa twetia? Nnhyɛ biaa mma no ntwa twetia efiri sɛ, 19 twetiatwa nka hwee, saa ara nso ne sɛ bentwaa bi twetia a ɔno nso nseɛ bibiaa; mmom Nyankopɔn mmara so die ne hia. 20 Tebea biaa a bɛfrɛ wo mu he, tena mu.
21Bɛfrɛɛ wo he na woyɛ akoa? Mma no nha wo koraa. Nso sɛ wobetumi ade wo ho nso a, de wo ho. 22 Nipa a bɛfrɛɛ no Awurade mu he na ɔyɛ akoa he, waade ne ho a ɔyɛ Awurade dea, saa ara nso ne nea bɛfrɛ no he na ɔde ne ho he nso abɛyɛ akoa ama Kristo. 23 Waatɔ wo aboɔdene; nti nyɛ akoa mma nnipa. 24 Tebea biaa a bɛfrɛɛ ho mu he, anuanom, ho ne Nyankopɔn ntena.
25 Afei ɔfa mmabunu ho he, Awurade mmaa me ahyɛdeɛ biaa, nso meeka m’adwene sɛ bi a Awurade mmɔborɔhunu nti ɔyɛ nɔkwafoɔ. 26 Mesusu sɛ, ahohia a ɔɔba he nti, ɔyɛ sɛ wobɛyɛ sɛnea woteeɛ heaa. 27Wobata yerɛ ho anaa? Nhwehwɛ sɛ wobɛde wo ho. Wade wo ho afiri yerɛ ho anaa? Nhwehwɛ yerɛ. 28Na sɛ woware a, wonyɔɔ bɔne, na sɛ babunu ware a, ɔnyɔɔ bɔne. Na bɛ a bɛware he fa abrabɔ mu ahohiahiam, na mempɛ sɛ hobɛfa mu bi. 29 Anuanom, nea meeka ne sɛ, esiane sɛ bɛatwa berɛ no so tia nti, ofiri saa berɛ yi, ma bɛ a bɛwɔ yerɛnom nyɛ sɛ benni bi he, 30na bɛ a beesu nyɛ sɛ bennsu, na bɛ a beedi ahurusie he nso nyɛ sɛ benni ahurusie, na bɛ a bɛɛtɔ nyɛ sɛ bɛnntɔ hwee, 31 na bɛ a bɛ ne wiase wɔ bibi yɔ he nyɛ sɛ bɛ ne no nni hwee yɔ, efiri sɛ wiase yi ootwam.
32Mepɛ sɛ hode ho ho firi adwendwene ho. Deɛ ɔnwareɛ he dwene Awurade dwumadie ho, sɛdeɛ ɔbɛsɔ Awurade ani; 33 nso warefoɔ he dwene daa daa asetena ho, sɛdeɛ ɔbɛsɔ ne yerɛ ani, 34na n’adwene yɛ ntanta. Na deɛ ɔnwareɛ anaa babunu dwene Awurade adwuma ho, sɛ ɔbɛyɛ kronkron honam ne honhom mu; nso baa warefoɔ dwene daa daa asetena asɛm ho, sɛdeɛ ɔbɛsɔ ne kunu ani. 35Hoaa ho yiedie nti ne meeka yei, ɔnyɛ sɛ ebia mede bibi ɔkyekyere ho, na mmom sɛdeɛ ɔbɛma hoayɔ deɛ ɔfata na hoatumi asom Awurade daa a bibiaa ɔnye ho adwene.
36Sɛ bi hu sɛ nneyɔeɛ a ɔda no adi ya n’asiwa a waso awareɛ ho mfata a, na n’akɔnnɔ ano ayɛ dene a, ma bɛnware, na saa nyɛ bɔne. 37Na sɛ bi gyina pintinn, na hyɛ biaa nna ne so na nso ɔwɔ ahohyɛsoɔ a, na wasusu n’akoma mu sɛ ɔne n’asiwa he ɔnware kosi berɛ bi a, nea wasusu he nyɛ bɔne. 38Nti, sɛ bi ware n’asiwa a, ɔnyɔɔ bɔne biaa, saa ara nso ne sɛ bi yɔ n’adwene sɛ ɔnware n’asiwa kosi mmerɛ bi a, ɔno nso nyɔɔ bɔne biaa.
39 Baa kunu te ase he, mmara kyekyere no. Nso sɛ ne kunu he wu a, otumi ware biaa a ɔpɛ, na mmom ɔsɛ sɛ ɔware Awurade mu. 40 Na mesusu sɛ ɔbɛyɛ nhyira sɛ ɔbɛtena ase. Na menim nso sɛ, mewɔ Nyankopɔn honhom.",https://www.bible.com/bible/3971/1CO.7.BBTP
1 KORINTOFOƆ 8,"Aduane a bɛde ma abosom
1 Na afei, nea mepɛ sɛ meka fa afɔdeɛ a bɛbɔ ma abosom ho di: yenim sɛ “yɛ nyinaa wɔ nimdeɛ.” Na saa nimdeɛ he ma ahomasoɔ, na dɔ deɛ, ɔma nkɔsoɔ. 2 Na sɛ ɔyɛ bi sɛ onim bibi a, onnya nhuu sɛnea ɔsɛ sɛ ohu; 3 nso Nyankopɔn nim bɛ a bɛdɔ no.
4 Nso, ɔfa sɛ bi oodi aduane a bɛde ama abosom ho he, yenim sɛ “bosom nyɛ ade titire biaa,” efiri sɛ “Nyame biaa nni hɔ sɛ Nyankopɔn baako pɛ he.” 5Ewom sɛ nnoɔma bi ya soro anaa asaase so a bɛfrɛ bɛ abosom deɛ— mpo yɛwɔ abosom bebree ne awuranom bebree— 6 nso yɛ deɛ, Nyankopɔn baako pɛ ne yenim sɛ ɔya hɔ, ɔno ne Agya he a nnoɔma nyinaa firi ne mu na ɔnam ɔno nti yɛ ya hɔ; saa ara nso ne yɛwɔ Awurade baako, Yesu Kristo a nnoɔma nyinaa nam ne so ba, na yɛ te ase ne mu he.
7 Mmom, ɔnyɛ biaa ne wɔ saa nimdeɛ yi. Esiane sɛ binom de bɛ ho ahyɛ abosom mu de besi nnɛ nti, bɛdwene sɛ aduane a bedi he yɛ deɛ bɛde ma abosom; na ɔnam sɛ bɛ ahonim ɔmmerɛ nti, bɛ ho agu fi. 8 “Aduane mma yɛ mmɛne Nyankopɔn.” Yɛanni a yɛntɔ sini, na ne sɛ yedi nso a, yɛmmoro so. 9 Nso honhwɛ yie sɛ ho faahodie he ɔnyɛ sintidua mma bɛ a bɛyɛ mmerɛ he. 10Na sɛ bi hu wo a wowɔ nimdeɛ he sɛ wote adidiiɛ abosom dane mu a, ɔmma n’ahonim a ɔmmerɛ he nnya nnyinasoɔ nkodi abosom afɔrebɔdeɛ anaa? 11 Hedeɛ na ɔnam wo nimdeɛ so na nipa ɔmmerɛ, a ne nti Kristo wuiɛ he bɛyera. 12Na sɛ hoyɔ ho nuanom bɔne de sɛe bɛ ahonim a ɔmmerɛ he a, na hooyɔ Kristo bɔne. 13Nti sɛ nam weɛ to me nua sintidua a, hedeɛ mennwe nam koraa na manto me nua sintidua.",https://www.bible.com/bible/3971/1CO.8.BBTP
1 KORINTOFOƆ 9,"Paulo ahopakyie nhwɛsoɔ
1 Menne me ho anaa? Menyɛ somafoɔ anaa? Menhuu Yesu yɛ Awurade he anaa? Honnyɛ m’adwuma so aba Awurade mu anaa? 2 Sɛ menyɛ somafoɔ mma afoforɔ a, anyɛ hwee he, meyɛ bi ma ho; efiri sɛ ho yɛ me somafoyɛ ho adansedie, Awurade mu.
3M’anoyie a meyi kyerɛ bɛ a bɛhwehwɛ me dwumadie mu di: 4 Yenni ho kwane sɛ yedidi na yɛnom nsuo? 5 Yenni ho kwane sɛ yɛ mu biaa ware gyidini baa ne no nante, sɛdeɛ asomafoɔ ne Awurade mu anuanom ne Kefa yɔ he? 6Anaa me ne Barnaba deɛ, yenni ho kwane sɛ yegyae adwuma yɛyɔ pɛ yɛ ano aduane he? 7Sraani hwane ne ɔno ankasa ne tua ne ho ka? Hwane ne yɔ bobeturo na onni mu aduaba he bi? Anaa hwane ne hwɛ mmoa na ɔnnom bɛ nofosuo he bi?
8Mede nnipa adwene ne ɔɔka asɛm yi? Mmara he nso nka saa anaa? 9 Na bɛatwerɛ no Mose mmara he mu sɛ, “Nkyekyere nantwie berɛ a ɔɔporo aburo.” Nantwie he ne ho hia Nyankopɔn a nti twerɛnsɛm he ka saa he? 10Anaa nyɛ yɛ nti ne ɔka saa? Nɔkwasɛm ne sɛ, yɛ nti ne ɔtwerɛɛ saa, ɔsɛ deɛ ofuntum asaase he sɛ ofuntum no anidasoɔ mu, na deɛ ɔporo aburo he nso poro no anidasoɔ mu sɛ obenya bi. 11 Sɛ yeduaa honhom nnepa ya ho mu a, ɔboro so sɛ yebetwa honam mu mfasoɔ afiri ho mu anaa? 12 Sɛ nnipa binom wɔ ho kwane sɛ betwa honam mu mfasoɔ firi ho mu a, yenni ho kwane nkyɛne bɛ anaa?
Nso ne nyinaa mu he, yɛmfaa saa akwanya yi so mpɛɛ mfasoɔ mfirii hɔ nkyɛne, yɛhyɛ yɛho so sene sɛ yɛde bibi besi Kristo asɛmpa he kwane. 13 Honnim sɛ bɛ a bɛyɔ asɔre he mu adwuma nya bɛ aduane firi asɔrefie hɔ, na bɛ a bɛte afɔrebokyia he ho he nso didi afɔrebokyia he ho bi? 14 Saa kwane heaa so ne Awurade hyɛɛ sɛ, bɛ a bɛka asɛmpa he nso nnya bɛ ano aduane.
15 Nso memfaa saa akwannya yi biaa nnii dwuma, na mentwerɛ yei sɛ bɛde bɛyɛ adwuma me fã mu. Mmom, nka mewu sene sɛ bi bɛma nea mede hoahoa me ho he ayɛ kwa! 16 Sɛ meka asɛmpa he a, ɔnsɛ sɛ mede hoahoa me ho, efiri sɛ ɔyɛ ahyɛdeɛ a ɔda me so sɛ meyɔ. Na sɛ manka asɛmpa he a, mennue! 17 Sɛ meyi me yam yɔ a, mewɔ akatua, sɛ nso meyɔ no amemenemfe mu a, ɔyɛ dɛaa asɛmpa he ho asodie da me so. 18 Ɔne sɛ berɛ a meeka asɛmpa he, mede asɛmpa he bɛma kwa, sɛdeɛ ɔbɛyɔ a memfa asɛmpa he ho tumi a mewɔ he nni dwuma kwammɔne so
19 Ɔyam sɛ mede me ho adeɛ nyinaa mu deɛ, maayɛ me ho akoa ama biaa, na manya bɛ nyinaa. 20 Meyɛɛ me ho sɛ Yudani maa Yudafoɔ, sɛdeɛ ɔbɛyɔ a menya bɛ ama Kristo, meyɛɛ me ho sɛdeɛ mehyɛ mmara ase (ɔyam sɛ menhyɛ mmara ase deɛ) maa bɛ a bɛhyɛ mmara ase, sɛdeɛ ɔbɛyɔ a menya bɛ ama Kristo. 21 Bɛ a benni mmara he meyɛɛ me ho sɛ menni mmara he ase maa bɛ (ɔnyɛ sɛ menni mmara Nyankopɔn anim, nɔkwasɛm ne sɛ, mehyɛ Kristo mmara ase) sɛdeɛ ɔbɛyɔ a mɛgye bɛ a benni mmara he. 22 Bɛ a bɛyɛ mmerɛ he meyɛ sɛ maayɛ mmerɛ, sɛdeɛ mɛgye bɛ a bɛyɛ mmerɛ. Meyɛ me ho adeɛ nyinaa ma nipa nyinaa, sɛdeɛ metumi agye binom. 23Asɛmpa he nti ne meyɛ saa, na manya mu nhyira he bi.
24 Honnim sɛ mmirikatufoɔ nyinaa si akane akansie mu, nso baako pɛ ne nya nkunim abotire he? Saa ara nso ne hontu mmirika sɛdeɛ hobedi nkunim. 25 Agokansiefoɔ hyɛ bɛ ho so nnoɔma nyinaa mu; bɛyɔ saa de nya abotire deɛ ɔsɛe, na yɛdeɛ yebenya deɛ ɔnsɛe. 26Nti mentu mmirika kwa, memmɔ akuturuku te sɛ nea meeboro mframa mu kwa; 27 na mmom mehyɛ me nipadua he dene na ama matumi ahyɛ me ho so, sɛ ɔbɛyɔ a meeka asɛm akyerɛ binom he, ankɔba sɛ bebeyi me totwene.",https://www.bible.com/bible/3971/1CO.9.BBTP
1 KORINTOFOƆ 10,"Abosonsom ho kɔkɔbɔ
1 Anuanom, mempɛ sɛ mede sie ho sɛ agyanom hyɛɛ mununkum ase, na bɛ nyinaa bɛfaa po he mu, 2na bɛbɔɔ bɛ ne Mose nyinaa asu mununkum ne po he mu. 3 Na bɛ nyinaa bedii honhom fam aduane baako, 4 na bɛ nyinaa bɛnomm honhom fam anonneɛ baako. Na bɛnom firii honhom fam botane a na odi bɛ akyi he mu, na botane he ne Kristo. 5 Nso bɛ mu bebree ansɔ Nyankopɔn ani, na ɔtɔre bɛ ase serɛ he so.
6 Na nnoɔma yei siiɛ, de yɔɔ nhwɛsodeɛ maa yɛ, sɛdeɛ yɛ kɔno ɔnnɔ bɔne sɛnea bɛ akɔnnɔ maa bɛ yɔeɛ he. 7 Honnyɛ abosonsomfoɔ sɛ bɛ mu binom yɔeɛ he; sɛdeɛ bɛatwerɛ sɛ, “Na nkurofoɔ he tenaa ase didiiɛ na bɛ nomeeɛ, na bɛsɔre di agorɔ.” 8 Hommma yɛmmmɔ adwamane sɛ bɛ mu binom bɔeɛ maa bɛ mu mpem aduonu mmeɛnsa tɔɔ da koro he. 9 Hommma yɛnsɔ Kristo nhwɛ, sɛdeɛ bemu bi yɔeɛ he, na awɔ kukuu bɛ he. 10Na honnnwiinwii sɛ binom yɔeɛ na sɛefoɔ he kukuu bɛ he. 11Nnoɔma yeinom nyinaa too bɛ sɛ ɔbɛyɛ nhwɛsodeɛ, na bɛatwerɛ sɛ ɔbɛyɛ kɔkɔbɔ ama yɛ, yɛ a yɛya awieeɛ berɛ mu yi. 12Nti nea ɔyɛ no sɛ ogyina hɔ he, ɔnhwɛ na wanhwe ase. 13Nsɔhwɛ biaa nni hɔ a ato ho a bi ntoo nipa bi da. Na Nyankopɔn yɛ nɔkwafoɔ; na ɔmma bɛnsɔ ho nhwɛ ntra deɛ hobetumi, na mmom ho sɔhwɛ berɛ mu he obebie kwane ama ho, ama hoatumi agyina.
14 Nti adɔfoɔ, honwane mfiri abosonsom ho. 15Mene ho kasa sɛ animdefoɔ. Honhwehwɛ nea meeka yi mu nya mu nhunumuu. 16 Nhyira kuruwaa a yehyira so he, ɔnyɛ ayɔnkoyɛ a yenya firi Kristo mogyaa he mu anaa? Na paanoo a yebubu he nso, ɔnyɛ ayɔnkoyɛ a yenya firi Kristo nipadua he mu anaa? 17 Esiane sɛ paanoo he yɛ baako nti, yɛ a yɛyɛ dodoɔ he nso yɛyɛ nipadua baako, efiri sɛ yɛ nyinaa yedi paanoo korɔ he bi. 18 Honhwɛ Israel, ɔnyɛ bɛ a bedi afɔdeɛ aduane he ne bɛ ne afɔrebokyia wɔ ayɔnkofa? 19 Afei mmɛ ne mepɛ sɛ mekyerɛ? Sɛ abosom afɔdeɛ yɛ bibi anaa sɛ bosom yɛ bibi? 20 Daabi, mekyerɛ sɛ afɔdeɛ a bɛbɔ he, bɛbɔ de ma ahonhommɔne na bɛmmɔ mma Nyankopɔn. Memmpɛ sɛ ho ne ahonhommɔne nya ayɔnkofa. 21 Honntumi nnom Nyankopɔn kuruwaa ano na honsane nnom ahonhommɔne kuruwaa nso ano. Hontumi nnidi Awurade pono so na honsane nnidi ahonhommɔne pono nso so. 22Anaa yɛpɛ sɛ yɛma Awurade twe ninkunu? Yɛ ho ɔdene kyɛne no anaa?
23 “Yɛwɔ nnoɔma nyinaa ho kwane deɛ,” nso ɔnyɛ ne nyinaa ne mfasoɔ ya so ma yɛ. “Yɛwɔ nnoɔma nyinaa ho kwane deɛ,” nso ɔnyɛ ne nyinaa ne ma nkɔsoɔ. 24 Honnhwehwɛ ho nkoaa ho yiedie, na mmom honhwehwɛ afoforɔ nso deɛ. 25 Honni bibiaa a bɛtɔno no nam dwaso, na hommisabisa ho asɛm, ɔnam ho ahonim a obu ho fɔ nti, 26 na “wiase ne mu nnoɔma deɛ ahyɛ no ma nyinaa yɛ Awurade dea.” 27Na sɛ deɛ ɔnye nni frɛ ho adidie na hopɛ sɛ hokɔ a, deɛ bɛde besi ho anim biaa he honni, na hommmisa ho asɛm, ho ahonim nti. 28 Na sɛ bi ka kyerɛ ho sɛ, bɛde yei abɔ afɔdeɛ ama bosom a, deɛ ɔkyerɛɛ ho he ne n’ahonim nti— 29mekyerɛ foforɔ he ahonim nti, ɔnyɛ ho ahonim nti—honnni. Na mmɛ nti ne bi ahonim bu m’ahofadie ho atene? 30 Na sɛ mede aseda di a mmɛ nti ne ɔsɛ sɛ bɛkasa tia me ɔnam bibi a mada ho ase ho?
31 Nti sɛ hodidi oo, honom oo, hoyɛ bibiaa oo, honyɔ ne nyinaa nhyɛ Nyankopɔn animuonyam. 32 Honnyɔ deɛ ɔbɛto Yudafoɔ anaa Helafoɔ anaa Nyankopɔn asafo he sintidua, 33 sɛdeɛ meyɔ sɛ mɛsɔ nnipa nyinaa ani nea meyɛ biaa mu he, ɔnyɛ me nkoaa me yieyɔ nti, na mmom, nnipa nyinaa deɛ nso, sɛdeɛ bebenya nkwa.",https://www.bible.com/bible/3971/1CO.10.BBTP
1 KORINTOFOƆ 11,"1 Sɛnea mesua Kristo he, homma ɔnyɛ nhwɛsoɔ mma ho.
Abrabɔ a ɔsɛ sɛ mma da no adi asafo he mu
2Na meyi ho ayɛ sɛ hokae me nnoɔma nyinaa mu na hokura amammerɛ he mu sɛdeɛ mede gyaa ho he. 3 Nso mepɛ sɛ hote aseɛ sɛ Kristo ne beema biaa ti, na baa ti ne ne kunu, na Nyankopɔn ne Kristo ti. 4 Beema biaa ɔɔbɔ mpaeɛ anaa ɔɔhyɛ nkɔm na waakata ne ti so he hyɛ ne ti aniwuo, 5na baa biaa a ɔbɔ mpaeɛ anaa ɔhyɛ nkɔm, na ɔnkata ne ti so he hyɛ ne ti aniwuo; ɔte sɛ wabɔ tikwa. 6Na sɛ baa ankata ne ti so a, hedeɛ ma no mmɔ tikwa; na sɛ ɔyɛ aniwuo ma baa sɛ ɔbɛbɔ tikwa a, hedeɛ ɔnkata ne ti so. 7 Na beema deɛ, ɔmfata sɛ ɔkata ne ti so, efiri sɛ ɔyɛ Nyankopɔn subane ne n’animuonyam; na baa nso yɛ beema animuonyam. 8 (Nɔkwasɛm ne sɛ, bɛanyi beema amfiri baa mu, na mmom beema mu ne beyii baa firiiɛ.) 9 Na ɔnyɛ baa nti ne bɛbɔɔ beema, na mmom beema nti ne bɛbɔɔ baa. 10Ne saa nti ɔsɛ sɛ baa kata ne ti so ma no yɛ tumi ho nsɛnkyerɛnne, ɔnam abɔfoɔ he nti. 11Nso Awurade mu he, baa nne ne ho mfiri beema ho na beema nso nne ne ho mfiri baa ho. 12Na sɛnea baa firi beema mu baeɛ he, saa ara nso ne beema nso nam baa so baeɛ; nso adeɛ nyinaa firi Awurade.
13Hoaa hommu atɛne ho mu: Ɔyɛ sɛ baa bɔ mpaeɛ kyerɛ Nyankopɔn berɛ a ɔnkataa ne ti so anaa? 14Nti bra su nkyerɛ ho sɛ sɛ beema gyina ne ti kusuu a, ɔnhyɛ no animuonyam, 15na mmom baa deɛ ogyina ne ti kusuu a, ɔhyɛ no animuonyam? Efiri sɛ bɛde nwi he ama baa he sɛ nkatasoɔ. 16Na sɛ bi pɛ sɛ ɔgye yei ho akyinnye a, me deɛ nea mewɔ ka ne sɛ, yɛ deɛ yemmu saa bra he, na Nyankopɔn asafo ahodoɔ he nso nyɔ saa.
Asɔre mu mpaepaemu
17Nso, berɛ a meema ho ahyɛdeɛ yi he, ɔnyɛ kamfo ne meekamfo ho, efiri sɛ, sɛ hohyiam a ɔnyɛ adepa ne ho yɔ, na mmom adebɔne 18 Na deɛ odi kane he, sɛ hohyia sɛ asafo a, mete sɛ mpaepaemu ya ho mu, na megye di kwane bi so. 19 Ɔkame ayɛ sɛ, ɔsɛ sɛ nkyekyemu ba ho mu, na ama bɛ a bɛyɛ agyidifoɔ mapa he ada adi ho mu.
Awurade adidie asekɔ mu basabasayɔ
20Nti sɛ hobehyiam sɛ hooba Awurade adidie a, nea hoyɔ he nyɛ Awurade adidie koraa, 21efiri sɛ binom di kane di bɛ aduane mee berɛ a kɔm de binom nso, na binom nso abro nsa. 22 Mmɛ nti ne hoyɔ saa! Honni fie a hodidi na honom ya mu? Anaa hoaba sɛ hoobebu Nyankopɔn asafo animtia, na hoahyɛ bɛ a benni hwee he aniwuo? Ɛɛne ne hopɛ sɛ meka kyerɛ ho? Menkamfo ho? Asɛm yei ho deɛ, menkamfo ho da!
Awurade Adidie
23 Na me deɛ, nea menya firii Awurade hɔ heaa ne mede maa ho, sɛ Awurade Yesu anadwo a beyii no maeɛ he ɔfaa paanoo, 24na ɔdaa ase he, obuu mu ka sɛ, “Me nnipadua a beebubu ama ho di. Honyɔ yei mfa nkae me.” 25Saa ara nso ne adidie he akyi he, ɔfaa kuruwaa he nso; na ɔkaa sɛ, “Kuruwaa yi yɛ Apam foforɔ a ɔnam me mogyaa so he. Honyɔ yei, da biaa a hobɛnom he, homfa nkae me.” 26 Na da biaa a hobedi paanoo he na hobɛnom kuruwaa yi ano he, hopae mu ka Awurade wuo he kosi sɛ ɔbɛba.
Awurade adidie asekyerɛ
27 Ne saa nti, deɛ onni paanoo he na ɔnnom Awurade kruwaa he ano kwanpa so he, obedi Awurade nipadua ne ne mogyaa he ho fɔ. 28 Ɔsɛ sɛ biaa sɔ ne ho nhwɛ ansa na wadi paanoo he, na wanom kuruwaa he ano bi. 29Na biaa a onni na ɔnnom no kwanpa so he, odi nom de atemmuo ba ɔnoaa ne so, efiri sɛ wammu Awurade nipadua he yie. 30 Yei nti ne ho mu bebree ayɛ mmerɛ, na binom yare, na binom nso awuwu he. 31Na sɛ yetumi hu nipa ko a yɛyɛ a, hedeɛ nka bemmu yɛ atɛne. 32 Nso sɛ Awurade bu yɛ atɛne a, ɔtwe yɛaso sɛdeɛ yɛ ne wiase ɔɔnsɛe.
33Nti me nuanom, hohyiam sɛ hoobedidi a, hontwɛne ho nuanom. 34Sɛ kɔm de wo a, didi fie, sɛdeɛ ɔbɛyɔ a sɛ hohyia mu a, hoammenya afobuo. Na nnoɔma a aka he, me ba a, metoto no pɛpɛɛpɛ.",https://www.bible.com/bible/3971/1CO.11.BBTP
1 KORINTOFOƆ 12,"Honhom mu nnoɔma
1Na deɛ ɔfa honhom fam nsɛm ho deɛ, anuanom, mempɛ sɛ mede bibiaa sie ho. 2 Honim sɛ kane he a na hoyɛ abosonsomfoɔ he, homa bɛdaadaa ho de ho kɔɔ abosom a bentumi nkasa hɔ. 3 Nti mepɛ sɛ hote aseɛ sɛ biaa a ɔnam Nyankopɔn honhom mu kasa he nka sɛ, “Yesu yɛ abusudeɛ,” na biaa ntumi nka sɛ “Yesu yɛ Awurade” gye sɛ ɔnam Honhom Kronkron so.
4 Afei, adom akyɛdeɛ he gu ahodoɔ, nso Honhom korɔ heaa ne de ma; 5 na som nnwuma he nso gu ahodoɔ nso Awurade baako heaa ne de ma; 6na dwumadie nso gu ahodoɔ, nso Nyankopɔn baako he a ne di dwuma he nyinaa bɛ nyinaa bɛ mu. 7 Nso ɔma Honhom he da adi bɛ mu biaa mu na aba mfasoɔ ama bɛ. 8Na ɔnam Honhom he so ma bi anyansasɛnka, bi nso ɔma no nimdesɛnka sɛdeɛ Honhom korɔ heaa pɛ. 9Foforɔ nso ɔma no gyidie Honhom korɔ he a mu, bi nso ɔma no ayaresa adom akyɛdeɛ Honhom baako he a, 10 bi nso ɔma no nsɛnkyerɛnne, foforɔ nso nkɔmhyɛ, na foforɔ nso honhom ahodoɔ mu nhunumu, bi nso ɔma no kasa hodoɔ, na bi nso ɔma no kasa hodoɔ nkyerɛaseɛ. 11 Na yeinom nyinaa Honhom korɔ he a ne yɔ, na ɔkyekyɛ ma biaa sɛdeɛ ɔpɛ.
Asafo he baakoyɛ
12 Na sɛ nipadua he yɛ baako nso ɔwɔ akwaa bebree he, na akwaa he nyinaa dɔɔso, nso ne nyinaa yɛ nipadua baako he, saa ara nso ne Kristo nso teɛ. 13 Na Honhom baako mu ne bɛbɔɔ yɛ asu kɔɔ nnipadua baako mu, Yudafoɔ oo, Helafoɔ oo, nkoa oo, adehyeɛ oo—na bɛmaa yɛ nyinaa nomm Honhom baako.
14 Nɔkorɛ, nipadua he nyɛ akwaa baako, na mmom ɔyɛ akwaa bebree. 15Sɛ nane ka sɛ, “ɔnam sɛ menyɛ nsa nti, menka nnipadua he ho” a, ɔno nkyerɛ sɛ ɔnka nipadua he ho. 16Na sɛ aso bɛka sɛ, “ɔnam sɛ menyɛ ani nti, menka nnipadua he ho a,” ɔnkyerɛ sɛ ɔnka nnipadua he ho. 17Sɛ nipadua he nyinaa yɛ ani a, nka deɛ yɛde bɛte ya he? Nka nipadua nyinaa yɛ deɛ bɛde te asɛm a, nka deɛ yɛde behua adeɛ ya he? 18Na sɛdeɛ ɔteɛ yi, Nyankopɔn hyehyɛ nipadua akwaa he biaa sɛdeɛ ɔpɛ. 19Sɛ ne nyinaa yɛ akwaa baako a, nka nipadua he ya he? 20 Nso sɛdeɛ ɔteɛ he, yɛwɔ akwaa bebree, nso nipadua baako. 21Ani ntumi nka nkyerɛ nsa sɛ, “Menhia wo,” na tire nso ntumi nka nkyerɛ nane sɛ, “Menhia wo.” 22Mmom, nipadua akwaa a akɔyɛ sɛ ɔmmerɛ he, yentumi nkwati no, 23na yɛde anidie pii hyehyɛ nipadua akwaa a yɛdwene sɛ ne ho nhia papa he, na yebu akwaa a bemmu no he kyɛne so; 24berɛ a yɛ akwaa a ɔwɔ anidie kɛseɛ he nhia yei. Nso Nyankopɔn ahyehyɛ nipadua he de anidie a ɔkyɛne so ama akwaa a bemmu no he, 25na ntawantawadie amma nipadua he mu, na mmom, akwaa he anya tema korɔ amema bɛ ho bɛ ho. 26Sɛ akwaa baako hu amane a, bɛ nyinaa bɛ ne no hu amane; sɛ akwaa bi nya anidie a, bɛ nyinaa bɛ ne no ani gye.
27Afei ho yɛ Kristo nipadua na ho yɛ n’akwaa mmaako mmaako. 28 Na Nyankopɔn de binom asi asafo he mu, deɛ odi kane, Asomafoɔ, deɛ ɔtɔ so mmienu, adiyifoɔ, deɛ ɔtɔ so mmeɛnsa, akyerɛkyerɛfoɔ; ansa na tumideɛyɔ, ansa na ayaresa akyɛdeɛ, mmoa ahodoɔ, akannie ahodoɔ, kasa hodoɔ. 29Yɛ nyinaa yɛ asomafoɔ anaa? Yɛ nyinaa yɛ adiyifoɔ anaa? Yɛ nyinaa yɛ akyerɛkyerɛfoɔ anaa? Yɛ nyinaa yɔ nsɛnkyerɛnne anaa? 30Yɛ nyinaa wɔ ayaresa akyɛdeɛ anaa? Yɛ nyinaa ka kasa ahodoɔ anaa? Yɛ nyinaa kyerɛ kasa ahodoɔ ase anaa? 31 Na hompre mpɛ akyɛdeɛ a ɔkyɛne so he. Na mɛkyerɛ ho kwane a odi mu kyɛne so he.",https://www.bible.com/bible/3971/1CO.12.BBTP
1 KORINTOFOƆ 13,"Dɔ ho asɛm
1Sɛ mede nnipa ne abɔfoɔ kɛtrɛma kasa na menni dɔ a, mete sɛ twene a ɔyɔ dede anaa akasaa a ɔɔwoso. 2 Na sɛ mewɔ nkɔmhyɛ tumi, na meyɔ ahintasɛm ne nimdeɛ nyinaa mu nteaseɛ, na mewɔ gyidie nyinaa ma metumi tutu mmepɔ, na menni dɔ a, mensɛ hwee. 3 Sɛ mede m’ahodeɛ nyinaa kyɛ, na mede me nipadua mma sɛ bɛnhye a, na menni dɔ a, menya ho mfasoɔ biaa. 4Dɔ yɛ abodwokyɛre; dɔ yam yɛ, dɔ nyɛ anibereɛ anaa ahohoahoa, anaa ahomasoɔ 5 anaa dwɛɛ; ɔnyɔ deɛ ɔnoaa pɛ, onni koko bɔne anaa abufuo; 6 n’ani nnye bɔne ho, na mmom n’ani gye nɔkorɛ ho. 7 Ɔto ne bo ase adeɛ nyinaa mu, ɔgye adeɛ nyinaa di, ɔwɔ adeɛ nyinaa mu anidasoɔ, na ogyina adeɛ nyinaa mu pintinn. 8Dɔ to ntwa da. Na nkɔmhyɛ deɛ, obetwam akɔ, kasa ahodoɔ nso bɛgyae; nimdeɛ nso bɛba awieeɛ, 9efiri sɛ yɛ nimdeɛ nwie pɛyɛ, na yɛhyɛ nkɔm fa ne fa. 10Na sɛ nea owie pɛyɛ he ba a, deɛ onwie pɛyɛ he bɛba awieeɛ. 11Meyɛ abɔfra he, mekasaa sɛ abɔfra, medwenee sɛ abɔfra, mesusuu sɛ abɔfra; na mebɛyɛɛ panyini he, magyae me mmɔfrasɛm he. 12 Seesei deɛ, yehu nnoɔma tosee ahwehwem, na daakye deɛ he deɛ, yebehu bibiaa pefee. Seesei menim fa kakra bi; na daakye deɛ, mehu no yie, sɛdeɛ benim me yie he. 13 Na afei gyidie, anidasoɔ ne dɔ, nnoɔma mmeɛnsa yi ne ya hɔ, na mu kɛseɛ paa ne dɔ.",https://www.bible.com/bible/3971/1CO.13.BBTP
1 KORINTOFOƆ 14,"Nkɔmhyɛ sene kasa ahodoɔ
1 Honhwehwɛ dɔ akyi kwane na hommɔ honhom akyɛdeɛ ho mmɔdene, na ne titire honhwehwɛ sɛ hobetumi ahyɛ nkɔm. 2Deɛ ɔka kasa foforɔ bi he nkasa nkyerɛ nnipa, na mmom ɔkasa kyerɛ Nyankopɔn; efiri sɛ biaa nte deɛ ɔka he ase, na ɔnam honhom he so ka ahintasɛm. 3Kwane bi so he, deɛ ɔhyɛ nkɔm he kasa ma nipa yiedie, afotuo ne awerɛkyekyerɛ. 4Deɛ ɔka kasa foforɔ bi he, ɔka de ma ɔnoaa ne nkɔsoɔ, nso deɛ hyɛ nkɔm he deɛ, ɔhyɛ ma asafo he nyinaa nkɔsoɔ. 5 Menya a nka ho nyinaa hoka kasa ahodoɔ, nso deɛ nka mepɛ paa ne sɛ hobɛhyɛ nkɔm. Deɛ hyɛ nkɔm he so kyɛne deɛ ka kasa ahodoɔ, gye sɛ bi kyerɛ aseɛ, sɛdeɛ ɔbɛyɛ a asafo he benya nkɔsoɔ.
6 Afei, anuanom, sɛ meba ho nkyɛne bɛka kasa ahodoɔ, na mankasa ankyerɛ ho adiyie anaa nimdeɛ anaa nkɔmhyɛ anaa nkyerɛkyerɛ mu a, mmɛ mfasoɔ ne ho benya ne me so? 7Sɛnea ɔteɛ he, nnoɔma a nkwa nnim wɔ nnyegyeɛ bi; sɛ ɔyɛ atɛntɛnbɛne anaa sankuo, nso sɛ nsonsonoyɛ biaa amma nnyegyeɛ he mu a, ɔbɛyɛ dɛ ne bebehu nea woobɔ ya atɛntɛnbɛne anaa sankuo he so? 8Na sɛ totorobɛnto he annyegye yie a, hwane ne besiesie ne ho akɔ sa? 9Saa ara nso ne ɔteɛ, sɛ hode ho kɛtrɛma ka nsɛm a nteaseɛ nni mu a, bi bɛyɛ dɛ ate deɛ hooka he ase? Ɔte sɛ hookasa gu mframa mu kwa. 10Nnyegyeɛ ahodoɔ bebree ne ya wiase, nso biaa nni hɔ a onni asekyerɛ. 11Nti sɛ mente kasaa he ase a, mebu deɛ ɔkasa he sɛ pɔtɔni ne deɛ ɔkasa he nso bu me pɔtɔni, 12 Na ho nso, sɛdeɛ ho ani abere ɔɔpɛ honhom akyɛdeɛ he, hommɔ ho ho mmɔdene sɛ hobenya abu so na asafo he anya nkɔsɔ.
13 Nti deɛ ɔka kasa foforɔ he, ma no mmɔ mpaeɛ nserɛ akyɛdeɛ a bɛde kyerɛ kasa foforɔ ase he nso. 14Na mede kasa foforɔ bɔ mpaeɛ a, me honhom ne bɔ mpaeɛ he, na ɔnyɛ m’adwene ne mede oodi dwuma. 15 Sɛ ɔte saa, ɛɛne ne ɔsɛ sɛ meyɔ? Mede honhom he bɛbɔ mpaeɛ, na mede adwene nso abɔ mpaeɛ. Mede honhom bɛto dwom, na mede adwene nso ato dwom. 16Sɛ anyɛ saa a, wode honhom hyira a, ɔbɛyɛ dɛ na deɛ ɔnte aseɛ he agye w’aseda he so sɛ “Amen”, bere a onnim deɛ wooka? 17Ewom, wada ase yie deɛ, nso ɔnyɛ foforɔ dene. 18Meda Nyankopɔn ase sɛ meka kasa hodoɔ sene ho nyinaa; 19Nso asafo he mu deɛ, mɛpɛ sɛ mede m’adwene bɛka nsɛm num de akyerɛkyerɛ binom sene sɛ mɛka nsɛm mpem du kasa foforɔ mu.
20 Anuanom, honnyɛ asɛm he nteaseɛ mu mmɔfra; na mmom, honyɛ bɔne mu nkokoa; ne nyinaa mu he, honyɛ nnipa a bɛanyini nsɛm ho nteaseɛ mu. 21 Mmara he mu he, bɛatwerɛ sɛ,
“Mɛfa nnipa a bɛka kasa foforɔ
ne ahɔhoɔ ano so
ne bɛkasa nnipa yi ho;
nso ne nyinaa mu he, bentie me,”
Awurade ne ɔɔka.
22Ne saa nti, kasa foforɔ nyɛ nsɛnkyerɛnne mma agyidifoɔ, na mmom ɔyɛ nsɛnkyerɛnne ma bɛ a bɛnnye nni, na nkɔmhyɛ ya hɔ ma bɛ a bɛnnye nni na ɔnyɛ bɛ a bɛgye di.
23Na sɛ asafo he nyinaa hyia na sɛ bɛka kasa foforɔ a, na bɛ a bennim anaa abɔntensofoɔ ya hɔ a, bɛnka sɛ hoabobɔ adam?
24Na sɛ ho nyinaa hohyɛ nkɔm na nea ɔnye nni anaa nipa foforɔ bi ba hɔ a, nkɔm a hohyɛ he ma ne tiboa bu no fɔ; na ho bɛma n’ani aba ne ho so.
25 Na deɛ ɔnye nni he, sɛ n’ahintasɛm da adi a, ɔkoto de n’anim butu fam, Nyankopɔn anim ne ɔsom no pae mu ka sɛ, ampa Nyankopɔn ne ho ya hɔ.
26 Afei mmɛ ne yɛnyɔ, anuanom? Sɛ hohyia mu a, biaa wɔ nnwom, nkyerɛkyerɛ, adiyie, kasa bi, anaa nkyerɛaseɛ bi. Homma ne nyinaa nyɛ deɛ ɔma nkɔsoɔ. 27Sɛ binom ka kasa foforɔ bi a, homma bemu nnipa mmienu anaa aboro so a mmeɛnsa, ne nka; homma biaa nka no mmaako mmaako, na nipa baako nkyerɛ aseɛ. 28Na sɛ biaa nni hɔ a ɔbɛkyerɛ kasa foforɔ he ase a, ma bɛ mmua bɛano asafo he mu, na bɛnkasa nkyerɛ bɛ ho ne Nyankopɔn. 29 Homma adiyifoɔ mmienu anaa mmeɛnsa nkasa, na nkaeɛ he nkari adiyie he nhwɛ. 30Sɛ ɔkɔ ba sɛ begu so ɔɔhyɛ nkɔm he, bɛ a bɛtete hɔ he bi nya adiyie a, ma deɛ ɔɔkasa he mmua n’ano. 31Na ho nyinaa ho betumi ahyɛ nkɔm, baako wie a na baako nso ahyɛ, na ho nyinaa hoasua na ahyɛ ho nkuranee, 32efiri sɛ adiyifoɔ he wɔ tumi ya adiyie adom akyɛdeɛ he so. 33Na Nyankopɔn nyɛ sakasaka Nyankopɔn na mmom asomdwie Nyankopɔn.
(Sɛdeɛ ɔteɛ ahoteefoɔ asafo nyinaa mu he, 34 ɔsɛ sɛ mmaa mmua bɛ ano asafo he mu. Na benni ho kwane sɛ bɛkasa, mmom bɛmmerɛ bɛ ho ase, sɛdeɛ mmara he nso ka he. 35Sɛ bibi ne bɛpɛ sɛ behu a, bemmisa bɛ kununom berɛ a bɛya fie; efiri sɛ ɔyɛ aniwuo ma baa sɛ ɔbɛkasa asafo he mu. 36Mmɛ di! Ho mu ne Nyankopɔn asɛm firi baeɛ? Anaa ho nkoaa ne hoate Nyankopɔn asɛm.)
37 Sɛ bi ka sɛ ɔyɛ diyifoɔ, anaa ɔwɔ honhom mu tumi a, ɔsɛ sɛ ohu sɛ deɛ meetwerɛ ama ho yi yɛ ahyɛdeɛ firi Nyankopɔn hɔ. 38Na sɛ bi anhu yei a, mma biaa nnye onii he ntom. 39Nti anuanom, hommɔ adiyie ho mmɔdene na honnsi kasa ahodoɔ ka ho kwane; 40 Na honyɔ nnoɔma nyinaa fɛfɛɛfɛ, ne kwane so, ne kwane so.",https://www.bible.com/bible/3971/1CO.14.BBTP
1 KORINTOFOƆ 15,"Yesu wuo ne ne wusɔreɛ
1Anuanom, afei mepɛ sɛ ho hu sɛ, asɛmpa a mepae mu ka kyerɛɛ ho a ho nso hogyeɛ na hogyina mu nso he, 2sɛ ho sɔ mu yie a, ɔno ne ɔnam so bɛgye ho nkwa— gye sɛ ebia hogye dii kwa deɛ.
3 Na me deɛ, deɛ ohia pa ara a me nsa kaeɛ a mede hyɛɛ ho nsa: ɔno ne sɛ yɛ bɔne nti ne Kristo wuiɛ, sɛdeɛ twerɛm he ka he 4 na besiee no, na nnansa so ɔsɔreeɛ sɛdeɛ twerɛ nsɛm ka he, 5 na oyii ne ho adi kyerɛɛ Kefa, ɔne dummienu he. 6Afei oyii ne ho adi kyerɛɛ anuanom bɛboro ahenum berɛ korɔ mu, bemu dodoɔ da so te ase, ɔyam sɛ binom adeda deɛ. 7 Afei oyii ne ho adi kyerɛɛ Yakobo, ɔne asomafoɔ henom. 8 Deɛ otwa toɔ he, me ne oyii ne ho adi kyerɛɛ me a me te sɛ deɛ bɛapatu awo no. 9 Na me ne asomafoɔ he mu kaakyire, na mensɛ sɛ bɛfrɛ me somafoɔ mpo, efiri sɛ metaa Nyankopɔn asafo. 10 Nso Nyankopɔn adom nti ne mete sɛdeɛ meteɛ yi, na n’adom a ɔya me so he nyɛ kwa. Mmom meyɛ adwuma sene bɛ nyinaa— ɔyam sɛ na ɔnyɛ me deɛ, na mmom sɛdeɛ Nyankopɔn adom a ɔte me mu he teɛ. 11Nti sɛ me oo, sɛ bɛ oo, saa ne yɛpae mu kaeɛ, na saa ne hogye diiɛ.
Yesu wuo ne ne wusɔreɛ
12Na afei, sɛ bɛpae mu ka sɛ bɛanyane Kristo afiri awufoɔ mu a, obaa no sɛ ne homu binom ka sɛ awufoɔ sɔreeɛ nni hɔ? 13Sɛ awufoɔ sɔreeɛ nni hɔ a, hedeɛ bɛanyane Kristo; 14na sɛ Kristo ansɔre a, hedeɛ na yɛ asɛnka he yɛ kwa, na ho gyidie nso yɛ kwa. 15 Na afei, bebehu yɛ sɛ yɛyɛ Nyankopɔn adansekunumufoɔ, efiri sɛ yedi Nyankopɔn ho adanseɛ sɛ ɔnyanee Kristo— sɛ awufoɔ anyane a, hedeɛ na wanyane no. 16 Na sɛ awufoɔ nnyane a, hedeɛ Kristo nso annyane. 17 Sɛ bɛannyane Kristo a, ho gyidie he yɛ kwa na hoda so te ho bɔne mu. 18Na sɛ ɔte saa a, na bɛ a bɛadeda Kristo mu he nso he ayera. 19Sɛ wiase yi abrabɔ mu nkoaa ne yɛwɔ Kristo mu anidasoɔ a, hedeɛ na yɛne nnipa nyinaa mu mmɔborɔfoɔ.
20 Nso nɔkwasɛm ne sɛ, bɛanyane Kristo afiri awufoɔ mu, waayɛ bɛ a bɛawu nyinaa aba a odi kane. 21 Ɔnam sɛ wuo nam nipa so ne baeɛ nti, saa nso ne awufoɔ sɔreeɛ nam nipa so baeɛ; 22Na sɛnea nnipa nyinaa wu Adam mu he, saa nso ne bɛ nyinaa benya nkwa Kristo mu. 23 Na biaa wɔ ne diberɛ: Kristo ne aba a odi kane, na ɔno akyi he bɛ a bɛyɛ Kristo deɛ he nso adi hɔ, sɛ ɔba bio a, 24 ansa na awieeɛ he ɔde ahennie he ahyɛ Agya Nyankopɔn nsa, na watu ahennie ne ahoɔdene ne tumidie nyinaa agu. 25 Na ɔsɛ sɛ odi hene kosi sɛ ɔde n’atamfoɔ nyinaa bɛhyɛ ne nane ase. 26 Tamfoɔ a otwa toɔ a bɛbɛsɛe no ne wuo. 27 Na “Nyankopɔn de nnoɔma nyinaa ahyɛ ne nane ase.” Na sɛ ɔka sɛ, “Nnoɔma nyinaa hyɛ ne nane ase a,” ɔda hɔ pefee sɛ, deɛ ɔde nnoɔma he guu ne nane ase he nka nnoɔma a ɔhyɛ n’ase he ho. 28Na sɛ nnoɔma nyinaa hyɛ n’ase a, hedeɛ na ba he ankasa de ne ho bɛhyɛ deɛ ɔde nnoɔma hyɛ n’ase he, na Nyankopɔn ayɛ nnoɔma nyinaa so tumfoɔ.
29Sɛ ɔnte saa a, nka bɛ a bɛma bɛbɔɔ bɛ asu maa awufoɔ he yɔɔ saa de gyee mmɛ? Sɛ benyane awufoɔ a, mmɛ nti ne binom gyina bɛanane mu bɔ asu?
30 Ɛɛne nti ne yɛde yɛho to amaneɛ mu bere biaa yi? 31 Mewu da biaa! Anuanom, sɛ mehoahoa meho ho mu a mehoahoa me ho ya yɛ wura Kristo Yesu mu. 32 Na sɛ nnipa anidasoɔ nti ne me ne bɛ a bɛ ani ɔdene sɛ wuram mmoa kõõ Efeso dea, abɛ mfasoɔ ne menya? Sɛ awufoɔ nsɔre a,
“Homma yennidi na yɛnom,
na kyena na yɛawu.”
33Hommma bɛnnnaadaa ho:
“Afeku bɔne sɛe bra pa.”
34 Homma ho ani nna hɔ, na honnyɔ bɔne; na binom nnim Nyankopɔn. Meka yei de hyɛ ho aniwuo.
Soro nipadua ne fam nipadua
35Nso bi bebisa sɛ, Sɛ ne bebesi anyane awufoɔ? Mmɛ nipadua ne bɛde bɛba? 36 Wo a wonni adwene! Deɛ wodua he nnya nkwa gye sɛ owu ansa. 37Na deɛ wodua he deɛ, ɔnyɛ deɛ ɔbɛba he ne wodua, na mmom ɔyɛ aba kɛkɛ, ayuo anaa aburo. 38 Na Nyankopɔn ma yɛ dua a ɔpɛ, na ɔma aba he mu biaa nya ɔnoaa ne dua. 39Honam nyinaa nyɛ pɛ, ɔsono nnipa honam, ɔsono ntɔteboa honam, ɔsono nnomaa honam, na ɔsono adwene nso deɛ. 40Soro abɔdeɛ ya hɔ ne fam abɔdeɛ nso ya hɔ, ɔsono soro deɛ he animuonyam ne ɔsono fam deɛ he nso. 41Awia animuonyam nko, na bosome nso deɛ nko, nsoromma animuonyam nko, ampa, ɔsono nsoromma biaa animuonyam.
42Saa ne awufoɔ sɔreeɛ teɛ. Bedua no porɔeɛ, obenyane deɛ ɔmporɔ mu. 43 Bedua no deɛ onni anidie mu, benyane no animuonyam mu. Bedua no mmerɛyɛ mu, benyane no tumi mu. 44Bedua no kra nipadua mu, benyane no honhom nipadua mu. Sɛ honam nipadua ya hɔ a, saa ne honhom nipadua nso ya hɔ. 45 Bɛatwerɛ sɛ, “Nnipa a odi kane, Adam, bɛyɛɛ kra teasefoɔ”; na Adam a otwa toɔ deɛ, ɔbɛyɛɛ honhom a ma nkwa. 46Nso ɔnyɛ honhom mu deɛ he ne di kane, na mmom honam he, ansa na honhom. 47Nipa a odi kane he firi fam, ɔyɛ famni, nipa a ɔtɔ so mmienu he firi soro 48Sɛdeɛ nipa a ofiri fam teɛ he, saa ara ne famfoɔ teɛ; na sɛdeɛ soro nipa he teɛ he, saa ara ne sorofoɔ he nso teɛ. 49 Sɛdeɛ yɛ subane te sɛ famni he, saa nso ne yɛbɛfa soroni he nso subane.
50Anuanom, deɛ meeka ne sɛ: honam ne mogyaa ntumi nya Nyankopɔn ahennie, saa ne deɛ ɔporɔ ntumi nya deɛ ɔmporɔ. 51 Tie na mɛka wo ahintasɛm! Yɛ nyinaa yenwu, nso yɛ nyinaa bɛsesa, 52 ntɛm so, mpofirem, totorobɛnto a odi akyire he hyɛne mu. Totorobɛnto he bebom, na awufoɔ benyane a bɛmprɔ da, na yɛbɛsesa. 53 Na deɛ ɔporɔ he bɛhyɛ deɛ ɔmporɔ, na deɛ owu he ahyɛ deɛ onwu. 54 Na sɛ deɛ ɔporɔ he hyɛ deɛ ɔmporɔ, na deɛ owu he hyɛ deɛ onwu a, ɔno ne deɛ bɛaka he bɛba mu sɛ:
“Waamene wuo nkunim mu.”
55 Oo! Wuo, wo nkunim ya he?
Oo! Wo nwowɔeɛ ya he?
56 Wuo nwowɔeɛ yɛ bɔne, na bɔne tumi ne mmara. 57Nso aseda nka Nyankopɔn a ɔnam Awurade Yesu Kristo so ama yɛ adi nkunim.
58 Nti anuanom adɔfoɔ, hontintim, honnhinhim, honkɔ so Awurade adwuma mu daa, efiri sɛ, honim sɛ, ho brɛ ɔnyɛ kwa Awurade mu.",https://www.bible.com/bible/3971/1CO.15.BBTP
1 KORINTOFOƆ 16,"Toɔ a beyi kɔma Yerusalem asafo he mu ahiafoɔ
1 Na afei ɔfa toɔ a bɛgye ma ahoteefoɔ he ho deɛ, honni nhyehyɛeɛ a mede maa Galatia asafo ahodoɔ he. 2 Nnawɔtwe he mu da a odi kane biaa he, ho mu biaa nhwɛ deɛ wanya na onyi bibi nsie na ho mmoaboa ano, na amma sɛ berɛ a hobehu me hɔ he afei ne hoobɛgyegye ntoboa he. 3Na sɛ meba a, mɛma bɛ a hode nwoma bɛma bɛ de akyerɛ sɛ bɛ ne bɛfata sɛ bɛde ho ntoboa he kɔ Yerusalem he de akɔ. 4Na sɛ ohia sɛ me nso mekɔ bi a, mene bɛ bɛkɔ.
5 Mɛba honkyɛne berɛ a makɔfa Makedonia efiri sɛ mɛfa Makedonia. 6 Na ebia na matena ho nkyɛne kakraa bi anaa mpo medi awɔberɛ he nyinaa ya ho nkyɛne, na hoagya me kwane ama makɔ baabi a mɛkɔ. 7 Na mempɛ sɛ meetwa mu nkoaa ne mehu ho, na m’ani da so sɛ, sɛ Awurade ma ho kwane a medi ho nkyɛne nna kakra. 8 Na mɛtena Efeso akosi Pentekoste afahyɛ he, 9 efiri sɛ bɛabie pono kɛseɛ a mu adwuma bɛsõ aba ama me, nso bɛ a bɛasɔre atia dɔɔso.
10 Sɛ Timoteo ba a, honhwɛ na wammɔ hu berɛ a ɔya ho nkyɛne, efiri sɛ ɔɔyɛ Awurade adwuma te sɛ meaa, 11 nti mma biaa mmu no animtia. Honya no kwane asomdwie mu, na ɔmmra me nkyɛne, na meehwɛ ɔne anuanom binom anim.
12 Afei, yɛ nua Apolo deɛ, metuu no fo dendenndene sɛ ɔne anuanom mmra ho nkyɛne, nso na ɔmpɛ sɛ ɔbɛba koraa seesei, na sɛ ɔnya kwane a ɔbɛba.
13 Honwɛne, honyina pintinn ho gyidie mu, honya akokoɔduro, honyɛ dene. 14Nea hobɛyɔ nyinaa, honyɔ no dɔ mu.
15 Afei anuanom, honim sɛ Stefano fiefoɔ ne nnipa a bedii kane de bɛ ho maa asɛmpa he ya Akaia, na bɛde bɛ ho ama ahoteefoɔ som he. 16 Metu ho fo sɛ hommrɛ ho ho ase mma nnipa a bɛte saa ne biaa a ɔde ne ho hyɛ som adwuma he mu, na ɔne bɛ brɛ bom. 17Na m’ani gye Stefano ne Fortunato ne Akaiko mmaeɛ he ho, efiri sɛ honni menkyɛne he, bɛne bebesii ho anamu; 18 Na bɛmaa me honhom ne ho honhom ho dwodwoo bɛ. Nti honnye saa nnipa he ntom.
19 Asafo a ɔya Asia he kyeakyea ho. Akwila ne Priska, ne asafo a ɔya bɛ fie he kyea ho bebree, Awurade mu. 20 Anuanom nyinaa kyea ho. Homfa dɔ nkyea nkyea ho ho.
21 Me Paulo me nsa ano nkyea di. 22 Sɛ bi mpɛ Awurade Yesu asɛm a, onnue! Yɛ Awurade bra! 23Yɛ Awurade Yesu adom nka ho ho. 24Me dɔ nka ho nyinaa Kristo Yesu mu. Amen!",https://www.bible.com/bible/3971/1CO.16.BBTP
2 KORINTOFOƆ NNIANIMU,"NNIANIMU
Krataa a ɔtɔ so mmienu a Paulo twerɛ de kɔmaa Korintofoɔ he, ɔtwerɛɛ no berɛ a na ayɔnkofa a ɔda ɔne Korinto asafo he ntam nyɛ papa. Na asafo he mu nnipa bi asɔre atia Paulo, nso na ɔpere hwehwɛ sɛ obesiesie bɛ ntam. Ɔkaa nso sɛ, ɔbɛyɛ no anigye sɛ bebesiesie bɛ ntam.
Fa a odi kane ya krataa he mu he, Paulo kyerɛkyerɛɛ ayɔnkofa a na ɔda ɔno ne Korinto asafo he ntam he mu. Ɔkyerɛɛ mu deɛ nti a ɔkasaa dendenndene so kyerɛɛ bɛ a bɛkasa tiaa he na bɛsɔre tiaa no ya asafo he mu. Ɔkasa faa anigyeɛ a wanya afiri ne kasa-dendene a ɔkasaeɛ na awie bɛ adwensakra ne nkabom mu. Ɔno akyi he, ɔsrɛɛ asafo he sɛ bemfiri bɛ akomam nyi bi mfa mmoa Kristofoɔ a bibi ahia bɛ ya Yudea he. Ti a otwa toɔ he mu he, Paulo ka sii so dua sɛ ɔyɛ somafoɔ. Afei Paulo yii ne ho ano sɛ nnipakuo ketewa bi a bɛya Korinto he ka sɛ ɔnyɛ somafoɔ mapa, na mmom bɛne bɛyɛ asomafoɔ mapa.
MU NSƐM
Nsɛm a odi kane 1:1-11
Paulo ne asafo a ɔya Korinto he 1:12—7:16
Ntoboa a ɔde ɔɔkɔma Akristofoɔ bɛya Yudea 8:1—9:15
Paulo anoyie ya n’asomafoyɛ tumi ho 10:1—13:10
Awieeɛ 13:11-14",https://www.bible.com/bible/3971/2CO.INTRO1.BBTP
2 KORINTOFOƆ 1,"1 Paulo a ɔnam Nyankopɔn pɛ so ne bɛayi no sɛ Kristo Yesu somafoɔ, ɔne yɛ nua Timoteo, twerɛ krataa yi de kɔma Nyankopɔn asafo a bɛya Korinto ɔne ahoteefoɔ nyinaa a bɛya Akaia mane nyinaa mu. 2 Adom ne asomdwie a ofiri yɛ Agya Nyankopɔn ne Awurade Yesu Kristo nka ho.
Awerɛkyekyerɛ nsɛm
3 Ayeyie nka yɛ Awurade Yesu Kristo Nyankopɔn ne n’Agya a ɔyɛ mmɔborɔhunu Agya ne awerɛkyekyefoɔ nyinaa Nyankopɔn, 4a ɔkyekyere yɛ werɛ yɛ ahohia nyinaa mu, na yɛatumi afa awerɛkyekyerɛ a Nyankopɔn de kyekyere yɛ werɛ he so akyekyere bɛ a bɛya ahohia biaa mu werɛ. 5 Na sɛdeɛ Kristo amaneɛ a Kristo nti yehuiɛ dɔɔso he, saa ara nso ne yɛ awerɛkyekyerɛ dɔɔso Kristo mu. 6 Na sɛ yɛya ahohiahia mu a, ɔyɛ ho awerɛkyekyerɛ ne ho nkwagyeɛ ntia; na sɛ bɛkyekyere yɛ werɛ a, ɔyɛ awerɛkyekyerɛ a ɔma hotumi gyina amanehunu a yɛ nso yɛhyia bi he mu. 7Anidasoɔ yɛwɔ no ho mu he nhinhim; efiri sɛ, yenim sɛ sɛdeɛ ho ne yɛ huu amane he, saa ara nso ne ho ne yɛ kyɛ yɛ awerɛkyekyerɛ.
8 Anuanom, yɛmpɛ sɛ yɛde ahohia a ɔbaa yɛ so Asia he sie ho; ahohiahia he mu yɛɛ dene paa maa afei deɛ, yesuroo sɛ yɛ nkwa mpo befiri yɛ nsa. 9Nɔkwasɛm ne sɛ, yɛtee nka yɛ mu sɛ yebewuwu, saa nti yɛamfa yɛ ho anto yɛ ho so, na mmom Nyankopɔn a onyane awufoɔ he ne yɛ de ho too no so. 10 Deɛ ɔgyee yɛ firii wuo amena mu he bɛkɔ so agye yɛ; ne so ne yɛ ani da sɛ ɔbɛkɔ so agye yɛ. 11Deɛ ho nso hobetumi ayɔ aboa ne sɛ hobɛsrɛ ama yɛ, na ama nnipa pii ada ase ama yɛ ya deɛ nnipa pii mpaebɔ nti bɛde adom yɛ he ho.
Paulo ahohoahoa
12 Yei ne deɛ yɛde hoahoa yɛ ho a ahonim di ho adanseɛ, sɛ kronkronyɛ ne nɔkorɛdie a ofiri Nyankopɔn mu, a ɔnyɛ nipa nyansa, na mmom Nyankopɔn adom, na yɛde abɔ yɛ bra wiase, ne titire he kwane a yɛfaa so ne ho diiɛ he mu. 13Na yɛntwerɛ bibiaa mma ho gye dea hobetumi akenkane na hoate aseɛ nso; mewɔ anidasoɔ sɛ hobɛte aseɛ akosi awieeɛ. 14 Sɛdeɛ hoate yɛ aseɛ kwane bi so he, sɛ Awurade Yesu da he, yɛyɛ ho ahohoahoa sɛdeɛ ho nso hoyɛ yɛ ahohoahoa.
15Menim yei nti ne mepɛɛ sɛ medi kane aba ho nkyɛne, sɛdeɛ ɔbɛyɛ a hobenya adom mmɔho ne mprenu so; 16 Mepɛɛ sɛ, sɛ meekɔ Makedonia a, medi kane aba ho nkyɛne, na meesane aba nso a, mafa ho nkyɛne bio na hoagya me kwane ama makɔ Yudea. 17Nti meyɔɔ m’adwene sɛ mɛyɔ saa he, medii adwenharesɛm anaa? Anaa nea mesusuu sɛ mɛyɔ he, mesusuu no sɛ wiaseni a otumi ka sɛ “Ɛɛ” ɔne “Daabi” berɛ korɔ heaa mu? 18Sɛ Nyankopɔn yɛ nɔkwafoɔ yi, yɛ nso yɛ ano nyɛ ntanta da ya nsɛm a yɛka kyerɛ ho he ho. 19Na Nyankopɔn ba he, Yesu Kristo a me ne Silwano ne Timoteo ka n’asɛm he, wanyɛ ano ntanta bibiaa ho, efiri sɛ ɔyɛ nɔkwafoɔ. 20 Na Nyankopɔn bɔhyɛ nyinaa yɛ nɔkorɛ. Ne saa nti ɔnam Kristo so ne yɛka “Amen” de hyɛ Nyankopɔn animuonyam. 21Na Nyankopɔn ne si so dua sɛ yɛ ne ho yɛ Kristo dea, na waayi yɛ Nyankopɔn mu. 22 Afei nso waahyɛ yɛ nsõ, na waama yɛ ne ba he ho nsɛnkyerɛnne a ɔno ne Honhom Kronkron he yɛ akoma mu.
23 Sɛ nea meeka yi meboa a, Nyankopɔn mmu me fɔ: na mempɛ sɛ meha ho nti ne mamma Korinto bio he. 24 Ɔnyɛ sɛ ebia yɛɛhyɛ ho sɛ honye bibi nni, na mmom yɛ ne ho yɔ adwuma bom na ama ho ani agye.",https://www.bible.com/bible/3971/2CO.1.BBTP
2 KORINTOFOƆ 2,"Deɛ enti a Paulo mmaa Korinto
1 Nti meyɛɛ m’adwene sɛ me nsrahwɛ a mɛsra ho bio he, ɔnyɛ deɛ ɔde awerɛhoɔ bɛba. 2Na sɛ mema hofa yeyaa mu a, hwane bio ne bɛma m’ani agye ka nea mehyɛɛ no yeyaa he? 3 Na metwerɛɛ asɛm yiaa braa ho, sɛdeɛ ɔbɛyɛ a sɛ meba a, bɛ a ɔsɛ sɛ bɛma m’ani gye he mma me werɛ ɔnho; efiri sɛ mewɔ ho nyinaa mu awerɛhyɛmu, sɛ m’anigyeɛ bɛyɛ ho nyinaa anigyeɛ. 4Na mede akoma a ahohia ne ahometeɛ ahyɛ no mma ne nisuo ne meetwerɛ ho, menhyɛ ho yeyaa, na mmom sɛ hobehu dɔ mmorosoɔ deɛ mewɔ ma ho.
Betumi gye debɔnyɛni a onu ne ho
5 Na sɛ bi ahyɛ bi yeyaa a, ɔnyɛ me ne ɔde ahyɛ me, na kwane bi so he, ɔyɛ ho nyinaa— meeka yei akyerɛ ho nyinaa nnɛ ɔnyɛ sɛ anihããhãã so. 6Animka a nnipa dodoɔ de aka saa nipa he dɔɔso ma no; 7na afei deɛ, homfa nkyɛ no na honkyekyere ne werɛ na awerɛhoɔ ammene no. 8Nti mehyɛ ho nkurane sɛ honyi dɔ adi nkyerɛ no. 9 Yei nti ne metwerɛɛ saa krataa yi, sɛ meesɔ ho ahwɛ na mahu sɛ hoyɔ setie nnoɔma nyinaa mu anaa. 10 Na deɛ hode ne mfomsoɔ bɛkyɛ no he, me nso mede akyɛ no. Na sɛ mede bibi akyɛ a, deɛ mede akyɛ he, ho nti ne mede kyɛeɛ Kristo anim; 11 na Satan annya yɛ, efiri sɛ, yenim n’akwane.
Adwumadene ne ne nkɔsoɔ
12 Mebaa Troa bɛkaa Kristo asɛmpa he, kwane bi bie maa me Awurade mu; 13 Nso m’aso mu annwo me, efiri sɛ, manhu me nua Tito hɔ. Nti mekraa bɛ; na mefirii hɔ kɔɔ Makedonia.
14Nso aseda nka Nyankopɔn a odi yɛ asɛm daa ya yɛ ne Kristo nkunimdie santene he mu; ɔma yɛ so ma bɛte ne nimdeɛ hwa ya baabiaa. 15 Na yɛte sɛ Kristo hwa ma Nyankopɔn ya bɛ a bɛɛgye bɛ ne bɛ a bɛɛyera mu; 16 Yɛyɛ wuo hwa ma bɛ a bɛɛyera, na yɛyɛ nkwa hwa ma bɛ a bɛɛkɔ nkwa mu. Hwane ne fata yeinom? 17 Na yɛnte sɛ nnipa bebree a bɛnam ɔɔtɔno Nyankopɔn asɛm he, na mmom sɛ bɛ a beyi bɛ yam kasa, Nyankopɔn mu; na yɛkasa Kristo mu ya Nyankopɔn anim.",https://www.bible.com/bible/3971/2CO.2.BBTP
2 KORINTOFOƆ 3,"Paulo ahotosoɔ di n’adwuma ho adanseɛ
1 Yeefiri aseɛ asane ayi yɛ ho ayɛ? Anaa ohia ma yɛ sɛ yɛde ayeyie krataa bra ho anaa yenya bi firi honkyɛne sɛnea binom yɔ no he? 2 Ho ankasa hote sɛ krataa a bɛatwerɛ no yɛ akoma mu, na nnipa nyinaa hu kenkane; 3 na hoda no adi sɛ, hoyɛ Kristo krataa a bɛnam yɛ so atwerɛ, krataa a bɛamfa adubire na mmom Nyankopɔn honhom ne bɛde atwerɛ, ɔnyɛ aboɔ pono so na mmom nnipa akoma pono so.
4Yei ne ahotɔsoɔ a yɛanya no Kristo mu Nyankopɔn fam. 5Ɔnyɛ sɛ yɛfata sɛ yebesusu ahu bibi sɛ ofiri yɛ mu; na mmom fata a yɛfata he firi Nyankopɔn mu. 6 Ɔno ne wama yɛafata sɛ apam foforɔ mu asomfo, ɔnyɛ atwerɛeɛ mu na mmom Honhom mu; efiri sɛ, mmara atwerɛeɛ he bu fɔ kɔ wuom, na honhom he deɛ, ɔma nkwa.
7 Na afei sɛ wuo som a bɛde atwerɛdeɛ kurukyire guu aboɔ so nyaa animuonyam a Israelfoɔ antumi annyene bɛ ani anhwɛ Mose anim, ɔnam n’animuonyam a otwam he nti a, 8 ɔbɛyɛ dɛ ne Honhom som he mmom onnya animuonyam? 9 Na sɛ afobuo som he yɛ animuonyam a, hedeɛ na tenenee som he boro so bebree animuonyam mu! 10Na mpo deɛ na kane he ɔwɔ animuonyam he nni animuonyam bio ɔnam animuonyam a ɔboro saa he nti. 11Na sɛ deɛ beyi sii nkyɛne he nam animuonyam mu ne baeɛ a, hedeɛ na deɛ ɔtena hɔ daa he wɔ animuonyam bebree.
12Ɔnam sɛ yɛwɔ saa anidasoɔ yi nti, yɛde akokoɔduro kasa, 13 ɔnyɛ sɛ Mose a ɔde nkatanimu kataa n’anim na Israel mma antumi annyene bɛ ani anhwɛ deɛ ootwa mu he awieeɛ. 14Nso na bɛ akoma ɔdene; nɔkorɛ, ɔde besi nnɛ, sɛ bɛkenkane apam dadaa he a, nkatanimu heaa da so ya hɔ osiane sɛ Kristo nkoaa mu ne otwa mu. 15Nɔkorɛ, ɔde besi nnɛ, sɛ bɛkenkane Mose nwoma he a, nkatanimu he da so kata bɛ adwene so; 16nso sɛ bi dane ne ho hwɛ Awurade a, nkatanimu he firi hɔ. 17Na Awurade ne Honhom he, na baabi a Awurade Honhom ya he, faahodie ya hɔ. 18Na yɛ nyinaa yɛayi nkatanimu he afiri yɛ anim ne yɛɛhwɛ Awurade animuonyam te sɛ yɛɛhwɛ ahwehwem, wasesa yɛ afiri adom mu kɔ adom mu, na yei firi Awurade, honhom he.",https://www.bible.com/bible/3971/2CO.3.BBTP
2 KORINTOFOƆ 4,"Agyapadeɛ a ogu nɛteɛ anwenneɛ mu
1 Saa nti yɛmpa aba, osiane sɛ Nyankopɔn nam ne mmɔborɔhunu so ne de saa som adwuma yi ama yɛ. 2 Yɛatwe yɛ ho afiri sum ase nnoɔma a ɔyɛ aniwuo he ho; yɛmma nnaadaa mma yɛ akwane mu; saa ara nso ne yɛmfra Nyankopɔn asɛm mu; na mmom yɛda nɔkorɛ he adi de di yɛ ho adanseɛ kyerɛ nnipa nyinaa ahonim ya Nyankopɔn anim. 3 Na sɛ yɛ asɛmpa he so akata ampa a, so akata ama bɛ a bɛɛyera. 4 Bɛ mu ne wiase nyame afira bɛ a bɛnnye nni he adwene ani, sɛ benhu asɛmpa he ho hann a ɔyɛ Kristo a ɔyɛ Nyankopɔn subane he animuonyam. 5 Na ɔnyɛ yɛ ho asɛm ne yɛka na mmom yɛpae mu ka sɛ Yesu Kristo yɛ Awurade na yɛ deɛ yɛyɛ ho nkoa Yesu nti; 6 efiri sɛ Nyankopɔn kaa sɛ, “Hann mfiri sum mu nhyerɛn,” ɔnoaa ne ahyerɛn yɛ akoma mu, sɛ Nyankopɔn animuonyam a ɔya Yesu Kristo anim he nimdeɛ nhyerɛn.
7 Nso yɛwɔ saa agyapadeɛ yi ya nɛteɛ anwenneɛ mu, na aada adi pefee sɛ, saa tumi a ɔboro so he yɛ Nyankopɔn deɛ, na mmom omfiri yɛ. 8 Yɛ ho ahiahia yɛ akwane nyinaa mu, nso yɛ homee nteeɛ; yɛ ho akyere yɛ, nso yɛ ani ntaneeɛ; 9bɛtaa yɛ, nso Nyankopɔn nyii yɛ mmaeɛ; bɛbɔ yɛ hwe hɔ, nso yɛnsɛe; 10 daa yɛsoa Yesu wuo he yɛ nnipadua mu, na ama Yesu nkwa he nso ada adi yɛ nnipadua mu. 11 Na yɛte ase yi, beyi yɛ ma wuo dabiaa ɔnam Kristo nti, na ama Kristo wuo he ada adi yɛ honam a obewu he mu. 12Nti wuo di dwuma yɛ mu, na nkwa di dwuma ho mu.
13 Na sɛdeɛ yɛwɔ honhom mu gyidie korɔ sɛdeɛ atwerɛ he teɛ he, “Megye diiɛ, na ɔma mekasaeɛ,” yɛ nso yɛgye di na ɔma yɛkasa, 14 efiri sɛ yenim sɛ deɛ ɔnyanee Awurade Yesu he benyane yɛ ne no nso, na ɔde yɛ ne ho aba n’anim. 15 Nɔkwasɛm ne sɛ, ho nti ne bibiaa ya hɔ, na sɛdeɛ adom trɛ ka nnipa bebree he, aseda nso adɔɔso ahyɛ Nyankopɔn animuonyam. 16 Nti yɛ akoma ntu, ɔyam sɛ yɛ nipadua he ɔɔsɛe deɛ, nso yɛ honhom he yɛ foforɔ da biaa. 17 Na saa amanehunu kakra yi a yɛɛfam yi, oosiesie yɛ ama daa animuonyam a ɔboro adeɛ nyinaa so a yentumi mfa seesei amanehunu yi ntoto ho koraa, 18 efiri sɛ yɛmfa yɛ ani nsi nnoɔma a yehu so, na mmom nea yenhu so; efiri sɛ nea yehu he twam frɛdɛ, na nea yenhu he ya hɔ afebɔɔ.",https://www.bible.com/bible/3971/2CO.4.BBTP
2 KORINTOFOƆ 5,"Honhom fam nipadua
1 Na yenim sɛ, sɛ bɛsɛe yɛ asaase yi so ntomadane a yɛte mu yi a, yɛwɔ ntomadane a ofiri Nyankopɔn hɔ, ntomadane a bɛamfa nsa ne siiɛ, a ɔya soro hɔ daa, 2 efiri sɛ ntomadane yei mu deɛ yesi apinie, na yɛɛhwɛ kwane sɛ yɛbɛhyɛ yɛ soro ntomadane 3ɔno ne sɛ yɛhyɛ a, benhu yɛ sɛ yɛdeda adagya. 4 Na mmerɛ a yɛda so ya saa ntomadane yi mu yi, yɛ ahokyerɛ mu ne yesi apinie, efiri sɛ yɛmpɛ sɛ yeyi gu hɔ, na mmom yɛpɛ sɛ yɛhyɛ baako he ka ho sɛ ɔbɛyɛ a nkwa bɛmene wuo he. 5 Deɛ wasiesiee saa nnoɔma yi ama yɛ ne Nyankopɔn, ɔno ne de Honhom he ama yɛ sɛ nea ɔbɛba he ho nsɛnkyerɛnne.
6 Ne saa nti, yɛwɔ awerɛhyɛmu daa; mpo yenim sɛ mmerɛ a yɛda so te saa nnipadua yi mu yi, yenni Awurade nkyɛne— 7 efiri sɛ yɛnam gyidie so ne nante, na ɔnyɛ nea yehu so. 8 Ampa, yɛwɔ akokoɔduro, na yɛ ani gye ho mmom sɛ yebefiri nnipadua mu na yɛ ne Awurade akɔtena. 9 Ne saa nti sɛ yɛya ne nkyɛne oo, sɛ yenni ne nkyɛne oo, yɛ botae ne sɛ yɛbɛsɔ n’ani. 10 Na ɔsɛ sɛ yɛ nyinaa yɛkogyina Kristo atemmuo adwa he anim, na biaa anya n’akatua nea ɔde ne nnipadua yɔɔeɛ ho, sɛ ɔyɛ papa anaa bɔne.
Nkabom adwuma
11Saa nti, yɛbɔ mmɔdene sɛ yebetu afoforɔ fo osiane sɛ yenim Awurade suro nti; na yɛ deɛ Nyankopɔn nim yɛ, na mewɔ anidasoɔ sɛ honim yɛ yie ho ahonim mu. 12 Yenni yɛ ho adanseɛ nkyerɛ ho bio, nso yɛama ho akwannya a hode yɛ bɛhoahoa ho ho, sɛnea ɔbɛyɛ a hobenya mmuaeɛ ama bɛ a bɛhoahoa bɛ ho honam fam nso ɔnnyɛ akoma mu he; 13efiri sɛ, sɛ yɛbɔ dam a, yɛbɔ ma Nyankopɔn; na sɛ yɛ adwene mu da hɔ a, ɔda hɔ ma ho. 14Na yeinom nyinaa mu he, Kristo dɔ he ne hyɛ yɛ, efiri sɛ, yenim pefee sɛ baako wu maa yɛ nyinaa; saa deɛ a ɔte sɛ yɛ nyinaa yɛawu. 15 Na owu maa yɛ nyinaa, sɛnea ɔbɛyɛ a bɛ a bɛte ase he ntena ase mma bɛ ho bio, na mmom bɛbɛtena ase ama deɛ owuiɛ na ɔsɔre maa bɛ he.
16Nti, ofiri nnɛ ɔɔkɔ yi, yennim biaa honam fam; ɔyɛ nɔkorɛ sɛ na yenim Kristo honam fam deɛ, nso yenhu no saa bio. 17 Nti sɛ bi ya Kristo mu a, ɔyɛ abɔdeɛ foforɔ: nnoɔma dadaa he nyinaa atwam; hwɛ, nnoɔma nyinaa ayɛ foforɔ! 18 Yei nyinaa firi Nyankopɔn, ɔno ne nam Kristo so atwe yɛ abata ne ho, na ɔde mpata adwuma he ahyɛ yɛ nsa; 19 ɔne sɛ, na Nyankopɔn nam Kristo so ɔɔpata atwe wiase aba ne nkyɛne a, ommu bɛ bɔne ntia bɛ, na ɔde mpata asɛm ama yɛ. 20 Nti yɛyɛ Kristo anamusifoɔ, ɔne sɛ Nyankopɔn nam yɛ so ootu fo; nti yegyina Kristo anamu tu ho fo sɛ, homma bɛmpata ntwe ho mfam Nyankopɔn ho. 21 Na yɛ nti nea onnim bɔne he, Nyankopɔn de yɛ bɔne ho afobuo to ne so, sɛnea ɔbɛyɛ a yɛnam ne so bɛyɛ tenenee ama Nyankopɔn.",https://www.bible.com/bible/3971/2CO.5.BBTP
2 KORINTOFOƆ 6,"1 Na yɛ a yɛne no bom yɔ adwuma he tu ho nso fo sɛ hommma Nyankopɔn adom a hoanya he nyɛ kwa; 2 efiri sɛ, ɔka sɛ,
“Berɛ a ɔsɛ mu ne matie wo,
na nkwagyeɛ da he mu ne maboa wo.”
Hwɛ nnɛ ne adom berɛ; hwɛ, nnɛ ne nkwagyeɛ da!
Asomafoɔ he adansedie
3Na yɛnto biaa sintidua na bɛannya asɛmmɔne biaa anka amfa yɛ som adwuma ho, 4 na adeɛ nyinaa mu yɛda yɛ ho adi sɛ Nyankopɔn asomfoɔ. Yɛafa Boasetɔ pii mu, ahohia mu, ahokyerɛ mu, atowerɛnkyɛm mu, 5 hweɛ mu, afiase nna mu, sakasaka mu, adwumadene mu, kɔdaanna mu, kɔm mu. 6 Nea ɔboaa yɛ maa yɛyɔɔ ne nyinaa ne ahoteɛ, Nyankopɔn nimdeɛ, abotrɛ, ayamyɛ, honhom mu kronkronyɛ, dɔ mapa, 7 nɔkorɛ asɛnka ne Nyankopɔn tumi a tenenee akodeɛ a ɔya yɛ nsa nifa ne benkum ka ho; 8yɛ sane animuonyam ne animguaseɛ mu, atenka bɔne ne atenka pa mu. Bebuu yɛ sɛ asisifoɔ nso yɛyɛ nɔkwafoɔ; 9 sɛ nnipa a bennim bɛ, nso benim yɛ paa; sɛ nnipa a beewu, nso hwɛ—yɛte ase; sɛ nnipa a bɛtwe bɛ aso, nso benku yɛ; 10 sɛ nnipa a beedi awerɛhoɔ, nso yɛ ani gye daa; sɛ ahiafoɔ, nso yɛma nnipa bebree nya bɛ ho; sɛ nnipa a benni hwee nso yɛwɔ nnoɔma nyinaa.
11O! Korintofoɔ; yɛakasa akyerɛ ho nɔkorɛ kwane so, yɛabie yɛ akoma mu ama ho. 12Yɛmfaa yɛ dɔ nkamee ho, na mmom ho ne hotwetwe ho nane ase yɛ ho. 13 Na meeka yei akyerɛ ho sɛ mma—nea hobɛyɔ ahyɛ yɛ anamu ne sɛ ho nso hobebie ho akoma mu ama yɛ.
Bɛbraa bɛ ne abosonsomfoɔ ntam ayɔnkofa
14 Ho ne bɛ a bɛnnye nni nnya twaka biaa. Na mmɛ ayɔnkofa ne da tenenee ne amumuyɔ ntam? Anaa ayɔnkofa bɛneɛ ne da hann ne sum ntam? 15Na abɛ koroyɛ ne da Kristo ne Bilia (kyerɛ sɛ ne amumuyɔ anaa ahuhudeɛ) ntam? Anaa abɛ twaka ne da gyidini ne deɛ ɔnnye nni ntam? 16 Mmɛ ne abosom wɔ yɔ ne Nyankopɔn asɔrefie? Na yɛyɛ Nyankopɔn Teasefoɔ he asɔredane; sɛnea Nyankopɔn kaeɛ he,
Mɛtena bɛ mu na mɛnante bɛ mu,
na mɛyɛ bɛ Nyankopɔn,
na bɛbɛyɛ me nkurofoɔ.
17 Nti homfiri bɛ mu,
na honte ho ho mfiri bɛ ho, Awurade ne aka
na hommfa ho nsa nka adeɛ a ho nte biaa;
na mɛgye ho,
18 na mɛyɛ ho agya,
na hobɛyɛ me mma,
Awurade Tumfoɔ ne aka.",https://www.bible.com/bible/3971/2CO.6.BBTP
2 KORINTOFOƆ 7,"1Ɔnam sɛ yɛwɔ saa bɔhyɛ yi nti, adɔfoɔ, homma yɛnhohoro yɛ ho mfiri honam ne honhom fi nyinaa ho, na yɛ kronkronyɛ awie mu die Nyankopɔn suro mu.
Paulo ne agyidifoɔ ntam dɔ
2 Hommie ho akoma mu mma yɛ; yɛnyɔɔ biaa bɔne, yɛnsɛe biaa, yɛnsisii biaa. 3 Menka yei afobuo kwane so, efiri sɛ maaka dada sɛ, yɛ ne ho ntam ɔntete da, sɛ wuo mu oo, sɛ nkwa mu oo, hoya yɛ akoma mu. 4Mede ho hoahoa me ho, mewɔ ahotɔsoɔ pii ya ho mu; awerɛkyekyerɛ ahyɛ me ma; na m’ani gye boro so yɛ ahohia nyinaa mu mpo.
5 Na yɛbaa Makedonia he, yɛannya homee biaa, nso yɛ ho hiahiaa yɛ kwane nyinaa mu—akasakasaa atwa yɛ ho ahyia na hu ahyɛ yɛ ma. 6 Nso Nyankopɔn nam ba a ɔma Tito baa yɛ nkyɛne he so maa yɛ awerɛkyekyerɛ, 7na ɔnyɛ ne mmaeɛ he nko, na mmom awerɛkyekyerɛ nso a onyaa no ho ho na ɔsane ka kaa ho sɛ ho ani agyina yɛ, na ho werɛ aho, na hoku ho ho ma me; na ɔmaa m’ani gyee pii. 8 Na sɛ me krataa he maa ho werɛ hoeɛ mpo a, mennuu me ho (ɔyam sɛ ɔhaa me deɛ, efiri sɛ mehuu sɛ krataa he maa ho werɛ hoeɛ deɛ, nso na ɔyɛ bere tiaa bi mu) 9Medi ahurusie seesei, na ɔnyɛ sɛ ho werɛ hoeɛ he ntia, na mmom sɛ ho awerɛhodie he de adwensakra baeɛ ntia; efiri sɛ ho werɛ hoo Nyankopɔn kwane so, na yɛ mu bi anha ho kwane biaa so. 10 Na Nyankopɔn mu awerɛhodie de adwensakra a ɔde nkwagyeɛ ba a nnuho biaa nni akyire ne ba, nso wiase awerɛhodie de wuo ne ba. 11Na honhwɛ ahokeka a mmɔdene a hobɔ yi ho ho ano, ɔne ahi ne hu ne anigyina ne mmɔdenmmɔ ne asotwe a saa Nyankopɔn kwane so awerɛhodie yi de abra ho. Na bibiaa mu he hoyii ho ho kyerɛɛ sɛnea ho ho teɛ, asɛm he mu. 12Nti sɛ metwerɛ ho a, na ɔnyɛ deɛ wafom he ntia, saa nso ne ɔnyɛ deɛ ɔyɛ bɔne he ntia, na mmom sɛ ɔbɛyɛ a nsiyɛ a howɔ no yɛ ho he bɛda adi ama ho Nyankopɔn anim. 13Yei mu ne yenya awerɛkyekyerɛ.
Na yɛ awerɛkyekyerɛ he maa yɛ ani gye boroo so, ɔnam Tito anigyeɛ he nti, efiri sɛ ho nyinaa homaa n’akoma tɔɔ ne yam. 14Na sɛ mede ho hoahoa me ho kyerɛ no a, m’ani nwu, na mmom sɛnea yɛkaa ho nsɛm nyinaa nɔkorem he, saa ara nso ne yɛ ahohoa a yɛhoahoa yɛ ho Tito anim he nso ada adi sɛ ɔyɛ nɔkorɛ. 15 Na hoda n’akoma so paa, na ɔkae ho nyinaa setie ɔne sɛnea hode suro ne ahopopoɔ gyee no he. 16M’ani agye sɛ bibiaa mu mewɔ ho mu awerɛhyɛmu.",https://www.bible.com/bible/3971/2CO.7.BBTP
2 KORINTOFOƆ 8,"Makedoniafoɔ Ntoboa
1 Nti anuanom yɛpɛ sɛ hohu Nyankopɔn adom a ɔde adom Makedonia asafo ahodoɔ he; 2ɔne sɛ bɛ ahohia sɔhwɛ kɛseɛ mu he, berɛ a na bɛya hia bebree mu mpo he, bɛ anigyeɛ buu so maa beyii ayamyɛ kɛseɛ kyerɛeɛ. 3Na metumi adi adanseɛ sɛ, befiri bɛ ankasa bɛ pɛ mu maa sɛdeɛ bebetumi, na bɛma maa no boroo bɛ ahoɔdene so mpo. 4 Na bɛkoto srɛɛ yɛ anibereɛ so sɛ yɛmma bɛ ho kwane na bɛ nso bɛmfa nea bɛwɔ nsom ahoteefoɔ he bi— 5nea bɛyɔeɛ he boroo sɛnea yɛsusuiɛ he, na bedii kane de bɛ ho maa Awurade, ɔne yɛ nso, sɛnea Nyankopɔn pɛ, ansa na bɛɛyɔ saa ayamyɛ yi, 6na ama yɛasrɛ Tito sɛ, sɛnea na wahyɛ aseɛ sɛ ɔyɔɔ he, onwie saa adom adwuma he ho mu. 7 Afei sɛnea hoda nsõ adeɛ nyinaa mu he—gyidie mu, kasa mu, nimdeɛ mu, ahokeka mu, ɔne ho dɔ a hode dɔ yɛ he mu— saa ne yɛ pɛ sɛ hoda nsõ saa adom adwuma yi nso mu.
8Menka yei nhyɛsoɔ so, na mmom menam binom mmɔdenmmɔ so ɔɔsɔ ho dɔ ahwɛ. 9 Na honim yɛ Awurade Yesu Kristo adom he, sɛ na ɔde ne ho adeɛ nyinaa mu deɛ, nso ho nti ɔgyaee ne nyinaa too hɔ, na ama ho abɛyɛ adefoɔ nnoɔma nyinaa mu. 10Na m’adwenekyerɛ fa ho ne sɛ, ɔfata sɛ afei howie deɛ afe di hohyɛɛ aseɛ na honyaa pɛ sɛ hobɛyɔ he— 11nti afei honnwie ne yɔ, na ama sɛnea honyaa pɛ sɛ hobɛyɔ he, hoafiri nea howɔ he mu awie no saa. 12 Sɛ bi wɔ pɛ sɛ ɔde bibi kyɛ nkoaa deɛ a, hedeɛ Awurade hwehwɛ sɛ ɔde nea ɔwɔ ne bɛkyɛ na mmom, ɔnyɛ nea onni. 13Na ɔnyɛ sɛ mepɛ sɛ binom ho dwo bɛ na ho deɛ ho ho hiahia ho, na mmom sɛ ɔbɛyɛ a biaa benya ne so ne ne deɛ. 14 Na nea hoanya ama no aboro so seesei he, homfa mma bɛ a bɛya ahohiahia mu, na sɛ bɛ nso benya bi ma no boro so a bɛde ama ho, ho ahohiahiaberɛ mu, na ama biaa anya n’ahiadeɛ, 15 sɛnea bɛatwerɛ sɛ:
“Deɛ ɔboaboaa bebree ano he annya ammoro so,
na deɛ ɔwɔ ketewa bi he anhia no ammoro so.”
Tito ne ne nnamfonom
16Na aseda nka Nyankopɔn a ɔde ho ho mmɔdene a mebɔ heaa bi ahyɛ Tito akoma mu. 17Na ɔnyɛ yɛ afutuo nkoaa ne otieeɛ na mmom ɔnam ɔnoaa ne mmɔdemmɔ ne ne pɛ so ne ɔɔba ho nkyɛne. 18Na yɛasoma ɔne ne onua bi a asafo he nyinaa agye no atom ɔnam asɛmpa a ɔka he nti, 19na ɔnyɛ yei nko, na ɔno ne asafo he ayi no sɛ ɔne yɛ nnante nkura adom adwuma he mu mma Awurade ankasa animuonyam na ɔnna yɛ pɛ pa he adi. 20Yɛbɔ mmɔdene sɛ yɛmma biaa nnya ntoboa a yɛde yɔ ayɛ he ho asɛm biaa nka; 21na yɛ botaeɛ ne sɛ yɛbɛyɔ deɛ ɔtene, ɔnyɛ Awurade anim nkoaa, na mmom nnipa anim nso. 22Na yɛasoma yɛ nua a yɛasɔ no ahwɛ sɛ ɔyɛ mmɔdemmɔfoɔ nnoɔma bebree mu he aka bɛ ho, na afei awerɛhyɛmu a ɔwɔ no ho mu nti, ɔma ne mmɔdemmɔ a ɔbɔ seesei he boro so. 23 Na Tito deɛ, ɔyɛ me yɔnko ne me yɔnko dwumayɔni ma ho; yɛ nuanom deɛ, bɛyɛ asafo hodoɔ, Kristo animuonyam he asomafoɔ. 24 Nti honna ho dɔ a yɛde hoahoa yɛ ho he nkyerɛ bɛ a bɛya asafo ahodoɔ he anim.",https://www.bible.com/bible/3971/2CO.8.BBTP
2 KORINTOFOƆ 9,"Paulo nhyehyɛeɛ a ɔfa toɔ a beyi kɔ Yerusalem ho
1 Na afei, ɔfa som a hode som ahoteefoɔ he ho deɛ, onhia sɛ mɛtwerɛ ho asɛm abra ho, 2 efiri sɛ menim ho mmɔdene a hobɔ a mede hoahoa me ho kyerɛ Makedoniafoɔ, sɛ Akaiafoɔ asiesie bɛ ho afe di; na ho ahokeka he akanyane bɛ mu bebree. 3 Na meesoma anuanom yi sɛnea ɔbɛyɛ a ahoahoa a yɛde ho hoahoa yɛ ho saa kwane yi so he nyɛ kwa, na hoayɛ ahoboa, sɛdeɛ mekaa sɛ hobɛyɔ he; 4anyɛ saa na Makedoniafoɔ he bi ne me ba behu sɛ honsiesie ho ho a, yɛ anim begu ase (ɔnyɛ ho mmom) sɛ yɛde yɛ ho too ho so nti. 5Nti medwene sɛ obehia sɛ metu anuanom he fo sɛ benni yɛ anim kane, mmɛgye akyɛdeɛ a hoayi ho yam de ama, na anyɛ bibi a hoagye no hyɛ so.
6 Nea ɔteɛ ne sɛ: nea ɔdua kakraa bi he, betwa kakraa bi, na nea odua bebree he betwa bebree, na deɛ odua no bafuu he nso betwa no bafuu. 7 Biaa mma sɛnea osusu no n’akomam, ɔnyɛ amemenemfe anaa hyɛ so, efiri sɛ Nyankopɔn dɔ nea ɔte n’anim ma. 8Na Nyankopɔn betumi ama adom nyinaa aboro so ama ho, na nnoɔma nyinaa mu ne daa nyinaa hoanya deɛ ɔdɔɔso ma ho nyinaa, na ho aboro so adwuma-pa nyinaa mu. 9 Sɛnea bɛatwerɛ sɛ,
“Ɔto pete, ɔde ma ahiafoɔ;
ne tenenee ya hɔ daa.”
10 Nea ɔde aba ma gufoɔ na ɔma nipa aduane di he bɛma ho aba a hobegu he adɔɔso na wama ho tenenee aba ayɛ bebree. 11 Na hobenya ho ho nnoɔma nyinaa mu ɔnam ho ayamyɛ kɛseɛ nti, na ɔnam yɛ so ama Nyankopɔn anya aseda; 12 efiri sɛ, som yi ho adwuma ma ahoteefoɔ nya nea ohia bɛ, na ɔsane nso de aseda mmorosoɔ bra Nyankopɔn. 13Esiane som yi ho adanseɛ nti, bɛhyɛ Nyankopɔn animuonyam ho setie a hode ka Kristo asɛmpa he nti, na afei ho yi ho yam yi ntoboa de kɔma bɛ ne nnipa nyinaa, 14na bɛ ani begyina ho na bɛabɔ mpaeɛ ama ho, ɔnam Nyankopɔn adom mmorosoɔ a ɔde ama ho nti. 15Aseda nka Nyankopɔn a ɔnam n’akyɛdeɛ a onni kabea he nti.",https://www.bible.com/bible/3971/2CO.9.BBTP
2 KORINTOFOƆ 10,"Honhom fam kõ
1 Afei m’ankasa Paulo a sɛ meya honkyɛne a, meyɛ hufoɔ, nso sɛ menni honkyɛne a meyɛ kokoɔdurufoɔ ma ho he, menam Kristo dwoɔ ne n’ayamyɛ so srɛ ho, 2 na sɛ meba honkyɛne a mamfa ahotɔsoɔ anyɔ m’adeɛ akokoɔduro so sɛnea mede nnamyɛ yɔ adeɛ tia bɛ a bɛhwɛ yɛ sɛnea yɛteɛ honam mu he. 3Ɔyam sɛ yɛte ase honam mu deɛ, nso yenni akõ honam fam, 4 efiri sɛ akodeɛ a yɛde kɔ kõ he nyɛ honam fa mu deɛ, nso Nyankopɔn tumi ya mu sɛ yetumi de tutu nnoɔma a agye nhini gu. Yɛsɛe nsusuiɛ 5ne bibiaa a ɔsõ a bɛama so atia Nyankopɔn nimdeɛ, na yɛafa adwene nyinaa nommum de ahyɛ Kristo asoɔmmerɛ ase. 6Na yɛasiesie yɛ ho sɛ, sɛ hoyɔ setie adeɛ nyinaa mu a, yɛde asoɔdene nyinaa asotwe bɛma.
7Honhwɛ deɛ ɔda hɔ pefee. Sɛ bi wɔ gyidie sɛ ɔyɛ Kristo deɛ a, ɔnkae sɛ, sɛdeɛ ɔyɛ Kristo deɛ he, saa ara ne yɛ nso yɛyɛ ne deɛ. 8 Na afei sɛ me hoahoa me ho boro so kakra ya tumidie a Awurade de ama yɛ sɛ yɛmfa nhyɛ ho dene, na ɔnyɛ sɛ yɛde bebu ho aba mu he ho mpo a, m’ani nwu. 9Mempɛ sɛ ɔbɛyɛ ho sɛ mede nkrataa yi ɔɔbɔ ho hu; 10 efiri sɛ, bɛka sɛ, “Ne krataa he mu oduru na tumi yam, nso ɔya yɛ ntam a, ɔmmerɛ, na ɔkasa nso a, bɛmfa n’asɛm nyɔ hwee.” 11 Ɔsɛ sɛ saa nipa he te aseɛ sɛ, nea yɛ krataa da no adi fa yɛ ho he, ne nea yɛya hɔ a yɛbɛyɔ he mmɔ abira.
12 Na yentumi nkane yɛ ho mfra binom, na yentumi mfa yɛ ho ntoto binom a bɛkamfo bɛ ho kyerɛ he ho. Nɔkorem he, bɛ ho a bɛde yɛ susuhoma ma bɛ ho, na bɛde bɛ ho toto bɛ ankasa bɛ ho bɛ ho he kyerɛ sɛ benni nteaseɛ. 13 Na yɛdeɛ yɛnhoahoa yɛ ho mma no ntra so, na mmom nea yɛhoahoa yɛ ho ya ho nyinaa yɛ dwumadie a Nyankopɔn de ahyɛ yɛ nsa nkoaa, na ho nso ho ka saa adwuma he ho. 14Na yɛanyɔ antra adwuma a Nyankopɔn de maa yɛ sɛ yɛnyɔ berɛ a yɛbaa ho nkyɛne he; efiri sɛ yɛde Kristo asɛmpa he abeduru ho nkyɛne nso. 15 Na yɛnhoahoa yɛ ho mma ɔntra so nkoduru binom adwuma ho, na yɛ ani da so sɛ, ho gyidie nyini a, yɛbɛyɔ ho mu kɛseɛ aboro so, sɛdeɛ adwuma a ɔde hyɛɛ yɛ nsa he teɛ 16 na ama yɛapae mu aka asɛmpa he ya nsaase a ɔya akyi nohoaa, na yɛamfa binom adwuma a bɛayɔ dada he anhoahoa yɛ ho. 17 “Na ma deɛ ɔhoahoa ne ho he nhoahoa ne ho Awurade mu.” 18 Na ɔnyɛ deɛ oyi ne ho ayɛ ne fata, na mmom deɛ Awurade yi no ayɛ he ne fata.",https://www.bible.com/bible/3971/2CO.10.BBTP
2 KORINTOFOƆ 11,"Paulo dɔ
1Menya a nka hoanya me ho abotrɛ ya asɛm kakra a nteaseɛ nnim yi ho. Honya me ho abotrɛ, hoate! 2 Na ninkunu a metwe ya ho ho he, metwe no Nyankopɔn mu. Efiri sɛ maahyɛ bɔ sɛ mede ho bɛma agye beema baako awadeɛ, na mede ho ama Kristo sɛ babunu bi a fi nka no da. 3 Nso mesuro sɛ, ebia, sɛdeɛ wɔ he de n’aniteɛ bɛdaadaa Hawa he, saa ara nso ne bɛbɛdane ho adwene afiri Kristo mu ahofama mapa a owie pɛyɛ he. 4 Na sɛ bi bɛpae mu ka Yesu foforɔ a ɔnyɛ nea yɛkaa ne ho asɛm he ho asɛm kyerɛ ho a, anaa sɛ hogye honhom foforɔ bi a ɔnyɛ nea hogyeeɛ he a, anaa sɛ hogye asɛmpa foforɔ a ɔnyɛ nea hoagye he a, hedeɛ na hoagye no ntɛm dodo. 5 Nso mehu sɛ asomafoɔ a hobu bɛ atitire he nkyɛne me bibiaa mu. 6 Na sɛ m’ano nteeɛ kasa mu mpo a, ɔnyɛ nimdeɛ mu; nɔkwasɛm ne sɛ, yɛama bibiaa ada adi ama ho, nnipa nyinaa anim.
7 Anaa mayɔ bɔne sɛ mekaa Nyankopɔn asɛmpa he kyerɛɛ ho kwa na mebrɛɛ me ho ase sɛ ɔbɛyɔ a bɛbɛma ho so? 8 Mefom asafo binom adeɛ faeɛ sɛ akatua sɛ mede bɛsom ho. 9 Na meya ho nkyɛne he a bibi hia me he, manyɛ adesoa amma biaa, efiri sɛ, anuanom a bɛya Makedonia de m’ahiadeɛ nyinaa maa me. Nɔkorem, manyɛ ho so adesoa bibiaa mu na mɛhwɛ sɛ menyɛ saa nso. 10 Sɛ Kristo nɔkorɛ da so ya me mu he, m’ahohoahoa yi bɛkɔ so ada adi ya Akaia fam hɔ. 11Ɛɛne ntia meyɔ saa? Mennɔ ho nti anaa? Nyankopɔn koraa nim sɛ medɔ ho!
12Na deɛ meyɔ he mɛkɔ so ayɔ, na bɛ a bɛɛpɛ bibi agyina so ahoahoa bɛ ho sɛ bɛne yɛ yɛ pɛ he annya bibiaa. 13 Na saa nnipa yinom yɛ asomafoɔ atorɔfoɔ, adwumayɔfoɔ nnaadaafoɔ, bɛyɛ bɛ ho sɛ Kristo asomafoɔ. 14Na ɔnyɛ nwanwa! Satan mpo tumi yɛ ne ho sɛ hann bɔfoɔ. 15Nti ɔnyɛ nwanwa sɛ n’asomafoɔ nso bɛyɛ bɛ ho sɛ nɔkorɛ asomafoɔ. Bɛ nnwuma ne bɛkyerɛ bɛ awieeɛ.
Paulo Amanehunu sɛ Somafoɔ
16 Meka bio sɛ, biaa mmmu me sɛ meyɛ kwasea, na sɛ ɔnte saa a, honnye me sɛ kwasea, na me nso mahoahoa me ho kakra. 17Deɛ meeka he, menka no Awurade tumi mu, na mmom meka no sɛ bi a ɔyɛ adwenmuhareni ɔnam ahotɔsoɔ ntrasoɔ a wanya no ahohoahoa mu nti. 18Esiane sɛ nnipa bebree hoahoa bɛ ho honam fam nti, me nso mɛhoahoa me ho bi 19Na hode anigyeɛ nya tema ma nkwaseafoɔ, efiri sɛ hoyɛ mmadwemma. 20Na sɛ bi di ho nya, sɛ bi didi ho ho, sɛ bi fa ho nommum, sɛ bi ma ne ho so, sɛ bi bɔ ho ani so a, hobehu ama no.
Paulo asiane ne ne brɛ
21Meka no aniwuo mu sɛ, yɛ deɛ yɛayɛ mmerɛ sɛ yebetumi ayɔ saa; nso deɛ bi yɛ nnam ya mu he, (meka no sɛ deɛ aba biaa nni mu,) me nso meyɛ nnam ho mu bi. 22 Bɛyɛ Hebrifoɔ? Me nso meyɛ bi. Bɛyɛ Israelfoɔ? Me nso meyɛ bi. Bɛyɛ Abraham asefoɔ? Me nso meyɛ bi. 23Bɛyɛ Kristo asomfoɔ? Meyi ano te sɛ bɔdamni, meyɛ Kristo somafoɔ kyɛne bɛ: Brɛ adwuma a ɔboro so mu, afiaseda a ɔboro so mu, hweɛ a ɔtra so mu, wuo amaneɛ a manya no nhunuiɛ mu. 24 Yudafoɔ nsam, bɛabɔ me mmaa aduasankron, saa mprenum. 25 Bɛaka me mpire mprɛnsa, bɛasi me aboɔ prɛko, maatɔ nsuo mu mprɛnsa, maadi po bunu mu adekyeeɛ ne adesaeɛ. 26Akwantuo pii mu, asubɔntene so asiane mu, adwotwafoɔ asiane mu, amannifoɔ mu asiane mu, amanamane mu asiane mu, kuro mu asiane mu, serɛ so asiane mu, po so asiane mu, anuanom atorɔfoɔ mu asiane mu; 27 adwuma ne brɛ mu, apesire mu, kɔm ne sukɔm mu, mmuada pii mu, awɔ ne adagya mu. 28 Deɛ ɔkeka ho he nyinaa nna nkyɛne, deɛ ɔhyɛ me so ne asafo he nyinaa ho dadwene. 29 Hwane ne ɔɔmmerɛ, na menyɛ mmerɛ bi? Hwane ne bɛato no sintidua, na me yam nhyehye me?
30 Sɛ ɔsɛ sɛ mehoahoa me ho a, mɛhoahoa me ho me mmerɛyɛ ho. 31 Awurade Yesu Nyankopɔn ne n’Agya a nhyira nka no daa he nim sɛ menni torɔ. 32Damasko hɔ ne Hene Areta amrado wɛnee Damaskofoɔ kuro he sɛ ɔɔpɛ me akye me; 33 na bɛde me too kentene mu de me wuraa mpomaa mu faa fasuo so gyaagyaa me maa mefirii ne nsa dwaneeɛ.",https://www.bible.com/bible/3971/2CO.11.BBTP
2 KORINTOFOƆ 12,"Anisoadehunu ne mmerɛyɛ
1Ɔsɛ sɛ mehoahoa me ho, nso mfasoɔ biaa nni so, nti mɛka Awurade anisoadehunu ne adiyie ho asɛm. 2Menim nipa bi a ɔya Kristo mu a mfie dunan a atwam yi behwimm no kɔɔ soro a ɔtɔ so mmeɛnsa he mu, sɛ yei sii honam mu oo, sɛ ansi honam mu oo, mennim; Nyankopɔn nkoaa ne nim. 3Na menim sɛ saa nipa he—sɛ ɔyɛ honam mu oo, sɛ ɔnyɛ honam mu oo, mennim; na Nyankopɔn nkoaa ne nim— 4behwimm no kɔɔ Paradise na ɔtee nsɛm a ɔnsɛ sɛ bɛbɔ so, na nipa nni ho kwane sɛ ɔka mpo. 5 Saa nipa yi ho ne mehoahoa me ho, na me a me fam deɛ menhoahoa me ho, gye sɛ me mmerɛyɛ ho. 6 Na sɛ mepɛ sɛ mehoahoa me ho mpo a, nka ɔnyɛ adeɛ a nteaseɛ nni mu, efiri sɛ mɛka nɔkorɛ, nso menkɔ so nhoahoa me ho, na ho mu bi ammu me ankyɛne sɛdeɛ waate anaa waahu afa me ho, 7 adiyie a ɔboro so he nti. Nso sɛ ɔbɛyɔ a memma mabati so mma no mmoro so nti bɛama me Satan bɔfoɔ bi a ɔte sɛ kasɛe a ɔhyɛ me honam mu sɛ ɔmma me tim ɔnyɛ me dɛ mmoro. 8Mesrɛɛ Awurade mprɛnsa fa yei ho, sɛ ɔma no mfiri me so, 9nso ɔka kyerɛɛ me sɛ, “M’adom dɔɔso ma wo, na metumi wie pɛyɛ ya mmerɛyɛ mu.” Nti mede anigyeɛ bebree bɛhoahoa me ho mmom, na Kristo ahoɔdene abɛtena me so. 10 Nti m’ani gye mmerɛyɛ mu, atennie mu, ahokyerɛ mu, taa mu, ɔne amaneɛ mu Kristo nti; efiri sɛ meyɛ mmerɛ honam mu a meyɛ dene honhom mu.
Somafoɔ bi adansedie nwoma
11 Maayɛ sɛ kwasea! Ho ne hohyɛɛ me ma meyɔɔ saa. Nɔkorɛ di ɔsɛ sɛ nka hoyi me ayɛ, efiri sɛ asomafoɔ a hobu bɛ atitire he nkyɛne me bibiaa mu, nso menyɛ hwee mpo. 12 Somafoɔ nsɛnkyerɛnne mapa he deɛ, bɛayɔ no ho mu boasetɔ nyinaa mu, nsɛnkyerɛnne ne anwanwadeɛ ne tumideɛ mu. 13 Sɛ ɔnyɛ adesoa a mayɛ ama ho a, mmɛ bio nti ne honto asafo a aka he? Mesrɛ ho, homfa mfomsoɔ yi nkyɛ me.
14 Hwɛ, masiesie me ho sɛ meeba honkyɛne ne mprɛnsa so. Na menyɛ ho so adesoa, efiri sɛ menhwehwɛ ho hɔ bibiaa ka ho kra ho; na ɔnsɛ sɛ mma ne pɛ adeɛ ma awofoɔ na mmom awofoɔ ne pɛ ma mma. 15 Na me deɛ mede anigyeɛ bɛhwere m’adeɛ, na mama bɛahwere me ama ho kra. Na sɛ medɔ ho maa no boroo so a, ɔsɛ sɛ ho dɔ he sua sene me deɛ? 16Ɔyam sɛ manyɛ ho so adesoa. Nso sɛ meyɛ nitefoɔ nti, menam kwane foforɔ so anya ho ho mfasoɔ. 17Menam bɛ a mesomaa bɛ ho nkyɛne he mu bi so asisi ho anaa? 18 Mesrɛɛ Tito, na memaa ɔne onua baako baa ho nkyɛne. Tito ba besisii ho anaa? Ɔnyɛ Honhom baako heaa mu ne yɛnanteeɛ? Ɔnyɛ anammɔno baako mu ne yetiaeɛ?
19Saa berɛ yi nyinaa hosusu sɛ yeyi yɛ ho ano kyerɛ ho anaa? Nyankopɔn anim ne yɛkasa Kristo mu. Nea yɛyɛ biaa, adɔfoɔ, yɛyɛ ma ho nkɔsoɔ. 20 Na mesuro sɛ, sɛ meba a, memmɛto ho sɛnea mepɛ; na menso honhu me sɛnea hopɛ; mesuro sɛ ebia na ntɔkwa, ahoɔyeyaa, abufuo, asinkane, nsekuro, wesewese, ahantan ne sakasakayɛ ya ho mu. 21 Mesuro sɛ sɛ meba bio a, me Nyankopɔn bɛbrɛ me ase ya ho anim, na magyam ho mu dodoɔ a hoayɔ bɔne na hoansakra ho adwene, ne adwamammɔ ne akohwisɛm nea bɛadi he ho.",https://www.bible.com/bible/3971/2CO.12.BBTP
2 KORINTOFOƆ 13,"Sɔhwɛ ho asotwe
1 Mprɛnsa so di ne meeba honkyɛne. “Adansefoɔ mmienu anaa mmeɛnsa ano asɛm so ne kwaadu biaa begyina.” 2Mebɔɔ bɛ a bɛyɔɔ bɔne kane he ne bɛ a bɛaka he nyinaa kɔkɔ, saa nso ne seesei a menni ho hɔ he, meebɔ ho kɔkɔ, sɛnea meyɔɔ no berɛ a mebaa ho nkyɛne ne mprenu so he, sɛ meba bio a, menhu bɛ mmɔbɔ, 3efiri sɛ hoohwehwɛ nsɛnkyerɛnne sɛ Kristo ne fa me so kasa. Ɔnyɛ mmerɛ ho fam, na mmom ɔwɔ tumi ho mu. 4 Bɛbɔɔ no asennua mu sɛ nipa a ɔmerɛ, nso ɔnam Nyankopɔn tumi so te ase. Na yɛ nso yɛyɛ mmerɛ ne mu deɛ, nso yɛne no nam Nyankopɔn tumi so bɛtena ase ho fam.
5 Honsɔ ho ho nhwɛ sɛ hote gyidie he mu anaa. Hommisa ho ho nhwɛ! Anaa honnim sɛ Yesu Kristo te ho mu?—Gye sɛ ebia homfata deɛ. 6Na m’ani da so sɛ hobehu sɛ yɛ deɛ yɛnyɛ nnipa a bɛmfata. 7Nso yɛbɔ Nyankopɔn mpaeɛ, na hoanyɔ bɔne biaa, ɔnyɛ sɛ ɔbɛkyerɛ sɛ yɛmfata, na mmom, sɛnea ɔbɛyɔ na hoanya adepa, na yɛ deɛ yɛayɛ sɛ nea yɛmfata. 8Na yentumi nyɔ hwee ntia nɔkorɛ he, mmom nea yetumi yɔ he, yɛyɔ ma nɔkorɛ. 9Yɛ ani gye berɛ a yɛyɛ mmerɛ na ho ho ɔdene.
Yɛbɔ mpaeɛ sɛ hobɛyɛ pɛ. 10Yei nti ne menni ho nkyɛne he, meetwerɛ yei abra ho, na sɛ meba a, me ne ho anni no dendene, sɛnea tumi a Awurade de ama me sɛ memfa nhyɛ dene na memmfa nsɛe he teɛ. 11 Afei, nea otwa toɔ, me nuanom, makra ho. Honyɛ pɛ, honkyekyere ho ho ho ho werɛ, honnya adwene korɔ, hontena asomdwie mu, na dɔ ne asomdwie Nyankopɔn bedi ho akyi. 12 Honkyeakyea ho ho dɔ kwane so. 13Ahoteefoɔ he nyinaa kyeakyea ho. 14 Awurade Yesu Kristo adom, Nyankopɔn dɔ ne Honhom Kronkron ayɔnkofa nka ho nyinaa.",https://www.bible.com/bible/3971/2CO.13.BBTP
GALATIFOƆ NNIANIMU,"NNIANIMU
Berɛ a befirii aseɛ kaa Yesu ho asɛmpa he, nnipa bi a na bɛnyɛ Yudafoɔ gye diiɛ. Asɛm bi a ɔsɔree bɛ mu ne sɛ, bi ntumi nyɛ Kristoni mapa berɛ a onni Mose mmara so. Paulo gyinaa mu pintinn sɛ yei ho nhia—na nɔkwasɛm paa ne sɛ deɛ ɔnam Yesu mu gyidie so he ne benya nkwa. Yesu Kristo mu gyidie ne ma nnipa nyinaa ne Nyankopɔn ntam yɛ kama. Nnipa bi nso a befiri asafo ahodoɔ a ɔya Galatia, Roma mantam a ɔya Asia Kumaa mu, kyerɛkyerɛ sɛ, sɛ bi pɛ sɛ ɔtene Nyankopɔn anim a, otwa sɛ odi Mose mmara so.
Paulo twerɛɛ krataa yi de kɔmaa Galatifoɔ sɛdeɛ ɔbɛyɛ a ɔbɛsane de nɔkorɛ gyidie ne adeɛ a ɔsɛ sɛ bɛyɔ abra nipa bi a bɛde nkyerɛkyerɛ bɔne abɛdaadaa bɛ he. Paulo tumi a ɔde yɛ Yesu Kristo somafoɔ ho anoyie ne deɛ ɔde firii krataa he ase. Ɔka sii so dua sɛ, frɛ a onya de bɛyɛɛ somafoɔ he nyɛ deɛ ofiri nipa tumi mu, na mmom ofiri Nyankopɔn tumi mu. N’adwuma titire a bɛde ahyɛ ne nsa sɛ ɔnyɔ ne sɛ ɔbɛka asɛmpa he ya Amaneamane mufoɔ mu. Afei Paulo kyerɛkyerɛɛ mu ma no da adi pefee sɛ ɔnam gyidie so ne bebetumi asiesie nnipa ne Nyankopɔn ntam. Ti a otwa toɔ mu he, Paulo kyerɛkyerɛ mu sɛ Kristoni su yɛ deɛ ɔtene firi dɔ a ofiri ne gyidie a ɔya Kristo mu he.
MU NSƐM
Ahyɛaseɛ nkyerɛkyeremu 1:1-10
Paulo tumi a ɔde yɛ somafoɔ 1:11—2:21
Nyankopɔn adom asɛmpa he. 3:1—4:31
Kristoni fahodie ne n’asɛdeɛ 5:1—6:10
Awieeɛ 6:11-18",https://www.bible.com/bible/3971/GAL.INTRO1.BBTP
GALATIFOƆ 1,"Nkyea
1 Me Paulo a meyɛ somafoɔ a ɔnyɛ nipa ne yii me, na afei nso bɛamfa amfa nipa bi so ne yii me, na mmom Yesu Kristo ne Agya Nyankopɔn a ɔnyanee Kristo firii awufoɔ mu he ne yii me, 2ne anuanom a bɛka me ho nyinaa, twerɛ krataa yi de kɔma asafo ahodoɔ a bɛya Galatia.
3 Adom ne asomdwie a ofiri yɛ Agya Nyankopɔn ne Awurade Yesu Kristo nka ho. 4 Yesu Kristo a yɛ bɔne nti ɔde ne ho maeɛ sɛ ɔbɛgye yɛ afiri wiase yi bɔne mu, sɛnea Nyankopɔn a ɔyɛ yɛ Agya pɛ he teɛ, 5ɔno ne animuonyam nka no daa daa. Amen.
Asɛmpa foforɔ biaa nni hɔ bio
6Ɔyɛ me ahodwiri sɛ hootwe ho ho ntɛm afiri nea ɔnam Kristo adom so frɛɛ ho he ho na hoodane ho ho akɔfa nea hodwene sɛ ɔyɛ asɛmpa foforɔ, 7 nso asɛmpa foforɔ biaa nni hɔ, na mmom binom ya hɔ a bɛɛsɛe ho adwene, na bɛpɛ sɛ bɛdane Kristo asɛmpa he. 8 Nso sɛ yɛ mpo anaa abɔfoɔ bi firi soro bɛka asɛmpa bi a ɔne nea yɛka kyerɛɛ ho he bɔ abira a, mmusuo nka oniyaa! 9Sɛnea yɛadi kane aka he, saa ne meeka no bio sɛ, sɛ bi bɛka asɛm bi a ɔne nea hogyeeɛ he bɔ abira a, onii he nnue!
10 Na afei, nnipa ne mepɛ sɛ bɛgye me tom anaa Nyankopɔn? Anaa mepɛ sɛ mesɔ nnipa ani? Sɛ meda so hwehwɛ sɛ mɛsɔ nnipa ani a, hedeɛ, na menyɛ Kristo akoa.
Paulo asomafoyɛ si pi
11Anuanom, mepɛ sɛ hohu sɛ, asɛmpa a meka kyerɛɛ ho he mfiri nnipa hɔ ne baeɛ; 12efiri sɛ, mannya no nnipa nkyɛne, saa ara nso ne ɔnyɛ nea nipa bi ne kyerɛkyerɛɛ me, na mmom ɔnam Yesu Kristo adiyie mu ne me nsa kaeɛ.
13 Menim paa sɛ hoate abrabɔ a medii kane bɔɔ sɛ Yudani he ho asɛm. Metaa Nyankopɔn asafo he maa no traa so, na mebɔɔ mmɔdene sɛ mɛsɛe no koraa. 14Mekɔɔ nkane Yuda som mu kyɛnee m’atipɛnfoɔ bebree, efiri sɛ meyɛɛ nam nananom atetesɛm mu. 15 Nso ɔsɔɔ Nyankopɔn a oyii me firii me maame yam na ɔnam n’adom so frɛɛ me he ani, 16 sɛ obeyi ne Ba he adi akyerɛ me, sɛnea ɔbɛyɛ a mɛpae mu aka ne ho asɛm Amanamane mufoɔ mu he, me ne nipa biaa antu ho agyina. 17Saa nso ne mankɔ asomafoɔ a na bɛadi kane ayi bɛ dada he nkyɛne Yerusalem, na mmom mekɔɔ Arabia ntɛm pa so, na akyire he, mesane baa Damasko.
18 Afei mfie mmeɛnsa akyi he, mekɔɔ Yerusalem sɛ meekɔsra Kefa na metenaa ne nkyɛne dadu nnanum; 19 nso manhu asomafoɔ biaa gye sɛ Awurade nua Yakobo nkoaa. 20Nea meetwerɛ abra ho yi, Nyankopɔn ne me danseni sɛ, menni torɔ! 21 Na afei mekɔɔ Siria ne Kilikia mpɔtamu. 22Na nnipa bebree a na bɛya Kristo mu Yuda asafo mu he, na benhuu m’anim da; 23na te nkoaa ne na bɛate sɛ, “Nea na kane ɔtaataa yɛ he, saa berɛ yi deɛ, ɔɔka gyidie a na nka ɔsɛe no he ho asɛm.” 24Na me nti bɛhyɛɛ Nyankopɔn animuonyam.",https://www.bible.com/bible/3971/GAL.1.BBTP
GALATIFOƆ 2,"Paulo ne asomafoɔ a bɛaka he
1 Na mfie dunan akyi he, mekɔɔ Yerusalem bio a na Barnaba ne Tito ka me ho. 2 Ɔnam adiyie bi so nti ne mekɔeɛ. Na mede asɛmpa a meka no Amanamane mufoɔ mu he too bɛ anim (mmom ɔyɛ mpanyimfoɔ a bɛagye bɛ atom he ne me ne bɛ yɔɔ kokoam nhyiamu), sɛnea ɔbɛyɛ a mirika a meetu, anaa nea metuiɛ he, ɔnyɛ kwa. 3 Nso bɛanhyɛ Tito mpo a na ɔka me ho a ɔyɛ Helani he sɛ ontwa twetia. 4 Nso ɔnam sɛ na anuanom atorɔfoɔ bi awiawia bɛ ho aba yɛ mu sɛ bɛbɛtetɛ yɛ ahwɛ ahofadie a yɛwɔ no Kristo Yesu mu, sɛnea ɔbɛyɛ a bɛde yɛ bɛkɔ Mmara nkoasom mu nti 5 yɛ deɛ, yɛampene so amma bɛ koraa, sɛnea ɔbɛyɛ a asɛmpa he bɛkɔ so atena ho mu. 6Na bɛ a nnipa bu bɛ sɛ akannifoɔ he (sɛnea bɛteɛ biaa nyɛ hwee mma me; Nyankopɔn nyɛ nyiyimu), mefam deɛ saa akannifoɔ he amfa bibi foforɔ biaa amma; 7 na mmom, berɛ a behuu sɛ bɛde bɛ a bentwaa bɛ twetia mu asɛmpa-ka ahyɛ me nsa, sɛnea Petro nso bɛde twetiatwafoɔ mu asɛmpa ka ahyɛ ne nsa he 8(na nea ɔde Petro yɔɔ adwuma sɛ somafoɔ maa twetiatwafoɔ he, ɔno ankasa nso ne yɔɔ me mu adwuma sɛ ɔɔsoma me Amanamane mufoɔ mu), 9 na berɛ a Yakobo ne Kefa ne Yohane a bebu bɛ sɛ asafo he akannifoɔ he huu adom a manya he, bɛde bɛ nsa nifa too me ne Barnaba nsam kyerɛɛ ayɔnkofa a ɔda yɛ ntam, na bɛpenee so sɛ yɛnkɔ Amanamane mufoɔ bɛ mu na bɛ nso bɛnkɔ twetiatwafoɔ he mu. 10 Adeɛ baako pɛ ne bɛsrɛeɛ, sɛ yɛbɛkae ahiafoɔ, adeɛ a na ɔda m’akoma so sɛ mɛyɔ.
Paulo kaa Petro (Kefa) anim Antiokia
11Nso berɛ a Kefa baa Antiokia he, mekaa n’anim, efiri sɛ, na ɔno ankasa abu ne ho fɔ dada. 12 Ɔne sɛ, na ɔne Amanamane mufoɔ to nsa didi kosi berɛ a binom firi Yakobo nkyɛne baeɛ. Na afei bɛbaeɛ he, ɔtwee ne ho firii Amanamane mufoɔ he ho, efiri sɛ, na osuro bɛ a befiri twetiatwafoɔ mu baeɛ he. 13Na Yudafoɔ a bɛaka he nso faa saa nyaatwom kwane he so yɔɔ saa, ɔnam saa so maa bɛde saa nyaatwom he twee Barnaba mpo kɔɔ bɛ afa. 14Nso berɛ a mehuu sɛ bɛ adwene nsi bɛ pi sɛnea asɛmpa he nɔkorɛ teɛ he, meka kyerɛɛ Kefa bɛ nyinaa bɛ anim sɛ, “Sɛ wo a, mpo woyɛ Yudani, wobɔ wo bra sɛ Amanamane muni na ɔnyɛ sɛ Yudani a, mmɛ nti ne wopɛ sɛ wohyɛ Amanamane mufoɔ sɛ bɛmmɔ bɛ bra sɛ Yudafoɔ?”
Gyidie ne bɛde bɛgye Yudafoɔ ne Amanamane mufoɔ
15Yɛ ankasa yefiri yɛ awusuo mu yɛ Yudafoɔ, na yɛnyɛ Amanamane mufoɔ nnebɔnyɛfoɔ; 16 nso yenim sɛ ɔnyɛ mmara nnwuma so ne bɛbɛfa abu bi bem, na mmom ɔnam Yesu Kristo mu gyidie so. Na yɛabɛgye Kristo Yesu adi, sɛnea ɔbɛyɔ a bɛnam Kristo mu gyidie so bebu yɛ bem, na mmom ɔnnam mmara nnwuma a yɛbɛyɔ so, efiri sɛ, biaa nni hɔ a bɛnam mmara nnwuma he so bebu no bem. 17Nso sɛ berɛ a yɛbɔ mmɔdene sɛ bebebu yɛ bem Kristo mu he, sɛ behu nso sɛ yɛyɛ nnebɔnyɛfoɔ a, na Kristo yɛ bɔne akoa anaa? Daabi da, ɔnte saa koraa! 18Nso sɛ mesane kɔfa nnoɔma a madwiri agu he ba sɛ afei deɛ ɔyɛ a, hedeɛ na meyɛ me ho sɛ mmaratoni. 19 Na menam mmara he so wu maa mmara he, sɛnea ɔbɛyɛ a mɛtena ase ama Nyankopɔn. Bɛabɔ me ne Kristo asennua mu; 20 na ɔnyɛ me ne mete ase bio, na mmom ɔyɛ Kristo ne te me mu, nɔkwasɛm ne sɛ m’ase a mete no honam mu seesei yi, mete no Nyankopɔn Ba a ɔdɔ me na ɔde ne ho maa me he mu gyidie mu. 21Memma Nyankopɔn adom he nyɛ kwa; na sɛ bembuo nam mmara so ne ba a, hedeɛ na Kristo awu kwa.",https://www.bible.com/bible/3971/GAL.2.BBTP
GALATIFOƆ 3,"Mmara anaa Gyidie
1O, Galatifoɔ a hoyɛ adwenharefoɔ! Hwane ne adaadaa ho saa. Ho ampa ara a bɛde Yesu Kristo a bɛbɔɔ no asennuam agyina ho anim akyerɛ pefee paa di! 2Adeɛ baako pɛ ne mepɛ sɛ mehu firi ho hɔ, ɔne sɛ: ɔnam honam mmara nwuma so ne honyaa Honhom he anaa ɔnam asɛm a hoteeɛ na hogye diiɛ so? 3Nti honnwene koraa saa? Hode Honhom hyɛɛ aseɛ, afei deɛ hode honam ne oowie? 4Nti hohuu saa amaneɛ yi kwa anaa? Mennye nni sɛ ɔte saa. 5Hedeɛ ɔnam mmara nnwuma a hoyɔeɛ so ne Nyankopɔn maa ho Honhom he na ɔyɔɔ nsɛnkyerɛnne ho mu, anaa ɔnam asɛm a hoteeɛ na hogye diiɛ so?
6 Sɛnea Abraham “gyee Nyankopɔn diiɛ, na obuu ne gyidie he sɛ tenenee maa no he,” 7saa ara nso ne ɔsɛ sɛ hohu sɛ bɛ a bɛgye di he bɛ mmom ne bɛyɛ Abraham asefoɔ. 8 Na ɔnam sɛ twerɛsɛm he hu sieeɛ sɛ ɔnam gyidie so ne Nyankopɔn bebu Amanamane mufoɔ bem nti, ɔkaa asɛmpa he ho asɛm kyerɛɛ Abraham sɛ, “Wo mu ne bebehyira Amanamane mufoɔ nyinaa,” ansa na asɛmpa he ɔɔba. 9 Ne saa nti, ohyira bɛ a bɛgye di nyinaa, sɛnea ohyiraa Abraham he.
10 Biaa a ɔde ne ho to mmara nnwuma he so he hyɛ nnome ase; efiri sɛ bɛatwerɛ sɛ, “Nnomee ne nipa biaa a onni nea bɛatwerɛ no mmara nwoma mu he nyinaa so na ɔmfa nni dwuma.” 11 Afei ɔda adi pefee sɛ biaa nni hɔ a ɔnam mmara he so bedi bem Nyankopɔn anim; efiri sɛ, “Nea ɔtene he nam gyidie so ne benya nkwa.” 12Nso mmara he mfiri gyidie mu; na mmom, “Biaa a ɔyɔ mmara nnwuma he nam mmara he so ne bɔ ne bra.” 13 Kristo bɛyɛɛ abusudeɛ maa yɛ, na ɔnam saa so gyee yɛ firii mmara nnomee he ase, efiri sɛ bɛatwerɛ sɛ, “Bɛadome biaa a ɔsɛne dua so”, 14sɛnea ɔbɛyɛ a Abraham nhyira bɛba Amanamane mufoɔ so Kristo Yesu mu, nti yɛnam gyidie so benya Honhom a bɛde ahyɛ yɛ bɔ he.
Bɔ a bɛhyɛɛ Abraham he
15Anuanom, mfantoho a ɔfa daa asetena ho ne mepɛ sɛ mede ma ho sɛ: Nipa nsamannseɛ a bɛde nsa ahyɛ aseɛ mpo, biaa ntumi nsesa no, na biaa ntumi mfa bi nka ho nso. 16 Na bɛde bɔhyɛ he maa Abraham ne n’aseni; twerɛsɛm he nka sɛ, “Ɔne n’asefoɔ,” te sɛ nea bɛyɛ bebree; na mmom ɔka sɛ, “Ɔne w’aseni,” nti, n’aseni he yɛ nipa baako, na ɔno ne Kristo. 17 M’asɛm a meeka ne sɛ: Mmara a ɔbaa mfie ahannan-aduasa, bɔhyɛ he akyi he, ntumi nsɛe apam a na Nyankopɔn ahyehyɛ ato hɔ dadaada a odi mu he, mma bɔhyɛ he nyɛ kwa. 18Na sɛ agyapadeɛ firi mmara he mu a, na omfiri bɔhyɛ mu bio; nso Nyankopɔn nam bɔhyɛ so ne de agyapadeɛ he maa Abraham.
Mmara he botaeɛ
19 Hedeɛ na mmara he botaeɛ ne sɛ? Mmaratoɔ nti ne bɛde mmara he kaa apam he ho, kosi mmerɛ a Abraham aseni a na bɛahyɛ ne ho bɔ he bɛba; na abɔfoɔ nam ntamgyinafoɔ bi so hyɛɛ mu kena. 20Afei ɔnam sɛ Nyankopɔn yɛ baako nti, na onhia ntamgyinafoɔ biaa, efiri sɛ ntamgyinafoɔ gyina mu ma afa mmienu.
21 Nti mmara he ko tia Nyankopɔn bɔhyɛ he anaa? Daabi da! Na sɛ bɛde mmara bi ama a otumi ma nkwa a, hedeɛ nka tenenee befiri mmara mu ne bɛba. 22 Nso twerɛsɛm he da no adi sɛ nnoɔma nyinaa hyɛ bɔne tumi ase, na ama bɔ a bɛnam Yesu Kristo mu gyidie so ahyɛ he aba bɛ a bɛgye di he so.
23 Afei ansa na gyidie ɔɔbɛba he, mmara he de yɛ too afiase wɛnee yɛ kosii sɛ beyii gyidie adi. 24Nti mmara he bɛyɛɛ kwankyerɛfoɔ kosii sɛ Kristo baeɛ, sɛnea ɔbɛyɛ a bɛnam gyidie so bebu yɛ bem. 25 Na afei a Kristo mu gyidie mmara aba yi, yɛnhyɛ kwankyerɛfoɔ he ase bio, 26 efiri sɛ, yɛnam gyidie so yɛ Nyankopɔn mma Kristo Yesu mu. 27 Na ho mu dodoɔ a bɛbɔɔ ho asu kɔɔ Kristo mu he, hoahyɛ Kristo (te sɛ ataadeɛ). 28 Nsonsonoeɛ nni Yudani anaa Helani, akoa anaa dehyeɛ, baa anaa beema ntam bio, efiri sɛ, ho nyinaa yɛ baako Kristo mu. 29Sɛ hoya Kristo afa a, hedeɛ hoyɛ Abraham asefoɔ, honam bɔhyɛ so yɛ adedifoɔ.",https://www.bible.com/bible/3971/GAL.3.BBTP
GALATIFOƆ 4,"Yɛnam Kristo mu gyidie so yɛ Nyankopɔn mma
1M’asɛm ne sɛ: mmerɛ tentene a adedifoɔ he yɛ abɔfra he, ewom sɛ agyapadeɛ he nyinaa yɛ ne dea, nso nsonsonoeɛ biaa nna ɔne akoa ntam; 2nso ɔbɛkɔ so ahyɛ wɛmfoɔ ne hwɛsofoɔ ase kosi da a ne papa he ahyɛ ato hɔ sɛ abɔfra he ɔntena wɛmfoɔ ne hwɛsofoɔ he nane ase bio. 3 Saa ara ne yɛ nso yɛteɛ; berɛ a na yɛyɛ mmɔfra he, ahonhom a bɛyɛ wiase mfitiasedeɛ he faa yɛ nkoa. 4 Nso berɛ a bɛahyɛ ato hɔ he soeɛ he, Nyankopɔn somaa ne Ba a baa woo no, na bɛwoo no mmara he ase, 5 sɛ ɔbɛyɛ a ɔbɛgye bɛ a na bɛya mmara ase, na ama wafa yɛ ayɛ Nyankopɔn mma. 6 Na esiane sɛ hoyɛ mma nti, Nyankopɔn asoma ne Ba Honhom aba ho akomam a ɔteaam sɛ, “Abba, a ɔkyerɛ sɛ Agya!” 7 Nti honyɛ nkoa bio na mmom hoyɛ mma, na sɛ hoyɛ mma a, honam Nyankopɔn so yɛ adedifoɔ.
Paulo twii Galatifoɔ he anim
8Kane he a na honnim Nyankopɔn he, hosomm ahonhom a bɛnyɛ Nyame kann he sɛ nkoa. 9Na afei a hoahu Nyankopɔn yi anaa Nyankopɔn ahu ho yi, ɔbɛyɛ dɛ ne hoasane akɔ mfitiasedeɛ a benni tumi biaa, na benni hwee nso de ma he nkyɛne bio? 10 Hodi nna ne bosome, mmerɛ ne mfie ho nhyehyɛeɛ so dendenndene. 11 Mesuro ma ho sɛ ebia adwuma a mayɔ ama ho he ayɛ kwa.
12 Anuanom, honyɛ sɛ me, efiri sɛ me nso maayɛ sɛ ho. Honnyɔɔ me bɔne biaa. 13 Honim sɛ da a medii kane kaa asɛmpa he kyerɛɛ ho he, na meyare; 14ewom sɛ me tebea he yɛ nsɔhwɛ ma ho deɛ, nso hoammu me animtia, na hoampo me, na mmom hogyee me sɛ Nyankopɔn bɔfoɔ, sɛ nea hogyee Kristo Yesu ankasa he. 15Ho anigyeɛ a honyaeɛ he faa he? Na medi adanseɛ sɛ, sɛ na hobetumi mpo a, nka hotutuu ho ani maa me. 16 Ɔnam nɔkorɛ a meka kyerɛɛ ho nti mabɛyɛ ho tamfoɔ? 17 Ɔnyɛ adwenepa ne anuanom atorɔfoɔ he de yɔɔ adwuma-dene ya ho mu; na mmom bɛpɛ sɛ bɛtete me ne ho ntam, na hoapere ahwehwɛ bɛ mmom. 18Sɛ ɔyɛ bibi pa ntia, ɔyɛ sɛ hobɔ ho ho mmɔdene berɛ nyinaa, na mmom ɔnyɛ sɛ ebia meya ho nkyɛne nkoaa ne hobɔ ho ho mmɔdene. 19 Me mma nkumaa a meko ho awoɔ bio sɛ ɔbɛyɛ a Kristo su bewie pɛyɛ ho mu, 20mepɛ sɛ nka saa mmerɛ yi meya ho nkyɛne na metumi fa kwane foforɔ so ne ho kasa, efiri sɛ, ho asɛm he ha me paa.
Hagar ne Sara mfantoho
21 Honyi me ano, ho a hopɛ sɛ hode ho ho hyɛ mmara ase he, honte nea mmara he ka? 22 Na bɛatwerɛ sɛ Abraham woo mmeema mmienu, baako yɛ afenaa ba na baako he nso yɛ dehyeɛ ba. 23 Nea na ɔyɛ afenaa ba he, ɔnam honam kwane so ne bɛwoo no; na nea ɔka ho he deɛ, dehyeɛ ba he, ɔnam bɔhyɛ so ne bɛwoo no. 24 Afei yei yɛ mfantoho: saa mmaa mmienu yi gyina hɔ ma apam mmienu. Nɔkwasɛm, baa he mu baako a ɔno ne Hagar a ofiri Sinai Bepɔ so, woo mma guu nkoasom mu. 25Afei Hagar gyina hɔ ma Sinai Bepɔ a ɔya Arabia; na ɔno ne asaase yi so Yerusalem nsɛso, na ɔne ne mma ya nkoasom mu. 26Nso Yerusalem a ɔya soro he deɛ, ɔde ne ho, na ɔno ne yɛ na, 27 efiri sɛ, bɛatwerɛ sɛ,
“Di ahurusie, wo bonyini a wonni ba, wo a wanwo mma,
to nnwom na teateam, wo a woanko awoɔ
na onnibie mma bɛdɔɔso
akyɛne nea waware mma.”
28 Afei anuanom, hoyɛ bɔhyɛ he mma, te sɛ Isak. 29 Na sɛnea saa berɛ he abɔfra a bɛnam honam kwane so woo no he sɔre tiaa abɔfra a bɛnam Honhom so woo no he, saa ne ɔteɛ nnɛ nso. 30 Nso mmɛ ne twerɛsɛm he ka? “Pamo afenaa he ne ne ba he; na afenaa ba he ne dehyeɛ ba he nkyɛ agyapadeɛ.” 31 Ne saa nti, anuanom, yɛnyɛ afenaa mma, na mmom yɛyɛ dehyeɛ mma.",https://www.bible.com/bible/3971/GAL.4.BBTP
GALATIFOƆ 5,"Mmara si Kristo mu nkwagyeɛ kwane
1 Adehyedie nti ne Kristo ama yɛade yɛ ho. Nti, honnyina pintinn, hommfa ho ho nhyɛ nkoasom konnua ase bio.
Sɛnea akristofoɔ ahofadie teɛ
2Hontie! Me, Paulo, ne meeka akyerɛ ho sɛ, sɛ homa betwa ho twetia a, Kristo ho ɔmma mfasoɔ mma ho. 3Medi adanseɛ bio sɛ, ɔsɛ sɛ nea ɔma betwa no twetia de hwehwɛ Nyankopɔn anim bembuo he di mmara a aka he nyinaa nso so. 4Wo a wopɛ sɛ bɛde mmara bu wo bem he woate wo ho afiri Kristo ho; woahwe ase afiri adom ho. 5Na yɛ deɛ, yɛnam Honhom he so ɔɔtwɛne tenenee anidasoɔ a ogyina gyidie so he dendenndene. 6 Na Kristo Yesu mu he, gyidie a ɔnam dɔ so yɔ adwuma nkoaa ne hia, na ɔnyɛ twetia bɛatwa bi anaa bentwaa no he ne hia.
Kasaa tiaa a odi akyire
7Na hootu mmirika he yie; na afei deɛ hwane ne sii ho kwane sɛ honntie nɔkorɛ he? 8 Saa adwene-danee he mfiri nea ɔfrɛɛ ho he. 9 Mmɔreka ketewa bi ne sɛe mmɔre mũ he nyinaa. 10 Mewɔ ho mu awerɛhyemu paa Awurade mu sɛ honnwene adwene foforɔ biaa. Nso nea ɔɔma ho adwene ayɔ ho ntanta he benya n’asotwee. 11 Na me deɛ, anuanom, sɛ meda so ka twetiatwa ho asɛm a nka mmɛ nti ne bɛda so taa me? Sɛ nka meda so ka twetiatwa ho asɛm a, hedeɛ na nka asennua he nto sintidua bio. 12 Ɔkaa me nkoaa a, nka bɛ a bɛmaa ho hweteeɛ he dii bɛ ho awu!
Dɔ si ahofadie ho kwane
13 Na adehyedie mu ne bɛafrɛ ho aba, me nuanom; homma ahofadie he nyɛ akwannya mma honnyɔ bɔne, na mmom ho mfa dɔ so nyɛ nkoa ma ho ho, 14 efiri sɛ, mmara he nyinaa wie pɛyɛ asɛm baako mu sɛ, “Dɔ wo yɔnko sɛ wo ho.” 15Na mmom, sɛ ho keka na homemene ho ho a, honhwɛ yie na hoansɛe ho ho.
Honam nnwuma
16 Hontena Honhom mu, nea meeka ne sɛ, honnnyɔ nea honam pɛ. 17 Na nea honam pɛ he ko tia Honhom he, na nea Honhom he nso pɛ he ko tia honam he; efiri sɛ saa nnoɔma he ko tia ne yɔnko, sɛ obesi ho kwane na hoanyɔ nea hopɛ. 18Na mmom, sɛ Honhom he di ho anim a, honhyɛ mmara ase. 19 Afei honam nnwuma he da adi pefee, yeinom ne: adwamammɔ, fi, akohwie, 20abosonsom, adutoɔ, tane, akayɔ, ahoɔyeyaa, abufuo, atutupɛ, kunsumkunsum, mpaepaemu, 21 anibereɛ, nsaboro, agobɔne ne nnoɔma a ɔtete saa. Meebɔ ho kɔkɔ, sɛnea madi kane abɔ ho kɔkɔ he; sɛ bɛ a bɛyɔ saa nnoɔma yi, bennya Nyankopɔn ahennie he.
Honhom aba
22 Nso Honhom aba he deɛ, ɔno ne dɔ, anigyeɛ, asomdwie, abodwokyɛre, ayamyɛ, papayɔ, gyidie, 23 dwoɔ, ne anidahɔ. Mmara biaa nni hɔ a otia yeinom. 24 Na bɛ a bɛyɛ Kristo Yesu deɛ he, bɛabɔ honam ne n’akɔnnɔ asennua mu. 25 Sɛ yɛte ase Honhom mu a, homma Honhom he nkyerɛ yɛ kwane. 26 Hommma yɛmpɛ animuonyam hunu, nhyehyɛ yɛ ho yɛ ho abufuo, na hommma yɛ ani mmereberɛ yɛ ho.",https://www.bible.com/bible/3971/GAL.5.BBTP
GALATIFOƆ 6,"Hommoaboa ho ho ho ho
1 Anuanom, sɛ hohu sɛ bi afom a, ho a hoyɛ honhom mufoɔ he mfa akoma a ɔdwo mfa saa nipa he nsi yie. Honhwɛ ho ho yie sɛ ho nso bɛnnsɔ ho nhwɛ. 2Hommoaboa ho ho ho ho mma biaa ntumi nsoa ne nnesoa, na honam saa kwane he so awie Kristo mmara he so di. 3Na sɛ bɛ a benni mu bu bɛ ho sɛ bedi mu a, bɛdaada bɛ ho. 4 Ɔsɛ sɛ biaa sɔ n’ankasa n’adwuma hwɛ. Na adwuma a biaa ayɔ he ne ɔde bɛhoahoa ne ho, na ɔnyɛ deɛ bi foforɔ ayɔ, 5 efiri sɛ ɔsɛ sɛ biaa soa n’ankasa ne nnesoa.
6Ɔsɛ sɛ bɛ a bɛakyerɛkyerɛ bɛ asɛm he, bɛ ne bɛ akyerɛkyerɛfoɔ he kyɛ nnepa nyinaa.
7Honnnaadaa ho ho, Nyankopɔn bensi no atwetwe, efiri sɛ, nea hobedua heaa ne hobɛtwa. 8 Sɛ hodua ma honam a, hobefiri honam mu atwa porɔeɛ; nso sɛ hodua no Honhom mu a, honam Honhom he so betwa daa nkwa. 9 Nti hommma yɛmmerɛ papayɔ mu, na sɛ yɛampa aba a, yɛbɛtwa so aba ne berɛ mu. 10 Ne saa nti, akwannya biaa a yebenya he, homma yɛnyɔ nnipa nyinaa papa, ne titire bɛ a bɛka agyidifoɔ abusua ho he.
Afutuo a otwatoɔ ne nhyira
11Hoahu ntwerɛeɛ akɛseɛ a meaa mede me nsa atwerɛ yi! 12 Ɔyɛ bɛ a bɛpɛ sɛ bɛ anim bɛba nyam honam mu he ne bɛhyɛ ho sɛ hontwa twetia, sɛnea ɔbɛyɛ a bɛnntaa bɛ Kristo asennua he ho. 13Twetiatwafoɔ he mpo nni mmara he so, nso bɛpɛ sɛ hotwa twetia na bɛagyina so ahoahoa bɛ ho. 14 Menhoahoa me ho bibiaa ho ka yɛ Awurade Yesu Kristo asennua a ɔnam so abɔ wiase asennua mu ama me, na me nso bɛabɔ me asennua mu ama wiase. 15 Ɔnyɛ twetia a bɛatwa bi, anaa twetia a bentwa bi ne hia, na mmom sɛ bi bɛyɛ abɔdeɛ foforɔ ne hia! 16 Na bɛ a bɛbɛfa saa nhyehyɛeɛ yi so he, asomdwie, ne mmɔborɔhunu, mmra bɛ ne Nyankopɔn mane Israel so.
17 Ofiri nnɛ ɔɔkɔ yi, mma biaa nhyɛ me brɛ; efiri sɛ mewɔ Yesu ahyɛnsodeɛ me nipadua mu.
18Anuanom, yɛ Awurade Yesu Kristo adom nka ho honhom. Amen.",https://www.bible.com/bible/3971/GAL.6.BBTP
EFESOFOƆ NNIANIMU,"NNIANIMU
Deɛ odi kane koraa ya krataa a Paulo de kɔmaa Efesofoɔ he mu he fa “[Nyankopɔn] nhyehyɛeɛ a ɔda hɔ sɛ berɛ pa mu he, ɔbɛka nnoɔma a ɔya soro ne nea ɔya asaase so nyinaa abom ne mu” (1:10). Ɔsane nso yɛ adesrɛ a ɔde to Nyankopɔn nkurofoɔ anim sɛdeɛ ɔbɛyɛ ama saa nhyehyɛeɛ pa yi a Nyankopɔn pɛ sɛ ɔma nnipa nyinaa ka bom ya Kristo mu he ada adi.
Fa a odi kane ya Efesofoɔ nwoma yi mu he, twerɛfoɔ he ma yehu nkabom sɛ asɛm titire. Ɔkasa fa kwane a Nyankopɔn a ɔyɛ Agya afa so ayi ne nkurofoɔ ne sɛdeɛ ɔnam ne ba Yesu so de yɛ bɔne akyɛ yɛ na wɔayi yɛ afiri bɔne mu, ɔne sɛdeɛ ɔde ne Honhom Kronkron asɔ ne bɔhyɛ kɛseɛ he ano. Fa a ɔtɔ so mmienu mu he, ɔde adesrɛ to n’akenkanfoɔ anim sɛ bɛnnante sɛdeɛ ɔbɛyɛ na bɛ baakoyɛ a ɔya Kristo mu he bɛyɔ adwuma bɛ nyinaa bɛ mu.
Ɔnam kasasu ahodoɔ so de kyerɛkyerɛ Nyankopɔn nkurofoɔ baakoyɛ a ɔya bɛ ne Kristo nkabom he mu: Asafo he te sɛ nipadua a Kristo ne tire; anaa asafo he te sɛ dane a Kristo ne tweasotiboɔ; anaa asafo he te sɛ yere a Kristo ne kunu. Ɔtwerɛɛ sɛdeɛ Nyankopɔn adom a ɔya Kristo mu nimdeɛ teɛ. Ɔhwɛɛ bibiaa sɛdeɛ ɔteɛ ya Kristo dɔ, n’afɔrebɔ, ne fakyɛ, n’adom ne n’ahoteɛ mu.
MU NSƐM
Nsɛm a odi kane 1:1-2
Kristo ne asafo he 1:3—3:21
Nkwa foforɔ a ɔya Kristo mu 4:1—6:20
Awieeɛ 6:21-24",https://www.bible.com/bible/3971/EPH.INTRO1.BBTP
EFESOFOƆ 1,"Nkyea
1 Paulo a ɔnam Nyankopɔn pɛ so yɛ Kristo Yesu somafoɔ; twerɛ krataa yi de kɔma ahoteefoɔ a bɛya Efeso na bɛyɛ Kristo Yesu mu agyidifoɔ nyinaa: 2Adom ne asomdwie a ofiri yɛ Agya Nyankopɔn ne Awurade Yesu Kristo nka ho.
Honhom mu nhyira a ɔya Kristo mu
3 Nhyira nka Nyankopɔn a ɔyɛ yɛ Awurade Yesu Kristo Agya, nea ɔde honhom mu nhyira a ɔya soro nyinaa ahyira yɛ Kristo mu, 4 sɛnea oyii yɛ Kristo mu ansa na bɛtoo wiase fapem sɛ yɛbɛyɛ kronkron, na yɛ ho ɔmma asɛm n’anim. 5 Nyankopɔn nam Yesu Kristo so yii yɛ sii hɔ sɛ ne mma, sɛnea ɔpɛ na ɔsɔ n’ani, 6 na ayɛ ayeyie ama animuonyam adom a ɔde nam ne Dɔba he so akyɛ yɛ kwa. 7 Ne mu ne yɛnam ne mogyaa so anya gyeɛ, a ɔne yɛ mfomsoɔ ho fakyɛ, sɛnea n’adom mmorosoɔ teɛ 8a wahwie agu yɛ so. 9 Na waama yɛahu nyansa nyinaa ne nhunumu ahintasɛm a ɔpɛ he, sɛnea osiesiee no Kristo mu he. 10 Yei ne nhyehyɛeɛ a ɔda hɔ sɛ berɛ pa mu he, ɔbɛka nnoɔma a ɔya soro ne nea ɔya asaase so nyinaa abom ne mu.
11 Kristo heaa mu ne wayɔ yɛ adedifoɔ nso, sɛnea nnoɔma nyinaa ne ne pɛ agyinatuo teɛ, bɔɔ ne tim pɔ hyehyɛ too hɔ he, 12sɛnea ɔbɛyɛ a yɛ a yedii kane nyaa Kristo mu anidasoɔ he, yɛbɛtena ase ama n’ayeyie animuonyam. 13Na ho nso, berɛ a hotee nɔkorɛ asɛm he, ho nkwagyeɛ ho asɛmpa he, honyaa ne mu anidasoɔ. Ne muaa nso ne berɛ a hogyediiɛ he, bɛde Honhom Kronkron a bɛhyɛɛ ne ho bɔ he hyɛɛ ho nso; 14 yei ne yɛ agyapadeɛ he nyinasoɔ kosi sɛ yɛ nsa bɛka ama yɛayi Nyankopɔn ayɛ animuonyam mu.
Paulo mpaebɔ
15 Maate ho gyidie a howɔ ne Awurade Yesu mu ne ho dɔ a hodɔ ahoteefoɔ he nyinaa, ne saa nti, 16mennyae ho ho aseda a ɔsɛ sɛ meda no me mpaebɔ mu. 17Mebɔ mpaeɛ sɛ yɛ Awurade Yesu Kristo Nyankopɔn, animuonyam Agya he, bɛma ho nyansa ne adiyie honhom berɛ a hoahu no yi, 18na ama hoanya nteaseɛ, na hoahu anidasoɔ a ɔfrɛɛ ho baa mu he, nnoɔma a ɔyɛ ma n’animuonyam agyapadeɛ ahonyadeɛ ahoteefoɔ he mu, 19ne ne tumi a mu nni hwehwɛbea ma yɛ a yɛgyedi, sɛnea ne tumi a ɔsõ a ɔyɔ adwuma he teɛ. 20 Ɔyɛ saa tumi yi ne Nyankopɔn de dii dwuma berɛ a ɔnyanee Kristo firii awufoɔ mu na ɔde no tenaa ne nsa nifa so ya soro hɔ, 21 boroo mpanyinnie ne tumidie ne ahoɔdene ne nommumfa nyinaa, ne dini biaa a bɛbɔ, nyɛ wiase yi mu nkoaa na mmom wiase a ɔbɛba he mu nso. 22 Na ɔde nnoɔma nyinaa ahyɛ ne nane ase na waayɔ no nnoɔma nyinaa ti ama asafo a 23 ɔyɛ Kristo nipadua, a nea ɔhyɛ adeɛ nyinaa ma he hyɛ no ma.",https://www.bible.com/bible/3971/EPH.1.BBTP
EFESOFOƆ 2,"Hoafiri wuom kɔ nkwa mu
1 Na Nyankopɔn maa ho a na hoawu mfomsoɔ ne bɔne a 2 na hote mu he mu, na hodii wiase yi su akyi, tumidie ne mpanyinnie a ɔya wiem, honhom a nnɛ ɔyɔ adwuma asoɔdenfoɔ mu, he nkwa. 3 Saa ara ne mmerɛ bi a atwam he yɛ nyinaa nso yɛbɔɔ yɛ bra sɛnea yɛ honam akɔnnɔ teɛ, yedii honam ne n’akɔnnɔ akyi, na yɛbɛyɛɛ abufuo mma, yɛ awosuo mu, sɛnea nnipa a aka nyinaa teɛ. 4Nso Nyankopɔn a, ne mmɔborɔhunu dɔɔso he, firi ne dɔ kɛseɛ a ɔde dɔɔ yɛ he mu, 5 ama yɛ a na yɛawu mfomsoɔ mu he ne Kristo nkwa. Ɔnam adom so ne Nyankopɔn agye ho nkwa, 6 na wanyane yɛ ne Kristo na ɔde yɛ atena soro hɔ Kristo Yesu mu, 7 sɛnea ɔbɛyɔ a mmerɛ a ɔɔba he mu ɔnam n’ayamyɛ so bɛda n’adom mmorosoɔ a mu nni hwehwɛbea he adi akyerɛ yɛ Kristo Yesu mu. 8 Na adom ne ama bɛnam gyidie so agye ho nkwa, na omfiri ho ankasa; ɔyɛ Nyankopɔn akyɛdeɛ a 9 omfiri nnwuma mu, sɛ ɔbɛyɛ a bi ntumi mfa nhoahoa ne ho. 10 Nti seesei yɛabɛyɛ abɔdeɛ a Nyankopɔn bɔɔ yɛ Kristo mu maa nnwuma pa a wasiesie ato hɔ dadaada sɛ yɛmma yɛ abrabɔ nyɛ saa he.
Kristo mu baakoyɛ
11 Ne saa nti, ho a na ho awosuo mu he, na hoyɛ amanamane mufoɔ he, honkae sɛ, na “bɛ a bɛatwa bɛ twetia,” honam fam twetiatwa a bɛde nsa atwa, he frɛ ho sɛ “ho a bentwaa ho twetia,” 12 honkae sɛ saa mmerɛ he na honnim Kristo, na hoyɛ amanfrafoɔ na honnyɛ Israel mane mma, na hoyɛ ahɔhoɔ apam he bɔhyɛ he ho, na honni anidasoɔ biaa, afei nso na honnim Nyankopɔn ho wiase abrabɔ mu. 13Nso afei deɛ Kristo Yesu mu, ho a nka na hoya akyirikyiri he, bɛnam Kristo mogyaa so atwe ho abɛne Nyankopɔn. 14 Na ɔyɛ yɛ asomdwie; ɔnam ne honam so aka nnipakuo mmienu he abom ayɛ yɛ baako na wabubu nitane a ɔte sɛ afasuo he afiri hɔ. 15 Kristo Yesu guu mmara he ne n’ahyɛdeɛ he ne ne nsusuansoɔ nyinaa, sɛ ɔnam ne nipadua so bɛbɔ nipadua foforɔ baako asi mmienu he anane mu, na ɔde asomdwie aba, 16na ɔnam asennua he so aka mmienu he abom ayɔ no nipadua baako ama Nyankopɔn, na waayi nitane a na ɔya hɔ he afiri hɔ. 17 Nti ɔbaa sɛ ɔɔbɛka asomdwie ho asɛm akyerɛ ho a na hoya akyirikyiri ne ho a hobɛne Nyankopɔn; 18 na ɔnam ne so ne yɛ nyinaa nam Honhom baako a ɔde yɛ kɔ Agya he hɔ. 19Nti afei honyɛ ahɔhoɔ ne amanfrafoɔ bio, na mmom hoyɛ yɔnko-mane-mma ne Nyankopɔn fiefoɔ, ho ne ahoteefoɔ nyinaa, 20 bɛde ho ato fapem a asomafoɔ ne adiyifoɔ he toeɛ he so a Kristo Yesu he ankasa ne tweasotiboɔ he. 21Ne mu ne nea bɛasi he nyinaa akeka atoa mu na ɔɔpagya akɔyɛ Nyankopɔn asɔredane kronkron; 22 ne mu ne ho nso bɛde ho abom asi hɔ sɛ Nyankopɔn tenabea, honhom mu.",https://www.bible.com/bible/3971/EPH.2.BBTP
EFESOFOƆ 3,"Paulo adwuma ya Amanamane mufoɔ mu
1 Yei nti ne me Paulo a meyɛ Kristo Yesu deduani ma ho amanamane mufoɔ, 2sɛnea hoate no nɔkorem dada, Nyankopɔn adom a ho nti ɔde maa me, som adwuma he 3 ɔne sɛnea ɔnam adiyie so yii ahintasɛm adi kyerɛɛ me, sɛnea m’adi kane atwerɛ no nsɛm tiaa bi mu he; 4ɔno ne sɛ hokenkane a ɔbɛboa ho ama hoahu nteaseɛ a mewɔ no Kristo ho ahintasɛm mu. 5 Mmerɛ bi a atwa mu he woanyi saa ahintasɛm yi adi ankyerɛ nipa biaa, sɛnea nnɛ ɔnam Honhom he so abɛda no adi akyerɛ n’asomafoɔ ne adiyifoɔ kronkron he: 6 ɔne sɛ, Amanamane mufoɔ he abɛyɛ adedifoɔ te sɛ yɛ, nipadua korɔ heaa ho akwaa, na bɛnam asɛmpa he so anya bɔhyɛ he mu kyɛfa Kristo Yesu mu.
7Mabɛyɛ saa asɛmpa yi ho somfoɔ sɛnea Nyankopɔn adom akyɛdeɛ teɛ, nea ɔde maa me sɛnea ne tumi yɔ adwuma he. 8 Ewom sɛ me ne ahoteefoɔ he nyinaa mu kumaa koraa, nso bɛde adom yi maa me sɛ memfa so nna asɛm a ɔyɛ Kristo ahonya mu a onni hwehwɛbea he adi nkyerɛ amanamane mufoɔ. 9 Na afei nso, waama nnipa nyinaa ahu nhyehyɛeɛ a bɛahyehyɛ a ɔfa ahintasɛm a bɛde asie tete mmerɛ nyinaa Nyankopɔn a ɔbɔɔ adeɛ nyinaa he mu; 10 sɛdeɛ ɔbɛyɛ a ɔnam asafo he so bɛda Nyankopɔn nyansa ahodoɔ bebree he adi akyerɛ mpanyinnie ne tumidie a bɛya soro, 11 sɛnea Nyankopɔn timpɔ a wadi ho dwuma yɛ Awurade Kristo Yesu mu he teɛ. 12 Ne mu na yɛnam gyidie so anya nnamyɛ ne akwanya, ahotɔsoɔ mu. 13 Yei nti mesrɛ ho sɛ hompa aba m’amanehunu a mehu ma ho he ho; ɔyɛ animuonyam ma ho.
Mpaeɛ a ɔbɔ maa akenkanfoɔ
14Ne saa nti ne mebu nkotodwe Agya he anim, 15nea befiri ne mu frɛ abusua biaa a ɔya soro ne asaase so he. 16 Mebɔ mpaeɛ sɛ, sɛnea n’ahonya animuonyam teɛ sɛ ɔbɛma ho mu nipadua a ahinta he ase atim tumi a ɔnam ne Honhom so he mu, 17ɔne sɛ Kristo nam gyidie so bɛtena ho akoma mu, sɛdeɛ hoagye nhini na ho ase atim dɔ mu. 18Mebɔ mpaeɛ sɛ hobenya tumi a ɔbɛma ho nteaseɛ, ho ne ahoteefoɔ he nyinaa, nea ɔtrɛ na ɔbae na ɔkrɔnn na mu dɔ, 19na hoahu Kristo dɔ a ɔtra nimdeɛ nyinaa so, sɛnea ɔbɛyɛ a hobɛyɛ ma Nyankopɔn su nyinaa mu.
20Afei nea ɔwɔ tumi a ɔyɔ adwuma yɛ mu a ɔboro so kyɛne so sɛnea yebisa anaa yesusu he, 21ɔno ne animuonyam nka no asafo he mu ne Kristo Yesu mu firi mmerɛsantene so kosi awoɔ ntoatoasoɔ nyinaa mu, daa daa. Amen.",https://www.bible.com/bible/3971/EPH.3.BBTP
EFESOFOƆ 4,"Baakoyɛ a ɔya Kristo nipadua mu
1 Nti afei me, Awurade mu deduani, mesrɛ ho sɛ hommɔ ho bra sɛnea ɔfata frɛ a bɛafrɛ ho he, 2 ahobrɛaseɛ, dwoɔ, aboterɛ ne abodwokyɛre nyinaa mu, na honnodɔ ho ho ho ho. 3Hommɔ mmɔdene sɛ hobekura Honhom baakoyɛ mu, asomdwie mu. 4 Nipadua baako ne Honhom baako ne ya hɔ, sɛnea bɛafrɛ ho aba anidasoɔ baako mu he, 5 Awurade baako, gyidie baako, asubɔ baako, 6 Nyankopɔn baako a ɔyɛ yɛ nyinaa yɛ Agya, a odi yɛ nyinaa so, na ɔfa yɛ nyinaa mu, na ɔte yɛ nyinaa mu.
7 Nso ɔmaa yɛ mu biaa adom sɛnea Kristo akyɛdeɛ a woasusu teɛ. 8 Nti ɔkaa sɛ:
“Berɛ a ɔforo kɔɔ soro he ɔde bɛ a na bɛafa bɛ nommum a ɔmaa bɛdee bɛ ho he kɔeɛ;
na ɔde akyɛdeɛ maa nnipa.”
9 (Sɛ ɔka sɛ, “Ɔforo kɔɔ soro” a, na ɔkyerɛ sɛ odii kane siane kɔɔ asaase ase ansa. 10Nea ɔsianeeɛ heaa ne foro kɔɔ sorosoro, sɛnea ɔbɛyɔ a ɔbɛma nnoɔma nyinaa awie pɛyɛ.) 11 Akyɛdeɛ a ɔde maa yɛ he bi ne sɛ waama binom ayɛ asomafoɔ, binom nkɔmhyɛfoɔ, binom asɛmpakafoɔ, binom ahwɛfoɔ ne akyerɛkyerɛfoɔ, 12 sɛ obesiesie ahoteefoɔ ama som nnwuma, na ama Kristo nipadua he anyini, 13kosi sɛ yɛ nyinaa beduru Nyankopɔn Ba he ho gyidie baakoyɛ ne nimdeɛ mu, na yɛbɛwie nyini honhom mu, adi mu sɛnea Kristo a ɔyɛ susudua a ɔyɛ pɛ he teɛ; 14 sɛ ɔbɛyɛ a yɛnkɔ so nyɛ te sɛ mmɔfra a bedi akɔneaba, na nkyerɛkyerɛ biaa, te sɛ mframa a ɔnam nnipa mmradɛtoɔ so, ne torɔ ne nnaadaa akwane so, woso bɛ. 15 Na mmom, homma yenni nɔkorɛ, dɔ mu, na yɛnyini akwane nyinaa mu, Kristo a ɔno ne asafo he ti he mu, 16 ne mu ne nipadua he nyinaa akeka atoatoa mu pɛpɛɛpɛ na ɔyɔ adwuma bom ma ɔde nea ohia ma sɛnea akwaa biaa dwumadie teɛ, na ama nipadua he anyini ayɛ dene dɔ mu.
Abrabɔ dadaa ne foforɔ
17 Na afei nea meeka na madi ho adanseɛ Awurade mu ne sɛ ɔnsɛ sɛ hobɔ ho bra bio sɛ amanamane mufoɔ a bɛaka a bɛnante bɛ adwene hunu mu he. 18 Bɛ adwene aduru sum, bɛmmɛne Nyankopɔn nkwa he ho, efiri sɛ, benni ho nimdeɛ ɔnam bɛ akoma pirim nti; 19osiane sɛ bɛ ani nwu adeɛ bio nti, bɛde bɛ ho ama ahohwie, na bɛyɔ afideɛ nyinaa anibereɛ mu. 20Na ho deɛ nyɛ saa ne hosua firii Kristo hɔ! 21Nɔkorem, hoate ne ho asɛm na bɛakyerɛkyerɛ ho ne mu, sɛnea Yesu mu nɔkorɛ teɛ he. 22 Ɔne sɛ, ho kane abrabɔ fam deɛ, honto nipa dada a ɔɔsɛe nnaadaa akɔnnɔ mu he ntwene, 23 na honyɔ foforɔ ho adwene honhom mu, 24 na homfa nipasu foforɔ nhyɛ, tenenee ne kronkronyɛ mapa mu sɛ nnipa a Nyankopɔn abɔ bɛ sɛ ne nsɛso.
Nkwa Foforɔ he ho nhyehyɛeɛ
25 Ne saa nti, honnyi atorɔ mfiri ho akwane mu, homma yɛ nyinaa ni nɔkorɛ mma yɛ yɔnkonom, efiri sɛ yɛyɛ yɛ ho yɛ ho akwaa. 26 Sɛ ho bo fu a, hommma ɔmfa ho nkɔ bɔne mu; hommma awia nkɔtɔ ho abufuo so, 27na hoamma bronsam kwane. 28 Korɔmfoɔ nyae korɔno bɔ; na mmom ɔmmɔ mmɔdene mfa ne nsa nyɔ adwuma pa, na woanya bibi de ama ahiafoɔ. 29 Hommma nsɛmmɔne biaa mfiri ho anum mma, na mmom asɛm a ohia a obetumi ama bi anya nkɔsoɔ nkoaa ne honka, na ama bɛ a bɛte ho nsɛm he anya adom. 30 Na honnho Nyankopɔn Honhom Kronkron he werɛ, nea bɛde no ahyɛ ho nso ama gyeɛ da he. 31 Honto yeyaadie ne kokobɔne ne abufuo ne apereapereɛ ne nnaadaa, ɔne adebɔne biaa ngu, 32 na honyɔ ayamyɛ mma ho ho ho ho, honya ahummɔborɔ, homfa afoforɔ bɔne nkyɛ bɛ, sɛnea Nyankopɔn nam Kristo so de ho bɔne akyɛ ho he.",https://www.bible.com/bible/3971/EPH.4.BBTP
EFESOFOƆ 5,"Honnɔ ho ho ho ho sɛ ho soro Agya dɔ ho he
1 Nti honsua Nyankopɔn, sɛ mma adɔfo, 2 na hontena dɔ mu, sɛnea Kristo dɔɔ yɛ na ɔde ne ho maeɛ sɛ ayɛyɛdeɛ ne afɔrebɔdeɛ a oohwam ma Nyankopɔn, ɔnam yɛ nti.
Honngu abosonsom
3 Nso Adwammammɔ, fi, anaa anibereɛ deɛ, ɔnsɛ sɛ bɛka bata ho dini ho koraa, saa ne fata ahoteefoɔ. 4 Na hommma aniwudeɛ, nsɛnhunu ɔne nsɛnkwaa a kasafi yam mfiri ho anum na mmom, homma nea ofiri ho anum nyɛ aseda. 5 Honhu sɛ, adwamammɔfoɔ anaa nea ɔyɔ nnoɔma a ho nte biaa, anaa aniberefoɔ (meekyerɛ bosomsonni) biaa, nya kyɛfa biaa Kristo ne Nyankopɔn ahennie mu.
6Hommma nnipa biaa mfa nsɛnhunu nnaadaa ho, efiri sɛ saa nnoɔma yi ne de Nyankopɔn abufuo ba asoɔdenfoɔ so. 7Nti hommmfa ho ho mmɔ bɛ. 8 Na kane he na hoyɛ sum, nso afei deɛ hoyɛ hann Awurade mu, nti hommɔ ho bra sɛ hann mma— 9na hann aba da adi papa ne tenenee ne nea ɔyɛ nɔkorɛ nyinaa mu. 10 Hommɔ mmɔdene nhwehwɛ nea ɔsɔ Awurade ani. 11Hommmfa ho ho mmfra sum nnwuma a ɔnso aba biaa mu, na mmom hompa yeinom ho ntoma. 12 Na nnoɔma a behinta yɔ he yɛ aniwuo sɛ bɛbɛbɔ dini mpo; 13 nso hann he pa bibiaa ho ntoma ma no da adi, na nea ɔda ne ho adi biaa yɛ hann. 14 Nti ne Twerɛ he ka sɛ,
“Wo a wada, nyane!
Sɔre firi awufoɔ mu,
na Kristo bɛhyerɛn ama wo.”
15 Honhwɛ sɛnea hobɛbɔ ho bra, honnnyɔ sɛ bɛ a bennim nyansa, na mmom honnyɔ sɛ anyansafoɔ, 16honhwɛ ho mmerɛ so yie, efiri sɛ saa mmerɛ yi yɛ nna bɔne. 17 Nti honnyɛ ho ho sɛ bɛ a bennim nyansa, na mmom honte Awurade pɛ ase. 18 Hommoro nsa, efiri sɛ ɔde basabasa ba; na mmom honhyɛ ma Honhom mu, 19 na homfa sankuo so nnwom ne ayeyie nnwom ne honhom mu nnwom nkasa nkyerɛkyerɛ ho ho ho ho, honto nnwom na hommɔ sankuo ho akoma mu mma Awurade, 20na homfa aseda mma Agya Nyankopɔn daa adeɛ nyinaa mu, yɛ Awurade Yesu Kristo dini mu.
Kristofoɔ afisɛm
21 Hommrɛbrɛ ho ho ase mma ho ho, ɔnam anidie a howɔ ma Kristo nti.
22 Ayerenom, hommerɛ ho ho ase mma ho kununom sɛnea hoyɔ ma Awurade. 23 Na kunu yɛ yere ti sɛnea Kristo nso yɛ asafo he ti he, asafo a ɔyɛ ne nipadua na ɔno ankasa nso yɛ asafo he Agyenkwa. 24Sɛnea asafo he brɛ ne ho ase hyɛ Kristo ase he, saa nso ne ɔsɛ sɛ yerɛnom yɔ, adeɛ nyinaa mu, ma bɛ kununom.
25 Kununom, honnɔ ho yerɛnom, sɛnea Kristo nso dɔɔ asafo he na ɔde ne ho too hɔ maa asafo he, 26 sɛ ɔde nsuo adwareɛ bɛte ne ho asɛm he mu, ayɛ no kronkron, 27 na ɔde no asi hɔ ama ne ho animuonyam mu a dɛmdie, nkekaeɛ, anaa bibiaa a ɔte saa nni ne ho, na mmom ayɛ kronkron a onni dɛm biaa. 28Saa kwane he soaa ne ɔsɛ sɛ kununom dɔ bɛ yerɛnom sɛ bɛaa bɛ ho. Beema a ɔdɔ ne yerɛ he dɔ ne ho. 29Na biaa nni hɔ a ɔtane ɔno ankasa ne nipadua, na mmom biaa yɛne ne nipadua na ɔhwɛ so yie, sɛnea Kristo yɔ maa asafo he, 30 efiri sɛ yɛyɛ ne nipadua akwaa. 31 “Saa nti ne beema begya ne papa ne ne maame hɔ na ɔde ne ho akɔbata ne yerɛ, na bɛ mmienu abɛyɛ honam baako.” 32Yei yɛ ahintasɛm kɛseɛ a mede ɔɔtoto Kristo ne asafo he ho. 33Nti ho mu biaa nnɔ ne yerɛ sɛ ɔno ankasa ne ho, na yerɛ nya buo kɛseɛ ma ne kunu.",https://www.bible.com/bible/3971/EPH.5.BBTP
EFESOFOƆ 6,"Mma ne awofoɔ
1 Mma, honyɔ setie mma ho awofoɔ, Awurade mu na yei ne tene. 2 “Homfa anidie mma ho agya ne ho na” (yei ne mmaransɛm a odi kane a bɔhyɛ bata ho) 3 “na asi ho yie na hoanyini akyɛre asaase yi so.”
4 Na, agyanom, honnhyɛ ho mma abufuo, na mmom hontete bɛ Awurade kasakyerɛ ne nyansakyerɛ mu.
Nkoa ne awuranom
5 Nkoa, homfa suro ne ahopopoɔ nyɔ setie mma ho wuranom a bɛya asaase yi so, homfiri akoma pa mu, sɛnea hoyɔ setie ma Kristo he; 6nyɛ ani so som mu, te sɛ bɛ a bɛpɛ sɛ bɛsɔ nnipa ani, na mmom sɛ Kristo nkoa a hoayi ho yam ɔɔyɔ nea Nyankopɔn pɛ. 7Homfa pɛ pa nsom, sɛ hooyɔ ama Awurade, na mmom ɔnyɛ sɛ hooyɔ ama nnipa. 8 Na honim sɛ papa biaa a yɛyɔ he, nkoa oo, adehyeɛ oo, yebenya ho akatua afiri Awurade hɔ.
9 Saa ne awuranom nso honyɔ mma ho nkoa. Honnyae bɛ ahunahuna, na honhu sɛ ho nyinaa howɔ Wura baako ya soro; na nyiyimu biaa nni ne mu.
Nyankopɔn akodeɛ nyinaa
10 Ne korakora ne sɛ, honyɛ dene Awurade ne n’ahoɔdene tumi mu. 11 Honhyɛ Nyankopɔn akodeɛ nyinaa, na ama hoatumi agyina Bronsam nnaadaa ano; 12 efiri sɛ ɔnyɛ nnipa ne yɛ ne bɛ oodi asie, na mmom yɛ ne mpanyinnie, tumidie, wiase yi sum mu atumfoɔ, ahohommɔne a bɛya soro meamea ne oodi asie. 13Nti homfa Nyankopɔn akodeɛ nyinaa, na hoatumi agyina mmerɛ bɔne he mu, na hoko wie a, hoagyina pintinn. 14 Ne saa nti honnyina hɔ, na homfa nɔkorɛ mmɔ ho asene sɛ abɔsoɔ, na honhyɛ tenenee sɛ nkataboɔ. 15Na homfa asomdwie he ho asɛmpa nhyehyɛ ho nane sɛ mpaboa. 16 Na mmerɛ nyinaa ne adeɛ nyinaa mu he, homfa gyidie kyɛm a hobetumi de adum bɔnefoɔ he pea a ɔdɛre he biaa. 17 Homfa nkwagyeɛ kyɛ, na homfa Honhom mu sekane a ɔyɛ Nyankopɔn asɛm nkita.
18 Homfa mpaebɔ ne nkotosrɛ nyinaa mmɔ mpaeɛ mmerɛ nyinaa Honhom mu. Afei nso, homma ho ani nna hɔ na honkɔ so nsrɛ mma ahoteefoɔ nyinaa. 19 Hommɔ mpaeɛ mma me nso, na sɛ mebie m’ano a, manya akokoɔduro a mede bɛpae mu aka asɛmpa he ho ahintasɛm, 20 na ɔno ho somafoɔ ne meyɛ ya nkɔnsɔnkɔnsɔn mu yi. Hommɔ mpaeɛ sɛ mede akokoɔduro bɛpae mu aka asɛm biaa a ɔsɛ sɛ meka.
Asetena mu nsɛm ne nhyira
21 Sɛ ɔbɛyɔ na ho nso hobehu sɛnea me ho teɛ ne nea meeyɔ nti, Tihiko bɛka bibiaa akyerɛ ho. Ɔyɛ nua dɔfo pa ne Awurade somfoɔ nɔkwafoɔ. 22 Yeiaa nti ne meesoma no aba ho nkyɛne, na woama hoahu sɛnea yɛ ho teɛ, na woama ho akoma atɔ ho yam.
23Asomdwie ne dɔ a gyidie ka ho a ofiri Agya Nyankopɔn ne Awurade Yesu Kristo nka anuanom nyinaa. 24Adom nka bɛ a bɛde dɔ a ɔnsa da dɔ yɛ Awurade Yesu Kristo nyinaa.",https://www.bible.com/bible/3971/EPH.6.BBTP
FILIPIFOƆ NWOMA NNIANIMU,"NNIANIMU
Paulo twerɛɛ krataa yi de kɔmaa Filipi asafo he; yei ne asafo a odi kane a obiee no ya amannɔne ya Romafoɔ mantam a bɛfrɛ no Makedonia. Somafoɔ Paulo twerɛɛ no berɛ a na ɔyɛ deduani na Akristofoɔ adwumayɔfoɔ bi nso asɔre atia no. Nkyerɛkyerɛ bɔne a na ɔɔkɔ so ya Filipi asafo he mu yɛ adeɛ a na ɔha no yie. Nso krataa yi mu anigyeɛ ne awerɛhyɛmu a ɔda adi yɛ adeɛ a Paulo gyidie kɛseɛ a ɔwɔ ya Yesu Kristo mu nkoaa ne betumi akyerɛ aseɛ.
Botae a odi kane a ɔde twerɛɛ krataa yi ne sɛ, ɔbɛda ase ya akyɛdeɛ a Filipi akristofoɔ soma ma bɛde braa no berɛ a na ɔya ahohiahia mu. Ɔfaa saa kwane yi so hyɛɛ bɛ nkurane sɛdeɛ bebetumi anya akokoɔduro ne awerɛhyɛmu ya bɛ ne n’ankasa amanehunu mu. Ɔsrɛɛ bɛ sɛ bɛmfa Kristo ahobrɛaseɛ su he bi, na bɛmma pɛsɛmenkomenya ne ahantan nni bɛ so. Ɔkae bɛ sɛ bɛ ne Kristo nkabom he yɛ akyɛdeɛ a ofiri Nyankopɔn adom mu a bɛnam gyidie so ne anya. Yei deɛ, omfiri setie a bɛyɛ ma Yudafoɔ mmara ne bɛ som mu. Ɔtwerɛ fa anigyeɛ ne asomdwie a Nyankopɔn de ma bɛ a bɛaka bɛ abom ya Kristo mu.
Deɛ Krataa yi si so dua paa yɛ anigyeɛ, awerɛhyɛmu, nkabom, ne boasetɔ a ya Kristosom gyidie ne asetena mu. Ɔsane yi Paulo dɔ a ɔwɔ ma Filipi asafo he adi.
MU NSƐM
Nsɛm a odi kane 1:1-11
Paulo tebea a wakɔ mu 1:12-26
Kristo mu abrabɔ 1:27—2:18
Nhyehyɛeɛ a ɔya hɔ ma Paulo ne Epafrodito 2:19-30
Atamfoɔ ne deɛ ɔyɛ hu ho kɔkɔbɔ 3:1—4:9
Paulo ne ne nnamfonom a bɛyɛ Filipifoɔ 4:10-20
Awieeɛ 4:21-23",https://www.bible.com/bible/3971/PHP.INTRO1.BBTP
FILIPIFOƆ NWOMA 1,"1 Paulo ne Timoteo, Kristo Yesu nkoa, twerɛ krataa yi de kɔma Kristo Yesu mu ahoteefoɔ a bɛya Filipi, ɔne ahwɛfoɔ ne asomfoɔ.
2 Adom ne asomdwie a ofiri yɛ Agya Nyankopɔn ne Awurade Yesu Kristo hɔ nka ho. 3 Meda me Nyankopɔn ase berɛ biaa a mekae ho, 4daa me mpaebɔ nyinaa mu he, mede anigyeɛ di ma ho nyinaa, 5sɛ hofiri ahyɛaseɛ he aboa yɛ asɛmpa he ka mu de abesi nnɛ. 6 Na mewɔ awerɛhyɛmu sɛ, nea wahyɛ adwuma pa ase ho mu he bɛtoa soaa kosi sɛ obewie no Yesu Kristo da he mu. 7Ɔyɛ sɛ mɛdwene saa afa ho nyinaa ho ho, efiri sɛ hoda m’akoma so, na ho nyinaa ho ne me kyɛ Nyankopɔn adom he, m’afiase mpokyerɛ ne asɛmpa he ho anoyie ne ne denhyɛ berɛ mu. 8Na Nyankopɔn yɛ me danseni sɛ mede Kristo Yesu dɔ kae ho nyinaa. 9Na me mpaebɔ ne sɛ, ho dɔ bɛyɛ mmorosoɔ, nimdeɛ ne nhunumu nyinaa mu, 10 na hoapɛɛpɛɛ mu ahu deɛ ɔyɛ paa, na ho ho ate a nkekaeɛ biaa nni ho ho de akosi Kristo da he, 11 na tenenee aba a ɔnam Yesu Kristo so ba he ahyɛ ho ma ama Nyankopɔn animuonyam ne n’ayeyie.
Deɛ ofiri Paulo afiaseda mu baeɛ
12 Anuanom, mepɛ sɛ hohu sɛ deɛ ato me he aboa ama asɛmpa he atrɛ mmom, 13 na waama amrado abane mufoɔ nyinaa ne biaa nso ahu sɛ meda mpokyerem Kristo mu; 14na anuanom he mu fa kɛseɛ he nam me mpokyerɛ he so anya Awurade mu awerɛhyemu ma bɛde akokoɔduro kɛseɛ ka Nyankopɔn asɛm a bensuro koraa.
15Ɔyam sɛ binom firi aniberebereɛ ne nitane mu ne pae mu ka Kristo ho asɛm he deɛ, nso afoforɔ ya hɔ a bɛde pɛpa ne ka. 16 Na bɛ a bɛde pɛpa ne ka he de dɔ ne di Kristo ho adanseɛ, a benim sɛ asɛmpa he nti ne bɛde me ato afiase ha; 17na binom nso de pɛsɛmenkomenya ne bɔ Kristo dini, omfiri akoma pa mu, na bɛ adwene ne sɛ bɛbɛma ahohia aba me so, me mpokyerɛ yi mu. 18 Yei biaa nhia! Na nea ohia ne sɛ bɛbɛka Kristo ho asɛm akwane nyinaa mu, sɛ ɔyɛ mpatuyɛ mu oo, sɛ ɔyɛ nɔkorɛ mu oo, me mmom deɛ asɛmpa a bɛaka he ne ma m’ani gye. 19 Nɔkwasɛm ne sɛ, m’ani bɛkɔ so agye, efiri sɛ, menim sɛ ɔnam ho mpaebɔ ne Yesu Kristo Honhom mmoa so ne yei bɛyɛ me gyeɛ. 20M’ani da so paa sɛ, m’anim ongu ase kwane biaa so, na mmom sɛ mede akokoɔduro nyinaa ɔɔkasa yi, bɛbɛma Kristo so seesei sɛnea bɛama ne so daa me nipadua mu, sɛ ɔnam nkwa so anaa ɔnam wuo so. 21 Na me deɛ, mete ase a ɔyɛ Kristo, na wuo nso yɛ mfasoɔ ma me. 22 Sɛ mewɔ nkwa na mennwuiɛ a, yei bɛma m’adwuma aso aba. Nso mennim mu nea meyi. 23 Na menhu mmienu yi mu nea memfa: nea mepɛ ne sɛ nka mefiri wiase yi mu ne Kristo akɔtena efiri sɛ, saa mmom yɛ paa; 24nso sɛ mekɔ so tena ase a, mfasoɔ kɛseɛ ya so esiane ho nti. 25Ɔnam saa ahotɔsoɔ a mewɔ yi nti, menim sɛ mɛkɔ so ne ho nyinaa atena ase, na ama ho nkɔsoɔ ne gyidie mu anigyeɛ, 26na ho ahohoahoa aboro so Kristo Yesu mu me ho, osiane ba a meeba ho nkyɛne bio nti.
27 Deɛ ɔsɛ ho ne sɛ, hobɛbɔ ho bra ama no afata Kristo asɛmpa he, na sɛ meba behu ho oo, sɛ mamma oo, mate sɛ hogyina pintinn honhom korɔ mu, a hode adwene korɔ, na biaa ɔɔyɔ ne fam deɛ ama asɛmpa gyidie he, 28na ho atamfoɔ antumi anhunahuna ho bibiaa mu. Na bɛ deɛ, yei yɛ bɛ sɛeɛ ho nsɛnkyerɛnne pefee, na ho deɛ, ɔyɛ ho nkwagyeɛ ho nsɛnkyerɛnne. Na yei deɛ ɔyɛ Nyankopɔn nsa ano adwuma, 29efiri sɛ, ɔnam adom so ama ho akwannya sɛ Kristo nti, ɔnyɛ ne mu gyidie nko ne hobenya, na mmom sɛ hobehu amane ama no nso. 30 Na howɔ ahohiahia korɔ a hohu sɛ meyam he, na hoate sɛ meda so yam heaa mu bi.",https://www.bible.com/bible/3971/PHP.1.BBTP
FILIPIFOƆ NWOMA 2,"Nuadɔ
1Ɔnam sɛ Kristo mu nkuranhyɛ, Kristo dɔ awerɛkyekyerɛ, Kristo Honhom mu ayɔnkofa, Kristo mmɔborɔhunu ne tema ya ho mu nti, 2homma m’anigyeɛ nwie pɛyɛ: honnya adwene korɔ ne dɔ korɔ, hontena koroyɛ mu na honya botae korɔ. 3 Honnnyɔ bibiaa pɛsɛmenkomenya ne animuonyamhunupɛ mu, na mmom homfiri ahobrɛaseɛ mu mmu afoforɔ te sɛ bɛkyɛne ho. 4 Mmma ho mu biaa nhwɛ nnoɔma a ɔfa ɔno nkoaa ne ho, na mmom honhwɛ nea ɔfa afoforɔ nso ho bi. 5Honnya adwene a ɔya Kristo Yesu mu heaa bi;
6 “ɔno ne na ɔya Nyankopɔn tebea mu deɛ,
nso wannyina so ketee
sɛ ɔne Nyankopɔn yɛ pɛ,
7 na mmom ɔtoo ne ho mpan,
faa akoa tebea too ne ho so,
bɛyɛɛ nipa, na sɛ deɛ ɔyɔɔ n’adeɛ faeɛ he,
behuu no sɛ nipa,
8 ɔbrɛɛ ne ho ase
yɛɛ setie de kosii wuo mu,
ɛɛ! asennua so wuo mu mpo.
9 Yei nti ne Nyankopɔn ama ne so kɛse,
na wama no dini
a ɔkyɛne dini nyinaa,
10 sɛ Yesu dini mu
ne nkotodwe,
a ɔya soro, asaase so anaa asaase ase nyinaa nkoto,
11na kɛtrɛma nyinaa mpae mu nka
sɛ Yesu Kristo ne Awurade,
ahyɛ Agya Nyankopɔn animuonyam.”
Nkwagyeɛ ho mmɔdemmɔ
12 Saa nti, m’adɔfoɔ, sɛnea hoyɔ setie ma me daa he, ɔnyɛ sɛ berɛ a meya ho nkyɛne nkoaa mu, na mmom seesei a menni ho nkyɛne titire he, homfa suro ne ahopopoɔ nyɔ hoaa ho nkwagyeɛ ho adwuma; 13 efiri sɛ, Nyankopɔn ne yɔ ho mu adwuma, na ɔma ho pɛ a hode yɔ n’adwuma ama asɔ n’ani. 14 Hommfa anwiinwii ne nyiyiano nyɔ bibiaa, 15 na ho ho amma asɛm biaa, na hoadi bem, sɛ Nyankopɔn mma a nkekaeɛ nni bɛ ho, nnɛ abusua a bɔne ahyɛ bɛ ma na bɛamane afiri wiase a hohyerɛn mu sɛ nsoromma, 16 berɛ a hokita nkwa nsɛm he mu dene na ama matumi ahoahoa me ho Kristo da he sɛ mantu mirika hunu anaa manyɔ adwuma hunu. 17 Na mpo, sɛ ɔsɛ sɛ behwie me mogyaa gu sɛ beegu nsa ɔnam ho gyidie ne ho afɔrebɔ nti a, ɔma m’ani gye, na me ne ho nyinaa di ahurusie, 18 na saa ne ɔsɛ sɛ ho nso ho ani gye na ho ne me di ahurusie. 19Mewɔ anidasoɔ Awurade Yesu mu sɛ ɔnkyɛre biaa mɛsoma Timoteo aba ho nkyɛne, na mete ho ho asɛm a ama me anigyeɛ. 20 Menni biaa a ho yiedie hia no nɔkorem sɛ ɔno, 21 efiri nnipa a bɛaka he deɛ, bɛhwehwɛ nea ohia bɛ nkoaa, na mmom ɔnyɛ Yesu Kristo deɛ. 22Na Timoteo mudie deɛ, honim, sɛdeɛ ɔne me asom asɛmpa adwuma he mu sɛ agya ne ne ba. 23Saa nti m’ani da so sɛ, sɛ mehu sɛnea nnoɔma ɔɔkɔ ma me pɛ a, mɛsoma no. 24 Na mewɔ ahotɔsoɔ Awurade mu sɛ me ankasa nso ɔnkyɛre, mɛba. 25 Ne nyinaa akyi, mesusuu sɛ, ohia sɛ mesoma Epafrodito, me nua ne me yɔnko dwumayɔni ne me yɔnko sraani a ɔyɛ ho somafoɔ ne somfo ma me he ma no ba ho nkyɛne, 26efiri sɛ, n’ani agyina ho nyinaa na ɔha no sɛ hotee sɛ ɔyare. 27Ampa, ɔyare paa sɛ nka oowu. Nso Nyankopɔn huu no mmɔbɔ, na nyɛ ɔno nkoaa me nso waahu me mmɔbɔ bi, sɛ ɔbɛyɛ a menhu awerɛhoɔ ntoa awerɛhoɔ so. 28Nti ne me ho pre me kɛse sɛ mɛsoma no ho nkyɛne, na sɛ hohu no bio a hoadi ahurusie, na m’adwendwene so ate. 29 Nti homfa anigyeɛ nnye no fɛ so Awurade mu, honni nnipa a bɛte saa he ni, 30efiri sɛ, oduru wuo ne nkwa nkwanta, Kristo adwuma nti, ɔde ne nkwa bɔɔ afɔdeɛ sɛ obesi ho anane mu asom me.",https://www.bible.com/bible/3971/PHP.2.BBTP
FILIPIFOƆ NWOMA 3,"Aniani ho dibea yɛ kwa
1 Afei deɛ otwa toɔ, me nuanom, honni ahurusie Awurade mu. Ɔnha me sɛ mɛtwerɛ asɛnkorɔ heaa abrɛ ho, sɛ me yɔ saa a, ɔyɛ ahobanbɔ me ho mmom. 2 Honhwɛ ho ho yie nnipa a bɛte sɛ nkramane he ho, honhwɛ yie adwumayɔfoɔ bɔne he ho, honhwɛ yie twetiatwafoɔ he ho! 3 Na yɛ ne bɛatwa yɛ twetia ankasa, a yɛsom Nyankopɔn honhom mu, na yɛhoahoa yɛ ho Kristo Yesu mu na yenni ahotɔsoɔ honam mu he. 4 Ɔyam sɛ mankasa nso mewɔ bibi a metumi de me ho ato so honam mu. Sɛ nipa foforɔ bi wɔ bibi de ne ho to so honam mu a, mewɔ bi kyɛne no: 5 betwaa me twetia da ɔtɔ so nwɔtwe, meyɛ Israelni a mefiri Benyamin abusua mu, Hebrifoɔ mu Hebrini; na mmara fam he meyɛ Farisini; 6mmɔdenmmɔ fam he, metaa asafo he; mmara he mu tenenee fam he, me ho nni asɛm biaa. 7 Nso adenya biaa a menyaeɛ he Kristo nti, mebuu yeinom adehunu. 8Nɔkwasɛm ne sɛ, mebu nnoɔma nyinaa adehweredeɛ, ɔnam m’Awurade Kristo Yesu ho nimdeɛ he boɔ a ɔkyɛne so he nti. Ɔno nti mahwere nnoɔma nyinaa, na mebu adeɛ nyinaa sumina so adeɛ, na manya Kristo, 9 na bɛahu me ya ne mu, a menni meaa me tenenee a ofiri mmara he mu na deɛ ofiri Kristo mu gyidie mu, Nyankopɔn tenenee a ogyina gyidie so. 10 Mepɛ sɛ mehu Kristo, ɔne ne wusɔreɛ tumi, na manya ne brɛ he mu kyɛfa de me ho ama wuo a ɔte sɛ ne deɛ he, 11na manya wusɔreɛ he. 12 Ɔnyɛ sɛ me nsa anya aka yei, anaa sɛ ebia maanya awie pɛyɛ dada, na mmom mepem kɔ m’anim, na me nsa aka deɛ ntia Kristo Yesu nsa aka me heaa. 13Anuanom, me deɛ mensusu sɛ me nsa anya aka bibi, na mmom adeɛ baako ne meyɔ; mema me werɛ firi deɛ atwam he na metwe me mu pɛ deɛ ɔya m’anim he, 14 memia m’ani kɔ botae he ho sɛ menya soro frɛ a Nyankopɔn afrɛ me ya Kristo Yesu mu nkunimboɔ he. 15 Nti homma yɛ a yɛanyini honhom mu he nya saa adwene korɔ heaa bi; na sɛ hokura adwene foforɔ bi a, yei nso Nyankopɔn beyi no adi akyerɛ ho. 16 Deɛ ohia ne sɛ yebekura deɛ yɛanya he mu dene.
Asɛnnua he ho atamfoɔ
17 Anuanom, homma me nyɛ nhwɛsoɔ mma ho, na homma bɛ a bɛabrabɔ te sɛ yɛ he nyɛ nhwɛsoɔ mma ho. 18 Na nnipa bebree bɔ bɛ bra sɛ Kristo asennua he ho atamfoɔ; maaka bɛ ho asɛm akyerɛ ho mprɛ pii, na seesei nso mede nisuo ɔɔka no bio. 19 Bɛ awieeɛ yɛ sɛeɛ; bɛ nyame ne bɛ yafunu; na bɛ animuonyam ya bɛ animguaseɛ mu; bɛ adwene si asaase so nnoɔma so. 20 Na yɛ deɛ yɛ mane a yefiri mu ankasa ne soro, na hɔ ne yɛɛhwɛ Agyenkwa, Awurade Yesu Kristo anim afiri. 21 Na ɔno ne bɛsane ayɔ yɛ nipadua a bɛbɛbrɛ no ase he yie, na ama ayɛ sɛ n’animuonyam nipadua he, sɛnea ne tumi a ɔya hɔ he yɔ adwuma, meekyerɛ sɛ ɔbɛbrɛ nnoɔma nyinaa ase ahyɛ n’ase.",https://www.bible.com/bible/3971/PHP.3.BBTP
FILIPIFOƆ NWOMA 4,"Euodia ne Sintike
1 Saa nti, me nuanom a medɔ ho na m’ani agyina ho, m’anigyeɛ ne m’abotire, honnyina pintinn Awurade mu saa, m’adɔfoɔ. 2Metu Euodia ne Sintike fo sɛ benya adwene korɔ Awurade mu. 3 Afei nso, mesrɛ wo, me yɔnko dwumayɔni, sɛ boa saa mmaa yi, na bɛaberɛ me ho asɛmpa adwuma he mu, bɛ ne Klemens ne me yɔnkonom adwumayɔfoɔ dodoɔ a bɛ dini ya nkwa nwoma mu he. 4 Homma ho ani nnye Awurade mu daa; meka bio sɛ, homma ho ani nnye. 5Homma nnipa nyinaa nhu ho dwoɔ. Awurade abɛne. 6 Honnnwene hwee nha ho ho, na mmom homfa mpaebɔ ne nkotosrɛ mma ho adesrɛ nnuru Nyankopɔn hɔ bibiaa mu. 7 Na Nyankopɔn asomdwie a ɔboro nteaseɛ nyinaa so he bɛbɔ ho akoma ne ho adwene ho bane, Kristo Yesu mu. 8 Adɔfonom, deɛ otwa toɔ koraa ne sɛ, deɛ ɔyɛ nɔkorɛ, deɛ anidie ya mu, deɛ ɔtene, deɛ ho te, deɛ ɔsɔ ani, deɛ ɔwɔ dini pa, sɛ bra pa bi ya hɔ a, sɛ bibi fata ayeyie a, honnwene yeinom ho. 9 Homfa deɛ hoasua, na hoanya, na hoate, na hoahu no me mu he nyɔ adwuma, na asomdwie Nyankopɔn he ne ho bɛtena. 10Medi ahurusie pii Awurade mu sɛ afei deɛ hoafiri aseɛ ɔɔdwene me ho bio, na hoodwene me ho, nso hoanya ho kwane anna no adi. 11 Ɔnyɛ sɛ bibi hia me nti ne meeka saa, efiri sɛ, masua sɛ deɛ mewɔ biaa mɛma no asom bo ama me. 12 Menim ahokyerɛ, na menim ahonya nso. Bibiaa ne nnoɔma nyinaa akokwa me, mee ne kɔm ne akonkosɛm ne hiadie; 13 Metumi fa tebea biaa mu, deɛ ɔhyɛ me dene he nti. 14Yei nyinaa mu he hokyerɛɛ ayamyɛ, sɛ hoboa me m’ahohia berɛ mu. 15 Ho Filipifoɔ, ho a honim sɛ mefirii asɛmpaka adwuma ase he, berɛ a mefirii Makedonia he, asafo biaa ne me anya ma ne gyeɛ mu kyɛfa ho asɛm. 16Na meya Tesalonika mpo he, hode nea mehia braa me prɛko ne ne mprenu so. 17 Ɔnyɛ sɛ na mehia akyɛdeɛ he, na mmom mehwehwɛ aba deɛ ɔbɛma ho nkonta adɔɔso. 18 Maanya m’akatua nyinaa, na maanya ama no aboro so; m’ani asɔ paa, sɛ maanya akyɛdeɛ a hode manee Epafrodito he, afɔdeɛ a oohwam, afɔdeɛ a ɔfata na ɔsɔ Nyankopɔn ani. 19Na me Nyankopɔn de ho ahiadeɛ nyinaa bɛma ho sɛdeɛ n’ahonya teɛ, animuonyam mu, Kristo Yesu mu. 20Animuonyam nka yɛ Nyankopɔn ne yɛ Agya daa daa. Amen. 21Honkyea ahoteefoɔ he nyinaa mma me Kristo Yesu mu. Anuanom a bɛka me ho he kyea ho. 22Ahoteefoɔ he nyinaa kyeakyea ho, ne titire bɛ a befiri amrado fie he. 23Awurade Yesu Kristo adom nka ho honhom ho.",https://www.bible.com/bible/3971/PHP.4.BBTP
KOLOSEFOƆ NWOMA NNIANIMU,"NNIANIMU
Yei yɛ Paulo krataa a ɔtwerɛ kɔmaa asafo a ɔya Kolose a ɔya Asia kumaa a ɔya Efeso apieɛ. Asafo yi nka asafo ahodoɔ a Paulo ankasa bieɛ he ho, nso ohuu sɛ ɔsɛ sɛ ɔhwɛ so, nti ne ɔsomaa adwumayɔfoɔ firi Efeso a na ɔyɛ kuropɔn ya Roma mantam mu ya Asia ma bɛkɔ hɔ. Na Paulo ahu sɛ, akyerɛkyerɛfoɔ atorɔfoɔ bi ya Kolose asafo he mu a bɛaka no dendene so sɛ, ɔsɛ sɛ bɛsom “mpanyinnie bi, nea behu ne nea benhu” ansa na bi atumi ahu Nyankopɔn na wanya nkwagyeɛ. Saa akyerɛkyerɛfoɔ yi ka kaa ho sɛ, ɔsɛ sɛ woyɔ amanneɛ bi te sɛ twetiatwa na wodi nhyehyɛeɛ a ɔya hɔ fa nnuane ne deɛ ɔkeka ho he nyinaa so.
Paulo de nɔkorɛ Kristosom nkyerɛkyerɛ ne ko tiaa saa nkyerɛkyerɛ bɔne yi. Asɛm titire a ɔya ne mmuaeɛ he mu ne sɛ, Yesu Kristo tumi ma nkwa prɛko, na mmom gyidie ne nnoɔma a Nyankopɔn nam Kristo so bɔɔ wiase ne bɛba yɛ nkyɛne. Nnipa anidasoɔ a ɔya nkwagyeɛ muaa ne sɛ bɛne Kristo benya nkabom. Na afei Paulo kyerɛkyerɛɛ deɛ saa nkyerɛkyerɛ kɛseɛ yi wɔ ka fa agyidifoɔ abrabɔ ho.
Ɔsɛ sɛ yɛhyɛ no nso sɛ Tihiko (4:7) a Paulo de krataa yi somaa no kɔɔ Kolose he, na Onesimo (4:9) ka ne ho. Onesimo ne akoa he a Paulo twerɛɛ ne ho krataa kɔmaa Filemon he.
MU NSƐM
Nsɛm a odi kane 1:1-8
Kristo su ne n’adwuma 1:9—2:19
Nkwa foforɔ a ɔya Kristo mu 2:20—4:6
Awieeɛ 4:7-18",https://www.bible.com/bible/3971/COL.INTRO1.BBTP
KOLOSEFOƆ NWOMA 1,"Aseda
1Paulo a ɔnam Nyankopɔn pɛ so yɛ Kristo Yesu somafoɔ ɔne yɛ nua Timoteo, 2 twerɛ krataa yi de kɔma ahoteefoɔ ne anuanom a bɛyɛ Kristo mu agyidifoɔ a bɛya Kolose. Adom ne asomdwie a ofiri yɛ Agya Nyankopɔn hɔ nka ho.
Nkyea
3Da biaa a yɛbɔ mpaeɛ ma ho he, yɛda Nyankopɔn a ɔyɛ yɛ Awurade Yesu Kristo Agya he ase; 4 efiri sɛ, yɛate ho gyidie a ɔya Kristo Yesu mu ho asɛm, ɔne dɔ a howɔ ma ahoteefoɔ he nyinaa, 5ɔnam anidasoɔ a bɛahyehyɛ ama ho soro he nti. Saa anidasoɔ yi ne hoate ho asɛm dada, nɔkwasɛm a ɔyɛ asɛmpa 6a aba ho nkyɛne na agye nhini ho mu he. Sɛnea ɔɔso aba na oonyini wiase nyinaa mu he, saa ne ɔɔso aba hoaa ho mu firi da a hoteeɛ na hotee Nyankopɔn adom he ase nɔkorɛ mu. 7 Hosuaa yei firii Epafra, yɛ nua dɔfoɔ a yɛ ne no yɛ Kristo mu nkoa he nkyɛne. Ɔyɛ nɔkorɛ somfo ma Kristo, a ogyina yɛ anane mu, 8ɔno ne ama yɛ ahu ho dɔ a honam Honhom he so ada no adi he.
9 Saa nti, ofiri da a yɛteeɛ he, yennyaeɛ mpaebɔ ne nkotosrɛ sɛ Nyankopɔn pɛ ho nimdeɛ nhyɛ ho ma honhom mu nyansa ne nteaseɛ nyinaa mu, 10 na hoabɔ bra a ɔfata Awurade, a ɔsɔ n’ani koraa, berɛ a hooso aba nnwuma pa nyinaa mu, na ho akɔ so anya Nyankopɔn ho nimdeɛ pii nso. 11Na ahoɔdene a ofiri n’animuonyam tumi nyinaa mu mma honyɛ dene, na ama hoanya boasetɔ ne abodwokyɛre nnoɔma nyinaa mu, ya anigyeɛ mu, 12 berɛ a hode aseda ɔɔma Agya a waama hoafata sɛ honya ahoteefoɔ a bɛya hann he mu agyapadeɛ mu kyɛfa. 13 Ɔno ne agye yɛ afiri sum tumi mu, na ɔde yɛ akotim ne dɔ Ba he ahennie mu, 14 ne mu ne yɛanya gyeɛ mapa ɔkyerɛ sɛ yɛanya bɔne fakyɛ nso. 15 Ɔno ne yɛ Nyankopɔn a benhu no he nsɛso ne abɔdeɛ nyinaa farebae; 16 efiri sɛ ɔnam ne so ne bɛbɔɔ nnoɔma nyinaa, deɛ ɔya soro ne deɛ ɔya asaase so, nnoɔma a yehu ne nnoɔma a yenhu, sɛ nhennwa oo, wuradie oo mpanyinnie oo, tumidie oo, bɛnam ne so ne bɔɔ ne nyinaa, na bɛbɔɔ ne nyinaa maa no. 17 Na ɔya hɔ ansa na nnoɔma nyinaa ɔɔba, na ne mu ne nnoɔma nyinaa atim. 18 Kristo yɛ ne nipadua he (meekyerɛ asafo he) ti; ɔno ne mfitiaseɛ, awufoɔ sɔreeɛ mu farebae, na ama no abɛyɛ adeɛ nyinaa mu kannifoɔ. 19 Efiri sɛ ɔsɔɔ Nyankopɔn ani sɛ Nyamesu nyinaa ntena Kristo mu, 20 na Nyankopɔn nam Kristo so apata ɔno Nyankopɔn ne nnoɔma nyinaa ntam koraa. Ɔne sɛ, ɔnam Kristo asennua ho mogyaa so asiesie Nyankopɔn ne nnoɔma a ɔya asaase so ne soro nyinaa ntam; na ɔnam nkabom yi so ama asomdwie aba. 21 Na ho a kane he na hoyɛ atuatefoɔ ne atamfoɔ adwene fam ne nwuma bɔne mu he, 22 afei deɛ Kristo nam ne honam mu wuo so apata ho ne no ntam, na ama ɔde ho akɔ Nyankopɔn anim sɛ nnipa kronkron a dɛm ne asɛm biaa nni ho ho; 23nso gye sɛ hokɔ soaa tena gyidie he mu, na hogyina ho fapem he so pintinn a homma bɛntwe ho mfiri asɛmpa he anidasoɔ a hoteeɛ a bɛaka no wiase abɔdeɛ nyinaa mu, a me Paulo mayɛ ho somfoɔ he ho.
Somafoɔ he amanehunu
24 Afei ho nti, m’ani gye m’ahohiahia mu, efiri sɛ, me honam mu amanehunu he da Kristo amanehunu he adi, ɔnam ne nipadua ne asafo he nti. 25Mabɛyɛ asafo he somfo sɛnea Nyankopɔn adwuma a ɔde ahyɛ me nsa ho fam he teɛ, sɛ memma nnipa nhu Nyankopɔn asɛm he yie, 26 ahintasɛm a mmeresantene ne awoɔntoatoasoɔ mu ohintaeɛ, ne bɛayi no adi akyerɛ yɛ a yɛyɛ n’ahoteefoɔ yi. 27 Bɛne Nyankopɔn ayi bɛ sɛ benhu sɛnea n’ahintasɛm yi animuonyam kɛseɛ he bɛda adi amanamane mufoɔ mu, ɔno ne Kristo a ɔya ho mu a ɔyɛ animuonyam anidasoɔ he. 28 Ɔno ne yɛpae mu ka n’asɛm, na yɛbɔ kɔkɔ de nyansa kyerɛkyerɛ biaa, na yɛde ankorankorɛ biaa akɔ Nyankopɔn anim sɛ nipa a wawie pɛyɛ Kristo mu. 29Yei nti ne mepre de m’ahoɔdene nyinaa yɔ adwuma sɛnea n’ahoɔdene kanyane me he.",https://www.bible.com/bible/3971/COL.1.BBTP
KOLOSEFOƆ NWOMA 2,"Kolosefoɔ yiedie ho mmɔdemmɔ
1Na mepɛ sɛ hohu apereapereɛ dendene a medi no ho ho ne bɛ a bɛya Laodikea ne bɛ a benhuu m’anim honam mu nyinaa nso ho. 2Mepɛ sɛ benya nkuranhyɛ bɛ akoma mu na bɛka bom dɔ mu, na bɛanya nteaseɛ pa nyinaa, na bɛanya Nyankopɔn ahintasɛm ho nimdeɛ a ɔne Kristo he ankasa. 3 Ɔyɛ Kristo mu ne nyansa ne nimdeɛ ho nnepa nyinaa ahinta. 4 Meeka yei na biaa amfa mmradɛtoɔ annaadaa ho. 5 Na ɔyam sɛ menni ho nkyɛne nipadua mu deɛ, nso meka ho, honhom fam, na m’ani gye kwane a hofa so yɔ adeɛ nyinaa pɛpɛɛpɛ ne tintim a ho gyidie atintim Kristo mu he ho. 6Sɛdeɛ hoagye Awurade Kristo Yesu he, saa ne hommɔ ho bra sɛ Kristo mu agyidifoɔ 7 a bɛagye ahini, na bɛde bɛ ani asi Kristo so, na bɛayɛ dene gyidie mu, sɛdeɛ bɛkyerɛɛ ho heaa, na ho aseda adɔɔso.
Kristo nyameyɛ
8 Honhwɛ yie na biaa amfa nipa nyansa ne nnaadaa hunu a ɔnam nnipa nhyehyɛeɛ so, ne wiase ahonhom so ammɛfa ho nommum, efiri sɛ saa nnoɔma yi nyinaa mfiri Kristo, 9 na Kristo mu ne nyame su nyinaa da adi nipadua mu, 10 na hoayɛ ma ya ne mu: Ɔno ne yɛ mpanyinnie ne tumidie nyinaa ti. 11 Ne mu ne bɛatwa ho twetia a bɛamfa nsa ne twaeɛ, na deɛ ɔya honam nipadua mu a beyi gu hɔ he, bɛayi no Kristo twetiatwa mu. 12 Besiee ho ne no asubɔ mu he, ho ne no nso sɔreeɛ gyidie mu, Nyankopɔn a ɔnyanee Kristo firii awufoɔ mu he tumi mu.
Kristo mpatadwuma
13 Na berɛ a na hoawu ya ho mfomsoɔ ne honam ne twetiatwa mu he, Nyankopɔn maa ho ne no baa nkwa mu bio. Nyankopɔn nam adom so de yɛ mfomsoɔ nyinaa kyɛɛ yɛ, 14 na ɔpepaa nsa ano atwerɛeɛ a ɔya ahyɛdeɛ he mu a otia yɛ he, na oyi firii hɔ de ne nyinaa bɔɔ asennua he mu. 15 Na watutu mpanyinnie ne tumidie nyinaa agu, ayi bɛ adi akyerɛ pefee ya badwam, nam asennua he so adi bɛ so nkunim.
Ntamgyinafoɔ foforɔ biaa nni hɔ
16 Nti hommma bi mmu ho atɛne aduane anaa anonneɛ anaa nnapɔnna anaa bosome foforɔ afahyɛ anaa home nna fam. 17 Yeinom yɛ nea ɔbɛba he ho mfonyini kɛkɛ, na deɛ odi mu he ankasa ne Kristo. 18 Hommma bi mfa kramane ahobrɛaseɛ ne abɔfosom so mma nkunimboɔ he mmɔ ho, nea ɔnam anisoadehunu kwa ne honam nsusuiɛ hunu so yɛ ahomasoɔ. 19 Saa nipa he nkita asafo he Ti a ɔma nipadua he nyinaa aduane, na ɔnam ntoatoamu ne ahoma so ma no ka bom gyina, na onyini nyini a ofiri Nyankopɔn mu he. 20 Nti sɛ ho ne Kristo anya awu afiri wiase honhom mu nsɛm nkyerɛkyerɛ ho a, mmɛ nti ne hode ahyɛdeɛ to ho ho so sɛdeɛ hoda so yɛ wiasefoɔ, 21na ho ka sɛ, “Nsɔ mu, nka nhwɛ, mfa wo nsa nka?” 22 Saa nnoɔma yei nyinaa yɛ nnoɔma hunu, nnipa ahyɛdeɛ ne nkyerɛkyerɛ kwa. 23 Saa nnoɔma he nyinaa yɛ bɛ ankasa bɛ som mu adeɛ a nnipa anim he, ayɛ sɛ nea nyansa yam nso ɔyɛ kramane ahobrɛaseɛ a ɔma bɛ ankasa bɛ nipadua mpo, bedi no nya; nso tumi biaa nnim a obetumi ako atia honam akɔnnɔ.",https://www.bible.com/bible/3971/COL.2.BBTP
KOLOSEFOƆ NWOMA 3,"Yɛne Kristo baakoyɛ
1 Nti sɛ bɛanyane ho ne Kristo a, honhwehwɛ soro nnoɔma, faako a Kristo ya a ɔte Nyankopɔn nsa nifa so. 2 Homfa ho adwene nsi soro nnoɔma so, ɔnyɛ asaase so nnoɔma, 3 efiri sɛ hoawu, na bɛde ho nkwa ahinta Nyankopɔn mu sɛnea bɛde Kristo nso ahinta ne mu he. 4 Sɛ Kristo a ɔyɛ yɛ nkwa he yi ne ho adi a, bebeyi ho ne no nso adi animuonyam mu. 5 Saa nti, honto wiase nnoɔma a ɔya ho mu nyinaa ngu koraa: adwamammɔ, afideɛyɔ, sɛ bi ɔɔma n’akɔnnɔ ahyɛ ne so, akɔnnɔ bɔne ne adufudepɛ a ɔyɛ abosonsom. 6 Yeinom nti ne Nyankopɔn abufuo ɔɔba bɛ a bɛyɛ asoɔdene so. 7Na saa kwane yeinom so ne hofa bɔɔ ho bra mmerɛ bi a atwam.
Su foforɔ
8 Na seesei deɛ, honnyi saa nnoɔma yeinom: abufuo, kokobɔne, bɔnepɛ, nantitwitwa ne kasafi mfiri ho anum koraa. 9 Honntwa atorɔ nkyerɛ ho ho, berɛ a hoayi kane nipadua he ɔne ne nneyɔeɛ agu 10 na hoahyɛ nipasu foforɔ a bɛnam nɔkorɛ nimdeɛ so a ɔɔyɔ no foforɔ sɛnea nea ɔbɔɔ no he subane teɛ. 11 Yei nti Helani ne Yudani, nea bɛatwa no twetia ne nea bentwaa no twetia, pɔtɔni, Skiteni, akoa anaa dehyeɛ nni saa foforɔyɛ he mu, na Kristo ne ade nyinaa, na ɔya bɛ nyinaa bɛ mu.
Ɔsɛ sɛ besua Kristo abrabɔ
12 Ɔnam sɛ, hoyɛ nnipa a Nyankopɔn ayi ho a hoyɛ kronkron na ɔdɔ ho nti, homfa mmɔborɔhunu, ayamyɛ, ahobrɛaseɛ, dwoɔ ne ntoboaseɛ mmɔ ho bra. 13 Sɛ ho mu bi wɔ asɛm tia ne yɔnko, a honkɔ so nya ho ho aboterɛ, na sɛ bi wɔ asɛm bi tia bi a, homfa nkyekyɛ ho ho sɛnea Awurade de ho bɔne akyɛ ho he, saa ara ne ho nso homfa nkyɛ. 14 Ne titire koraa he, homfa dɔ a ɔka nnoɔma nyinaa bom he mmɔ ho bra. 15 Na homma Kristo asomdwie nni hene ho akoma mu, na ɔno mu ne bɛafrɛ ho aba nipadua baako mu. Na honnyɛ boniayɛfoɔ.
Abrabɔ nnyinasoɔ
16 Homma Kristo asɛm ntena ho mu yie. Honkyerɛkyerɛ na hontu ho ho fo nyansasɛm nyinaa mu, na homfa akoma mu aseda nto sankunnwom ne ayeyie nnwom ne honhom mu nnwom mma Nyankopɔn. 17 Na nea hobɛyɔ biaa, kasa mu oo, nneyɔeɛ mu oo, honyɔ bibiaa Awurade Yesu dini mu, na homfa ne so mfa aseda mma Agya Nyankopɔn.
Yerenom, kununom, mma, awofoɔ, nkoa ne awuranom
(Efesofoɔ 5:22—6:9)
18Ayerenom, hommrɛ ho ho ase mma ho kununom, Awurade mu; na saa ne Awurade ɔɔhwehwɛ. 19 Kununom, honnɔ ho yerɛnom, na honteetee bɛ. 20Mmɔfra, honyɔ setie mma ho awofoɔ ade nyinaa mu, na yei ne sɔ Awurade ani. 21Agyanom, honhyɛ ho mma abufuo na amma bɛ abam ammu. 22Nkoa, honyɔ setie mma ho asaase so wuranom adeɛ nyinaa mu, ɔnyɛ anisoɔ som mu sɛ bɛ a bɛpɛ sɛ bɛsɔ nnipa ani, na mmom akoma pa mu a ɔkyerɛ sɛ hosuro Awurade. 23Sɛnea ho adwuma teɛ biaa, homfiri ho akoma mu nyɔ no sɛ hoyɔ ma Awurade, na mmom nyɛ nnipa. 24Na honim sɛ Awurade nkyɛne ne hobenya agyapadeɛ sɛ ho akatua; na honhu sɛ Awurade Kristo ne ho som no. 25 Na debɔnyɛni benya ne bɔne so akatua, na Nyankopɔn anim deɛ, ntɛnkyea biaa nni hɔ.",https://www.bible.com/bible/3971/COL.3.BBTP
KOLOSEFOƆ NWOMA 4,"1 Awuranom, ho ne ho nkoa nni no yie sɛnea ɔsɛ, efiri sɛ honim sɛ ho nso howɔ Wura bi ya soro.
Mpaebɔ ho mmɔdemmɔ
2 Honkura mpaebɔ mu, na homfa aseda nwɛne mpaebɔ mu. 3 Na hommɔ mpaebɔ mma yɛ nso, sɛ Nyankopɔn bebie pono ama n’asɛm, sɛ yɛbɛka Kristo ho ahintasɛm a ɔno nti meda afiase he, 4na maayi no adi pefee akyerɛ sɛdeɛ ɔsɛ sɛ meyɔ.
5 Na akwannya biaa hobenya he hommɔ ho bra nyansa mu mma wiasefoɔ nhu. 6 Homma ho kasa ho mmara nyam daa a nkyene ya mu, na hoahu sɛdeɛ ɔsɛ sɛ hobua biaa.
Nkyea a otwa toɔ
7Tihiko bɛka me ho nsɛm nyinaa akyerɛ ho; ɔyɛ nua dɔfoɔ, somfo nɔkwafoɔ ne yɔnko akoa Awurade mu. 8 Yei nti ne maasoma no ho nkyɛne na hoahu sɛdeɛ yɛ ho teɛ, na wahyɛ ho akoma dene; 9ɔne Onesimo, nɔkwafoɔ ne nua dɔfoɔ a ɔyɛ ho honam-nipa, ne ɔɔba. Bɛbɛka ha asɛm nyinaa akyerɛ ho. 10 Aristarko, me yɔnko deduani kyea ho, saa nso ne Marko a ɔyɛ Barnaba nua nso kyea ho, nea mekaa ne ho asɛm kyerɛɛ ho sɛ, sɛ ɔba ho nkyɛne a, wonnye no fɛ so he. 11Na Yesu a bɛfrɛ no Yusto he nso kyea ho. Bɛne befiri bɛ a bɛatwa bɛ twetia he mu. Yeinom nkoaa ne me mfɛfoɔ ya Nyankopɔn ahennie he fam, na bɛabɛyɛ aboafoɔ a bɛahyɛ me dene.
Epafra, Luka ne Dema
12 Kristo Yesu somfo Epafra a ofiri ho mu he kyea ho. Daa odima ma ho dendenndene ya mpaebɔ mu, sɛ hobegyina hɔ pɛpɛɛpɛ, na hoayɛ ma Nyankopɔn apɛdeɛ nyinaa mu. 13Na medi ne ho adanseɛ sɛ waayɔ adwuma dene ama ho ne bɛ a bɛya Laodikea ne Hierapoli. 14Luka, duyɛfoɔ dɔfoɔ he ne Dema kyea ho.
Laodikea asafo
15Honkyea anuanom a bɛya Laodikea ne Nimfa ne asafo a behyia ne fie he. 16Na sɛ hokenkane krataa yi kyerɛ ho ho wie a, homma bɛnkenkane no Laodikeafoɔ asafo he nso mu; na honhwɛ sɛ ho nso hobɛkenkane me krataa a ɔya Laodikea asafo he mu nso. 17Na honnka nkyerɛ Arkipo sɛ, “Hwɛ sɛ wobewie som adwuma a wo nsa aka ya Awurade mu he.”
Awieeɛ
18 Me Paulo, mede meaa me nsa ne ɔɔtwerɛ nkyea yi. Honnkae me nkɔnsɔnkɔnsɔn. Adom nka ho.",https://www.bible.com/bible/3971/COL.4.BBTP
1 TESALONIKAFOƆ NNIANIMU,"NNIANIMU
Na Tesalonika yɛ Roma mantam Makedonia ahenkuro. Paulo kɔ biee asafo yi berɛ a ofirii Filipi he. Ankyɛre koraa ne Yudafoɔ bi a na ahoɔyeya ahyɛ bɛ ma esiane nnipa a bɛnyɛ Yudafoɔ gye a bɛagye Kristosom asɛnka he adi he nti. Saa nnipa yi ne nka bɛagye Yudasom he ato mu. Bɛtaataa Paulo maa no firi hɔ kɔɔ Berea. Akyire yi a Paulo koduruu Korinto he, ne nsa kaa nkra firii Timoteo a na ɔyɛ ne yɔnko dwumayɔni nkyɛne. Nkra yi yɛ deɛ na ɔfa tebea a na Tesalonika asafo he ya mu ho.
Yei nti, Paulo krataa a odi kane a ɔde kɔmaa Tesalonikafoɔ he yɛ nkuranhyɛ ne awerɛkyekyerɛ a ɔde ma Akristofoɔ a bɛya hɔ he. Ɔdaa ase esiane nkra a ɔte faa bɛ gyidie ne bɛ dɔ ho. Ɔkae bɛ asetena a ɔne bɛ tenaeɛ berɛ a na ɔya bɛ nkyɛne he, na oyii nsɛmmisa bi a na asɔre asafo he mu, a ɔfa Kristo mmaeɛ he ho ano. Gyidini a obewu ansa na Kristo aba he betumi anya kyɛfa ya daa nkwa a ne ba he de bɛba he mu anaa? Da bɛ ne Kristo bɛsane aba bio? Paulo faa saa akwannya yi so kyerɛɛ bɛ sɛ bɛnyɔ komm nyɔ adwuma na bɛmfa anidasoɔ ntwɛne Kristo mmaeɛ he.
MU NSƐM
Nsɛm a odi kane 1:1
Aseda ne ayeyie 1:2—3:13
Kristoni su ho afotuo 4:1-12
Nkyerɛkyerɛ a ɔfa Kristo mmaeɛ ho 4:13—5:11
Afotuo a odi akyire 5:12-22
Awieeɛ 5:23-28",https://www.bible.com/bible/3971/1TH.INTRO1.BBTP
1 TESALONIKAFOƆ 1,"Tesalonikafoɔ abrabɔ ne bɛ gyidie
1 Paulo, Silwano ɔne Timoteo twerɛ krataa yi de kɔma Tesalonikafoɔ asafo a ɔya Agya Nyankopɔn ne Awurade Yesu Kristo mu he.
Adom ne asomdwie nka ho.
2Yɛde aseda ma Nyankopɔn da biaa ma ho na yɛkae ho mpaebɔ mu, yɛkɔ so 3 kae ho gyidie ne ho dɔ nnwuma ne ho anidasoɔ ho nsiyɛ a ɔya yɛ Awurade Yesu Kristo mu, ya yɛ Agya Nyankopɔn anim. 4Na anuanom, Nyankopɔn dɔ ho, yenim sɛ waayi ho, 5 efiri sɛ, yɛ asɛmpa he amma ho nkyɛne kwa, na mmom ɔbaa ahoɔdene ne Honhom Kronkron ne nteaseɛ bebree mu nso, sɛnea honim sɛ, ho nti, yɛbɔɔ yɛ bra faeɛ ho mu he. 6 Na hosuasuaa yɛ ne Awurade, efiri sɛ, ahohiahia pii mu mpo, hode Honhom Kronkron anigyeɛ gyee asɛm he, 7 saa nti, hobɛyɛɛ nhwɛsoɔ maa agyidifoɔ a bɛya Makedonia ne Akaia nyinaa, 8 efiri sɛ, Awurade asɛm he firi ho mu ne trɛeɛ, ɔnyɛ Makedonia ne Akaia nkoaa, na mmom ho gyeɛ a hogyee Nyankopɔn diiɛ he atrɛ aduru mmaa nyinaa, nti ɔmma no nhia yɛ sɛ yɛka ho asɛm biaa, 9 efiri sɛ, mantam he mufoɔ kaa gye a hogyee yɛ baa ho nkyɛne, ɔne sɛnea hodane firii abosonsom mu baa Nyankopɔn nkyɛne, bɛsomm nɔkorɛ Nyankopɔn a ɔte ase, 10 sɛ hootwɛne ne Ba he afiri soro, deɛ onyane no firii awufoɔ mu he, mekyerɛ Yesu a ɔgye yɛ firi abufuo a ɔɔba mu he.",https://www.bible.com/bible/3971/1TH.1.BBTP
1 TESALONIKAFOƆ 2,"Asomafoɔ he asɛnka ya Tesalonika
1 Na anuanom, hoaa honim, yɛba a yɛbaa ho nkyɛne he anyɛ kwa, 2 na ɔyam sɛ yedii kane huu amane na beguu yɛ anim ase ya Filipi deɛ, nso sɛdeɛ honim he, yenyaa akokoɔduro ya yɛ Nyankopɔn mu paee mu kaa Nyankopɔn asɛmpa, ɔmfa ho ne sɔretia kɛseɛ a ɔbaa yɛ so he mpo. 3Na yɛ afutusɛm he mfiri nnaadaa anaa adwenfi mu, saa nso ne ɔnnam asisie so, 4 na sɛdeɛ Nyankopɔn abu no sɛ yɛfata sɛ ɔde asɛmpa he hyɛ yɛ nsa he, saa ara nso ne yɛkasa, ɔnyɛ sɛ bɛ a bɛpɛ sɛ bɛsɔ nnipa ani, na mmom Nyankopɔn a ɔsɔ yɛ akoma hwɛ he ani. 5 Sɛnea honim na Nyankopɔn yɛ danseni he, yɛamfa nnaadaasɛm ne baeɛ, ne asɛm biaa a yɛka kyerɛɛ ho he, yɛanka sɛ ɔbɛyɔ a yebenya mfasoɔ ya ho so nti; 6 saa ara nso ne yɛanhwehwɛ nnipa anim animuonyam amfiri ho nkyɛne anaa afoforɔ hɔ, mpo nka yebetumi ayɛ adesoa sɛ Kristo asomafoɔ 7nso yɛbrɛ yɔɔ ho brɛbrɛ, sɛdeɛ baatane de akorɔkorɔ hwɛ ɔnoaa ne mma. 8Na ɔnam sɛ yɛpɛ ho asɛm yie nti, yɛpɛɛ sɛ anka ɔnyɛ Nyankopɔn asɛmpa he nkoaa ne yɛne ho bɛkyɛ, na mmom yɛne ho bɛkyɛ bibiaa a yɛwɔ mpo, efiri sɛ hoyɛ nnipa a hosom bo ma yɛ paa.
9 Anuanom, hokae yɛ adwumadene ne brɛ sɛ yɛyɔɔ adwuma anadwo ne awia sɛnea ɔbɛyɛ a yɛnyɛ adesoa mma ho berɛ a yɛɛpae mu aka Nyankopɔn asɛmpa he akyerɛ ho he. 10Hoyɛ adansefoɔ, na ne Nyankopɔn nso di adanseɛ sɛ, yɛyɛɛ yɛ ho kronkron ne ateneneefoɔ ne nnipa a bɛ ho nni asɛm maa ho agyidifoɔ. 11Afei nso honim, sɛnea yetuu ho nyinaa fo mmaako mmaako, sɛnea agya bi yɔ ne mma, na yɛhyɛɛ ho den, na yɛmaa ho asodie 12 sɛ honnante sɛnea ɔsɛ Nyankopɔn a wafrɛ ho akɔ n’ahenie ne n’animuonyam mu he.
Tesalonikafoɔ boasetɔ ya taa mu
13 Yei nti yɛda Nyankopɔn ase daa, sɛ hogyee Nyankopɔn asɛmpa a hote firi yɛ hɔ he, hoannye no sɛ nipa asɛm, na mmom hogyee no sɛdeɛ ɔteɛ ankasa, Nyankopɔn asɛm mapa a ɔɔyɔ adwuma ho agyidifoɔ ho mu. 14Na anuanom, hosuasuaa Nyankopɔn asafo a ɔya Yudea he ya Kristo Yesu mu, efiri sɛ hohu amane korɔ heaa ho nkurofoɔ nsam sɛnea behuiɛ ya Yudafoɔ nsam he, 15 bɛ a bekuu Awurade Yesu ne adiyifoɔ he, na bɛpamoo yɛ; bɛansɔ Nyankopɔn ani na bɛko tia biaa 16 berɛ a besii yɛ kwane a yɛantumi ankasa ankyerɛ amanamane mufoɔ he na bɛanya nkwa. Nti ɔma bɛhyɛ bɛ bɔne ma berɛ nyinaa. Na afei deɛ n’abufuo aba bɛ so.
Paulo dɔ
17 Na yɛ deɛ, anuanom, beyii yɛ firii ho nkyɛne berɛ kakraa bi ya honam mu na ɔnyɛ akoma mu he, yɛbɔɔ mmɔdene bebree anigyina pii mu sɛ yebehu ho anim. 18Efiri sɛ na yɛpɛ sɛ yɛba ho nkyɛne, ampaa sɛ, me Paulo, mepɛɛ mprɛ pii sɛ mɛba, nso Satan sii yɛ kwane. 19 Na hwane ne yɛ anidasoɔ anaa anigyeɛ anaa ahohoahoa abotire yɛ Awurade Yesu Kristo anim ya ne ba he mu, ho nso, honni mu bi anaa? 20Ampa, ho ne yɛ animuonyam ne anigyeɛ!",https://www.bible.com/bible/3971/1TH.2.BBTP
1 TESALONIKAFOƆ 3,"Bɛsomaa Timoteo kɔɔ Tesalonika
1 Nti ɔbaa sɛ yentumi nyina ano bio he, yɛyɛɛ sɛ bennya yɛ hɔ ya Atene; 2 na yɛsomaa Timoteo a ɔyɛ yɛ nua ne Nyankopɔn mu somfo ya Kristo asɛmpa mu, sɛ ɔmmɛhyɛ ho dene, na ontu ho fo ho gyidie ho, 3 sɛnea ɔbɛyɛ a ahohiahia yi ɔmma bi nhinhim. Na ho a honim sɛ nea ɔsɛ sɛ ɔto yɛ a ne he. 4Nɔkwasɛm ne sɛ, na yɛne ho ya hɔ he, yedii kane ka kyerɛɛ ho sɛ bɛbɛteetee yɛ, na yɛkaeɛ he ɔbaa mu saa sɛnea honim he. 5 Yei nti me nso, mesɔ mu a na ɔnsɔ bio he, mesomaeɛ, na mahu ho gyidie mu, na amma sɛ ebia sɔhwɛfoɔ he asɔ ho ahwɛ, ama yɛ mmɔdenmmɔ adwuma he ayɛ kwa.
Timoteo amanebɔ
6 Nso seesei Timoteo firii ho nkyɛne baeɛ yi, ɔde ho gyidie ne ho dɔ ho asɛmpa abra yɛ. Ɔsane ka kyerɛɛ yɛ sɛ hokae yɛ daa na ho pɛ sɛ hohu yɛ—sɛnea yɛ pɛ sɛ yehu ho he. 7Yei nti anuanom, yɛ amaneɛ ne ahohiahia mu he ho gyidie ama yɛ were akyekyere. 8Yenya yɛ asetena yi mu nkuranhyɛ firi gyina a hobegyina Awurade mu pintinn he mu.
Paulo daa Nyankopɔn ase
9Mmɛ aseda ne yɛde bɛma Nyankopɔn ya anigyeɛ deɛ ho nti yɛanya no ne mu he? 10Yɛkɔ so bɔ mpaeɛ awia ne anadwo sɛ yebehu ho anim na yɛama ho gyidie ahyɛ ma.
11Afei ɔno ankasa, yɛ Nyankopɔn ne yɛ Agya ne yɛ Awurade Yesu, nnane yɛ kwane mmara ho hɔ. 12Na Awurade mmaa dɔ a howɔ ma ho ho ne afoforɔ nyɛ kɛse sɛdeɛ yɛdɔ a yɛwɔ ma ho he teɛ he. 13 Na ɔnhyɛ ho akoma dene kronkronyɛ mapa mu sɛ ho ho mma asɛm yɛ Nyankopɔn ne Agya he anim ya Awurade Yesu, ne ahoteefoɔ mmaeɛ he mu.",https://www.bible.com/bible/3971/1TH.3.BBTP
1 TESALONIKAFOƆ 4,"Abrabɔ a ɔsɔ Nyankopɔn ani
1Deɛ otwa toɔ, anuanom, yɛsrɛ ho na yetu ho fo Awurade Yesu mu sɛ, hobesua sɛnea hobesi atena ase asɔ Nyankopɔn ani (sɛnea hooyɔ heaa), honkɔ so nyɔ no saa. 2Na honim ahyɛdeɛ a yɛnam Awurade Yesu so de maa ho he. 3Na yei ne nea Nyankopɔn pɛ, ho ahoteɛ a ɔne sɛ hobɛtwe ho ho afiri adwamammɔ ho; 4 sɛ ho mu biaa behu sɛ ɔbɛhyɛ ne nnipadua so kronkronyɛ ne anidie mu, 5ɔnyɛ akɔnnɔ anibereɛ mu sɛ Amanamane mufoɔ a bennim Nyankopɔn he; 6sɛ biaa nyɔ ne nua bɔne anaa onsisi no asɛm yi mu, efiri sɛ Awurade yɛ katuafoɔ nnoɔma yeinom nyinaa mu, sɛnea yɛadi kane aka akyerɛ ho anibereɛ so he. 7Na Nyankopɔn amfrɛ yɛ ankɔ fi mu na mmom ahoteɛ mu. 8 Nti nea ɔpo yei he mpo nnipa, na mmom ɔpo Nyankopɔn a ɔde ne Honhom Kronkron ama ho he.
9 Na nea ɔfa nuadɔ ho deɛ, onhia ho sɛ bɛtwerɛ bra ho, efiri sɛ hoaa ne Nyankopɔn akyerɛkyerɛ ho sɛ honnodɔ ho ho; 10na ampa, hodɔ anuanom a bɛya Makedonia nyinaa. Nso adɔfoɔ, yɛhyɛ ho nkurane sɛ honkɔ so nyɔ ma no mmoro so. 11 Honnyɛ gyegyeegye, honni ho fie asɛm, na homfa ho nsa nyɔ adwuma, sɛnea yɛahyɛ ho he, 12 na ama hoanya anidie wiasefoɔ anim na hoamfa ho ho anto biaa so.
Awurade mmaeɛ
13 Na anuanom, nea ɔfa bɛ a bɛawuwu he ho deɛ, yɛmpɛ sɛ yesi ho so na ho werɛ anho sɛ, nnipa a bɛaka a benni anidasoɔ he. 14 Na yɛgye di sɛ Yesu wuiɛ na ɔsɔreeɛ bio a, saa ara nso ne Nyankopɔn de bɛ a bɛawu he nam Yesu so bɛka Yesu ho aba. 15 Na yei deɛ, yɛnam Awurade asɛm mu ne yɛka kyerɛ ho sɛ, yɛ a yɛte ase na yɛbɛtena ase akosi Awurade ba mu he nsane bɛ a bɛadeda he ho, 16 efiri sɛ Awurade he ankasa de nteamu dendene, bɔfo panyini frɛ ne Nyankopɔn totorobɛnto nne, bɛsiane afiri soro, na Kristo mu awufoɔ anyane kane. 17 Afei yɛ a yɛte ase a yɛaka he, bɛbɛfa yɛ aka bɛ ho akɔ soro mununkum mu akohyia Awurade ya wiem; na saa ne yɛ ne Awurade bɛtena daa. 18Saa nti, homfa nsɛm yi nkyekyere ho ho werɛ.",https://www.bible.com/bible/3971/1TH.4.BBTP
1 TESALONIKAFOƆ 5,"Biaa nnim da korɔ a Awurade bɛsane aba
1 Na ɔfa nna ne mmerɛ he ho deɛ, anuanom, onhia sɛ bi twerɛ bibiaa bra ho. 2 Efiri sɛ ho ankasa honim yie sɛ Awurade bɛba berɛ a nnipa ani nni bɛ ho so te sɛnea korɔmfoɔ ba anadwo he. 3 Na bɛka sɛ, “Yɛwɔ asomdwie ne ahotɔ he,” mpofirem ne sɛeɛ bɛba bɛ so, sɛnea awoko ba baa ɔnyem so, na benya kwane nnwane! 4Na ho deɛ, anuanom, honni sum mu nti da he ɔnyɛ ho nwanwa, sɛnea korɔmfoɔ mmaeɛ yɛ he. 5 Na ho nyinaa ho yɛ hann mma ne adekyeɛ mma; yɛnyɛ anadwo anaa sum mma. 6Saa nti hommma yɛnneda sɛ binom, na mmom homma yɛnnwɛne na yɛ ani nna hɔ; 7na bɛ a bɛda he bɛda anadwo, na bɛ a bɛboro he boro anadwo. 8 Na esiane sɛ yɛyɛ adekyeɛ mma he nti, homma yɛ ani nna hɔ, na yɛnhyɛ gyidie ne dɔ sɛ nkataboɔ, ɔne nkwagyeɛ anidasoɔ sɛ dadeɛ kyɛ; 9efiri sɛ Nyankopɔn anyi yɛ amma n’abufuo, na oyii yɛ sɛ yɛ Awurade Yesu Kristo nti, yemmenya nkwa. 10 Ɔno Kristo ne wu maa yɛ sɛ ɔbɛyɔ a sɛ yɛte ase oo, sɛ yewu oo, yɛne no bɛtena ase. 11 Nti nkyekyere ho ho ho ho werɛ na honhyehyɛ ho ho ho ho dene, sɛnea hogu so ɔɔyɔ yi.
Afotuo ahodoɔ
12 Na anuanom, yɛsrɛ ho, sɛ homfa anidie mma bɛ a bɛbrɛ ma ho na bedi ho so panyini Awurade mu, na betu ho fo he. 13Homfa anidie paa mma bɛ dɔ mu, ɔnam bɛ nnwuma nti. Ho ne biaa ntena asomdwie mu. 14 Nti anuanom yɛhyɛ ho nkurane sɛ, honkasa nkyerɛ bɛ a bɛnante basabasa, honhyɛ bɛ a bɛ akoma abubu nkurane, ho mmoa bɛ a bɛayɛ mmerɛ, honya abotrɛ mma bɛ nyinaa. 15 Honhwɛ sɛ ho mu biaa ɔmfa bɔne ntua bɔne ka, na honhwɛ sɛ hobɛhwɛ afoforɔ yiedie berɛ biaa. 16 Homma ho ani nye bere biaa, 17 honnnyae mpaebɔ da, 18 honna ase tebea nyinaa mu; na yei ne Nyankopɔn pɛ ya ho fa mu, Kristo Yesu mu. 19 Honnnum Honhom he gya he. 20 Hommu adiyisɛm sɛ adehunu, 21 honsɔ bibiaa nhwɛ, na honsɔ deɛ ɔyɛ he mu yie; 22hontwe ho ho mfiri nnoɔma bɔne biaa ho. 23Asomdwie Nyankopɔn he ankasa nte ho ho koraa, ɔmfa ho honhom ne ho kra ne ho nipadua nsie yie ma onni mu, berɛ a ho ho ɔmma asɛm biaa wɔ Awurade Yesu Kristo mmaeɛ he mu. 24 Nea wafrɛ ho he yɛ nɔkwafoɔ, na ɔbɛyɔ.
Nkradie
25Adɔfoɔ, hommɔ mpaeɛ mma yɛ. 26 Homfa dɔ nkyeakyea anuanom nyinaa. 27Mehyɛ ho Awurade mu sɛ, homma bɛnkenkane nwoma yi nkyerɛ anuanom nyinaa.
28Yɛ Awurade Yesu Kristo Adom ne ho ntena.",https://www.bible.com/bible/3971/1TH.5.BBTP
2 TESALONIKAFOƆ NNIANIMU,"NNIANIMU
Adwene mu sakasaka a ɔfa Kristo mmaeɛ he ho kɔɔ soaa de haw baa Tesalonika asafo he mu. Krataa a ɔtɔ so mmienu a Paulo de kɔmaa Tesalonikafoɔ he ka gyidie bi a na ɔya hɔ sɛ da a Awurade bɛba he aba dada he ho asɛm. Berɛ a Paulo ɔɔkyerɛkyerɛ bɛ mu he, ɔtwee bɛ adwene sii so sɛ, ansa na Kristo bɛba he, bɔne ne amumuyɔ beduru ne mpɔmpɔnsoɔ berɛ a nipa sononko bi a bɛfrɛ no “tirimuɔdenfoɔ he” bɛsɔre atia Kristo.
Somafoɔ yi sii so dua sɛ ohia sɛ n’akenkanfoɔ kita bɛ gyidie mu pintinn ya haw ne yea mu. Bɛnyɔ adwuma sɛdeɛ ɔbɛyɛ na bɛ nsa bɛkɔ bɛ ano, sɛdeɛ Paulo ne ne mfɛfoɔ adwumayɔfoɔ yɔeɛ he, na afei bɛmmrɛ papayɔ mu da.
MU NSƐM
Nsɛm a odi kane 1:1-2
Ayeyie ne abasobɔ 1:3-12
Nhyehyɛeɛ a ɔfa Kristo mmaeɛ ho 2:1-17
Kristoni su ho afotuo 3:1-15
Awieeɛ 3:16-18",https://www.bible.com/bible/3971/2TH.INTRO1.BBTP
2 TESALONIKAFOƆ 1,"1 Paulo, Silwano ne Timoteo, twerɛ krataa yi de kɔma Tesalonikafoɔ asafo a ɔya yɛ Agya Nyankopɔn ɔne Awurade Yesu Kristo mu.
2 Adom ne asomdwie a ofiri yɛ Agya Nyankopɔn ne Awurade Yesu Kristo nka ho.
Afotuo ahodoɔ
3 Anuanom, ɔsɛ sɛ yɛda Nyankopɔn ase ma ho da biaa, sɛnea ɔfata, efiri sɛ ho gyidie oonyini mmorosoɔ, na dɔ a hode dɔ ho ho ho ho he nso oonyini.
4 Esiane boasetɔ ne gyidie a hoda no adi taa ne ahohia a hohyia nyinaa mu nti, ɔma yɛ ankasa yɛhoahoa yɛ ho ma ho Nyankopɔn asafo mu.
5 Yei ne di Nyankopɔn atemmuo a ɔtene ho adanseɛ sɛ, bebebu ho sɛ Nyankopɔn ahennie a hohu ho amaneɛ he fata ho; 6 efiri sɛ, ɔtene Nyankopɔn anim sɛ ɔde ahohia tua bɛ a bɛde ahohiahia ba ho so he ka, 7 na wama ho a ahohiahia ba ho so he ahome, da a bebeyi Awurade Yesu ne n’abɔfoɔ a bɛwɔ tumi adi afiri soro ya gyaframa mu, 8 na bɛatɔ bɛ a bennim Nyankopɔn na bɛantie yɛ Awurade Yesu ho asɛmpa he so werɛ. 9 Yeinom benya daa sɛeɛ ho asotwe, na bɛayi bɛ afiri Awurade anim ne ne tumi animuonyam ho, 10 berɛ a ɔbɛba ama bɛahyɛ no animuonyam n’ahoteefoɔ mu, na bɛahwɛ n’anwanwadeɛ a ada adi bɛ a bɛagye adi nyinaa mu, efiri sɛ bɛagye yɛ adanseɛ a yedii no ho ho he adi, da heaa mu. 11Yei nti yɛbɔ mpaeɛ ma ho daa, sɛ yɛ Nyankopɔn bɛma hoafata ne frɛ he, na wafa tumi so ama n’ayamyɛ anidasoɔ ne gyidie adwuma aba mu, 12na bɛahyɛ yɛ Awurade Yesu dini animuonyam ho mu, na bɛahyɛ ho nso animuonyam ne mu, sɛnea yɛ Nyankopɔn ne Awurade Yesu Kristo adom he teɛ.",https://www.bible.com/bible/3971/2TH.1.BBTP
2 TESALONIKAFOƆ 2,"Nnoɔma a odi Kristo mmaeɛ he anim
1 Afei anuanom ɔfa yɛ Awurade Yesu Kristo mmaeɛ ɔne yɛ ano a bɛbɛboa akɔ ne nkyɛne he ho he, yɛsrɛ ho sɛ, 2hommma bɛmfa honhom anaa asɛm anaa nwoma a bɛka sɛ ofiri yɛ nkyɛne, sɛ ebia Awurade da he anya aduru, nnaadaa ho anaa mmɔ ho hu, berɛ a honyɔɔ nhwehwɛmu. 3 Hommma biaa nnaadaa ho bibiaa fam, efiri sɛ, da he ɔmma gye sɛ deɛ ɔte atua he aba ansa na bɛada nea onni mmara so he adi, nea ɔyɛ sɛeɛ ba he. 4 Ɔno ne ma ne ho so tia nea besusu sɛ ɔyɛ nyame anaa bosom a bɛsom biaa, na ama no akɔtena Nyankopɔn asɔredane mu de ne ho akyerɛ sɛ ɔno ne Nyankopɔn.
Sɛeɛ a bɛbɛsɛe mmaratofoɔ
5Honkae sɛ mekaa nsɛm yeinom kyerɛɛ ho berɛ a na meya honkyɛne he? 6Na afei, deɛ osi kwane he, honim sɛ bebeyi no adi ne berɛ mu. 7 Nea onni mmara so he ahintasɛm bɛkɔ so akosi sɛ nea seesei osi kwane he befiri kwane mu 8 ansa na bɛayi nea onni mmara so he adi, nea Awurade Yesu de ne honhom beku no na ɔde n’ahoyie ne ne mmaeɛ he beyi no hɔ koraa.
9 Nso kwane a nea onni mmara so he nam so ba ne Satan nnwuma a ahoɔdenneɛ ne atorɔ nsɛnkyerɛnne ne anwanwadeɛ nyinaa ka ho, 10 ɔne nnaadaa nsɛm ahodoɔ bebree a ɔya hɔ ma bɛ a bɛayera, efiri sɛ bɛammu nɔkorɛ dɔ he sɛ adeɛ a ɔsom bo na bɛanya nkwa. 11 Yei nti Nyankopɔn ɔɔsoma nnaadaa a mu ɔɔdene aba bemu na ama bɛagye torɔ adi, 12na bɛabu bɛ a bɛannye nɔkorɛ dɔ he anni na mmom bɛanni gyee nea ɔntene ho he atɛne.
Aseda
13 Na yɛ deɛ, ho nti ɔsɛ sɛ yɛda Nyankopɔn ase daa, anuanom a Nyankopɔn dɔ ho, efiri sɛ Nyankopɔn firi mfitiaseɛ ayi ho kɔ nkwagyeɛ mu, efiri sɛ Nyankopɔn firi mfitiaseɛ yii ho kɔɔ nkwagyeɛ mu; ɔnam te a ɔde honhom he tee ho ho ne nɔkorɛ he mu gyidie ne gyee ho nkwa. 14Yei nti ne ɔnam yɛ asɛmpa he so afrɛ ho aba, na hoanya yɛ Awurade Yesu Kristo animuonyam. 15 Nti afei anuanom, honnyina pintinn, na honkura nkyerɛkyerɛ a yɛde gyaa o he mu, sɛ ɔnam yɛ anom asɛm anaa yɛ krataa bi so he. 16Nti afei yɛ Awurade Yesu Kristo he ankasa ne yɛ Agya Nyankopɔn a ɔdɔ yɛ na wama yɛ daa awerɛkyekyerɛ ne anidasoɔ pa adom mu he, 17ɔnkyekyere ho werɛ, na ɔnhyɛ ho dene asɛm ne adwuma pa nyinaa mu.",https://www.bible.com/bible/3971/2TH.2.BBTP
2 TESALONIKAFOƆ 3,"Nkotosrɛ mpaebɔ
1 Anuanom, deɛ otwa toɔ ne sɛ, hommɔ mpaeɛ mma yɛ, na Awurade asɛm nya kwane nkɔ so, na bɛnhyɛ no animuonyam sɛnea ɔteɛ ho fam he nso, 2na benyi yɛ mfiri nnipa amumuyɔfoɔ ne abɔnefoɔ nsa mu, efiri sɛ, ɔnyɛ nnipa nyinaa ne wɔ gyidie. 3 Nso nɔkwafoɔ ne Awurade; ɔbɛhyɛ ho dene na wabɔ ho ho bane afiri sɛefoɔ he ho. 4 Na yɛwɔ Awurade mu ahotɔsoɔ ho ho sɛ hoyɔ nea yɛhyɛ ho he, na hobɛkɔ so ayɔ saa. 5Awurade ntwe ho akoma nkɔ Nyankopɔn dɔ ne Kristo boasetɔ he mu.
6 Afei anuanom, yɛhyɛ ho Awurade Yesu Kristo dini mu sɛ, hontwe ho ho mfiri nipa biaa a ɔnam basabasa, na onni nkyerɛkyerɛ a honyaa no yɛ nkyɛne he so. 7 Na hoaa honim sɛ, ɔsɛ sɛ hosua yɛ, berɛ a na yɛya ho nkyɛne he, yɛannante basabasa, 8 na yɛanni biaa aduane berɛ a yɛantua ka; na mmom yɛyɔɔ adwuma, mmɔdemmɔ ne brɛ mu awia ne anadwo, na yɛanyɛ adesoa amma ho mu biaa. 9 Ɔnyɛ sɛ yenni ho kwane, na mmom sɛnea yɛbɛyɔ nhwɛsoɔ ama ho asua nti ne yɛyɔɔ saa. 10 Na yɛya ho nkyɛne he nso, yɛhyɛɛ ho sɛ: sɛ bi mpɛ sɛ ɔyɔ adwuma a, mma no nnidi. 11Na yɛate sɛ binom ya hɔ a bɛnenam basabasa ho mu, bɛnam frɛdɛfrɛdɛ a bɛnyɔ adwuma biaa. 12 Afei bɛ a bɛte saa he ne yɛhyɛ bɛ na yetu bɛ fo yɛ Awurade Yesu Kristo mu, sɛ bɛmfa bɛ nsa nyɔ komm mfa mpɛ bɛ ano aduane. 13 Anuanom, hommerɛ papayɔ ho. 14 Na sɛ bi antie yɛ asɛm a ɔya krataa yi mu a, honhyɛ no nso, ho ne no mmɔ fekuo, na ama n’ani awu. 15Nso hommmu saa nipa he sɛ ho tamfoɔ, na mmom honkasa nkyerɛ no sɛ nua. 16Na ɔno asomdwie Awurade he mma ho asomdwie adeɛ nyinaa mu daa. Awurade nka ho nyinaa ho.
Nkradie ne nhyira
17 Me Paulo, meaa me nsa ne mede twerɛ nkyea yi. Yei yɛ adanseɛ me krataa nyinaa mu sɛ kwane a mefa so twerɛ di. 18Yɛ Awurade Yesu Kristo adom nka ho nyinaa.",https://www.bible.com/bible/3971/2TH.3.BBTP
1 TIMOTEO NNIANIMU,"NNIANIMU
Timoteo yɛ Kristoni aberanteɛ bi a ofiri Asia Kumaa mu. Ne maame yɛ Yudani, na ne papa yɛ Helani. Ɔbɛyɛɛ Paulo boafoɔ ya n’asɛnka dwumadie akwantuo mu. Paulo haw ya ne krataa a odi kane mu he yɛ mmeɛnsa.
Deɛ odi kane he, krataa he bɔ atorɔ nkyerɛkyerɛ a ɔya asafo he mu ho kɔkɔ. Saa nkyerɛkyerɛ yi a na ɔyɛ Yudafoɔ ne bɛ a bɛnyɛ Yudafoɔ adwene nsaasaawa he gyina gyidie bi so sɛ, wiase mu bibiaa yɛ bɔne. Ɔno nti biaa a ɔpɛ sɛ ɔnya nkwagyeɛ he hia kokoa mu nimdeɛ sononko bi, na ɔyɛ nnoɔma bi te sɛ otua ne ho nnuane bi na ɔnware nso. Krataa he nso ka nhyehyɛeɛ a ɔfa asafo he mu ntotoeɛ ne som, su ne abrabɔ a ɔsɛ sɛ asafo mu akannifoɔ ne bɛ aboafoɔ nya. Awieeɛ koraa he, otuu Timoteo fo faa sɛdeɛ obetumi ayɛ Yesu Kristo somfoɔ pa ne asɛdeɛ a ɔwɔ ma kuo ahodoɔ a ɔya asafo he mu.
MU NSƐM
Nsɛm a odi kane 1:1-2
Nhyehyɛeɛ a ɔfa asafo he ne mu akannifoɔ ho 1:3—3:16
Nhyehyɛeɛ a ɔde ma Timoteo fa n’adwuma ho 4:1—6:21",https://www.bible.com/bible/3971/1TI.INTRO1.BBTP
1 TIMOTEO 1,"Nkyea
1 Paulo, Kristo Yesu somafoɔ, sɛnea yɛ Agyenkwa Nyankopɔn ne Awurade Kristo Yesu a ɔyɛ yɛ anidasoɔ he ahyɛ he, 2 twerɛ krataa yi de kɔma Timoteo, me gyidie mu ba kann: Adom, mmɔborɔhunu ne asomdwie a ofiri Agya Nyankopɔn ne Kristo Yesu, yɛ Awurade nkyɛne nka wo.
Timoteo adwuma titire ya Efeso
3 Sɛdeɛ meekɔ Makedonia a mesrɛɛ wo sɛ tena Efeso na woatu nnipa bi fo, sɛ bɛnkyerɛ nkyerɛkyerɛ foforɔ he, saa ara nso ne, 4 kyerɛkyerɛ bɛ sɛ ɔnsɛ sɛ bɛsɛe bɛ mmerɛ anansesɛm ne anatoɔ a onni awieeɛ a ɔde tekakyerɛ ba he ho; na saa nnoɔma yi mfa honhom mu nteteɛ a ofiri gyidie mu mma. 5 Na afutusɛm he botae ne dɔ a ofiri akoma pa, ahonim pa ne nɔkorɛ gyidie mu ba. 6 Nnipa bi amane afiri yeinom ho kɔ nsɛm huhuo ho, 7 na pɛ sɛ bɛyɛ mmarakyerɛfoɔ, nso bɛnnte nsɛm a bɛka he ne nea bɛgye gyinam dendene he ase. 8Afei, yenim sɛ mmara he, sɛ bi de di dwuma ne kwane so a, ɔyɛ. 9Yei kyerɛ sɛ mmara he nna hɔ mma teneneeni, na mmom ɔda hɔ mmaratofoɔ ne asoɔdenfoɔ, nea onsuro Nyankopɔn ne debɔnyɛni, nea ne ho nte ne kasafi-kafoɔ, bɛ a beku bɛ na anaa bɛ agya, awudifoɔ, 10 nnwamamfoɔ, mmeema a bɛ ne mmeema da, nnipatɔnfoɔ, atorɔfoɔ, ntantofoɔ ɔne bibiaa a ɔne nkyerɛkyerɛ pa bɔ abira biaa. 11 Sɛnea ɔne nhyira Nyankopɔn he animuonyam asɛmpa a ɔde hyɛɛ me nsa he teɛ he.
Adom a beyi kyerɛ Paulo
12 Meda Kristo Yesu yɛ Awurade a waahyɛ me dene he ase, sɛ waabu me nɔkwafoɔ na waayi me ama ne som adwuma, 13ɔyam sɛ akane he, na meyɛ abususɛnkafoɔ, taafoɔ ne bi a ommu hwee, nso menyaa adom, efiri sɛ, na mennim deɛ meeyɔ, ɔnam gyidie a na menni nti. 14Na yɛ Awurade adom boroo so maa me gyidie ne dɔ Kristo Yesu mu. 15 Asɛm he yɛ nɔkorɛ, na ɔsɛ sɛ bɛgye tom sɛ Kristo Yesu baa wiase bɛgyee nnebɔnyɛfoɔ a medi mu kane. 16Na ɔno nso nti ne menyaa mmɔborɔhunu, sɛnea Yesu Kristo bɛfa me a medi kane nnebɔnyɛfoɔ mu ada abodwokyɛre adi, ayɛ nhwɛsoɔ ama bɛ a bɛbɛgye no adi anya daa nkwa. 17 Anidie ne animuonyam nka Nyankopɔn daa daa, mekyerɛ daa mmeresantene Hene a onnwu da, na bennhu no a ɔno nkoaa ne Nyankopɔn trodoo he. Amen!
Paulo tuu Timoteo fo
18 Me ba Timoteo, mede saa ahyɛdeɛ yeinom ɔɔhyɛ wo nsa, sɛnea nkɔmhyɛ a ɔfa wo ho pɛɛ he kyerɛ he, na woadi akyire atumi ako ko pa he, 19 berɛ a wokura gyidie ne ahonim pa a binom apia ato nkyɛne nti, nnipa binom ahwe ase gyidie mu he; 20 bi ne Hemeneo ne Aleksandro a maagya bɛ ama Satan, na bɛasua sɛ bɛbɛtwe bɛ ho afiri abususɛnka ho.",https://www.bible.com/bible/3971/1TI.1.BBTP
1 TIMOTEO 2,"Asafo he mmɔ mpaeɛ
1 Afei, nea odi kane, metu fo sɛ homfa adesrɛ, mpaebɔ, dima ne aseda mma nnipa nyinaa, 2ahemfo ne nnipa a bɛwɔ diberɛ akɛseɛ nyinaa, na ama yɛabɔ ahobrɛaseɛ ne asomdwie bra, nyamesuro ne mudie nyinaa mu. 3 Yei yɛ, na ɔsɔ yɛ Agyenkwa Nyankopɔn ani, 4 nea ɔpɛ sɛ biaa nya nkwa na ɔnya nɔkorɛ ho nimdeɛ he. 5 Na Nyankopɔn baako ne ya hɔ; na ntamgyinafoɔ nso baako ne ya Nyankopɔn ne nnipa ntam, ɔno ne Kristo Yesu a ɔyɛ nipa, 6 a ɔde ne ho yɛɛ agyedeɛ maa nnipa nyinaa; bedii yei ho adanseɛ berɛ pa mu. 7 Yei nti ne beyii me sɛ sɛnkafoɔ ne somafoɔ (meeka nɔkorɛ; menni torɔ), amanamane mufoɔ kyerɛkyerɛni gyidie ne nɔkorɛ mu. 8Nti mepɛ sɛ, berɛ biaa a hobehyia asom he, mmeema mmɔ mpaeɛ, mma nsa kronkron so a abufuo ne akyinnye nnim; 9 afei nso, mmaa mfa ntaadeɛ a ɔsɛ nsiesie bɛ ho anidahɔ ne kwane pa so, ɔnyɛ tire a bɛayɔ no kyɛnkyerɛnn a ne boɔ ɔdene anaa sika, ahweneɛ anaa ntaadeɛ a ne boɔ ɔdene mu, 10 na mmom nnwuma pa mu, sɛnea ɔfata mmaa a bɛde anidie ma Nyankopɔn. 11 Mmaa mfa kommyɛ nsua adeɛ ahobrɛaseɛ mu. 12 Memma baa biaa kwane sɛ ɔnkyerɛkyerɛ anaa ɔnnya beema so tumi; ɔsɛ sɛ ɔyɛ komm. 13 Na Adam ne bedii kane bɔ no ansa na bɛɛbɔ Hawa; 14 Na ɔnyɛ Adam ne bɛdaada no, na mmom baa he ne bɛdaadaa no maa no too mmara. 15Nso sɛ baa he tena gyidie ne dɔ ne ahoteɛ ne adwenemteɛ mu a, bɛbɛgye no nkwa n’abawoɔ mu.",https://www.bible.com/bible/3971/1TI.2.BBTP
1 TIMOTEO 3,"Su a ɔfata Kristofoɔ akannifoɔ
1 Nɔkwasɛm ne sɛ, sɛ bi pɛ sɛ ɔyɛ asafo so hwɛfoɔ, na adwuma pa paa ne ɔɔhwehwɛ he. 2 Ɔsɛ sɛ asafo so hwɛfoɔ yɛ bi a onni dimmɔne biaa, ne yerɛ baako, n’ani da hɔ, ɔyɛ nyansafoɔ, ɔyɛ bi a biaa ma anidie, ɔpɛ ahɔhoyɛ, onim nkyerɛkyerɛ, 3na ɔnyɛ nsadweam, ɔnyɛ pupopupo na mmom ɔdwo, na afei ɔnyɛ ntɔkwapɛfoɔ anaa sikaniberɛ. 4 Ɔsɛ sɛ, otumi hwɛ ɔnoaa ne fie so yie, ma ne mma hyɛ n’ase na bɛbrɛ bɛ ho ase akwane nyinaa so, 5na sɛ bi nnim sɛdeɛ ɔbɛhwɛ ɔnoaa ne fie so a, ɔbɛyɛ dɛ na wahwɛ Nyankopɔn asafo so? 6Ɔnsɛ sɛ ɔyɛ bi a ɔsakraeɛ nkyɛreɛ, sɛdeɛ ɔbɛyɛ a ɔmma ne ho so nhwe afobuo a bronsam ahwe mu he bi. 7 Afei, ɔsɛ sɛ ɔwɔ dini pa amanfoɔ anim na wanhwe animguaseɛ ne bronsam nnɛɛdɛɛ mu.
Su a ɔfata asomfoɔ ne bɛ yerenom
8 Saa ne asafo mu asomfoɔ nso ɔsɛ bɛ sɛ bɛ anim yɛ duru, na bɛnyɛ ano ntanta, nsadweam, adufudepɛfoɔ; 9na mmom ɔsɛ sɛ bɛde ahonim pa kura gyidie he ho ahintasɛm he mu dene. 10Na bɛnsɔ bɛ nhwɛ na sɛ bɛannya bɛ ho asɛm biaa anka a, ma bɛnsom sɛ asafo mu asomfoɔ. 11 Saa ara nso ne ɔsɛ sɛ mmaa nso anim nyɛ duru, bɛnyɛ nsekuro, na mmom anidahɔ, bɛnyɛ nɔkwafoɔ adeɛ nyinaa mu. 12 Ɔsɛ sɛ asafo mu asomfoɔ nya yerɛnom mmaako mmaako, na bɛhwɛ bɛ mma ne bɛ fie so yie; 13efiri sɛ, bɛ a bɛsom yie sɛ asomfoɔ he, nya gyinaberɛ pa ma bɛ ho, ɔne nnamyɛ pii Kristo Yesu mu gyidie mu. 14M’ani da so sɛ ɔnkyɛre biaa mɛba wo nkyɛne deɛ, nso meetwerɛ yei abra wo na 15 sɛ bibi ma mekyɛre a, woahu sɛdeɛ ɔsɛ sɛ bi bɔ ne bra Nyankopɔn fie a ɔyɛ Nyankopɔn teasefoɔ he asafo, nɔkorɛ dum ne nyinasoɔ he mu. 16 Akyinnye nni ho sɛ yɛ som yi mu ahintasɛm he so:
Beyii no kyerɛ honam mu, bebuu no bem honhom mu, abɔfoɔ huu no, bɛpaee mu ka ne ho asɛm amanamane mu, bɛgyee no diiɛ wiase, bɛfaa no kɔ soro animuonyam mu.",https://www.bible.com/bible/3971/1TI.3.BBTP
1 TIMOTEO 4,"Akyerɛkyerɛfoɔ atorɔfoɔ
1 Afei, Honhom he ka no pefee sɛ, awieeɛ berɛ he mu, nnipa binom bɛfam nnaadaa ahonhom ne ahonhommɔne nkyerɛkyerɛ ho apa gyidie he, 2ɔnam nyaatwom a ofiri atorɔfoɔ nkontompo nti. Yeinom yɛ nnipa a bɛ ahonim awu; 3 besi awadeɛ ho kwane ka sɛ, nnipa ntua bɛ ho nnuane a Nyankopɔn bɔɔ sɛ agyidifoɔ ne bɛ a bɛahu nɔkorɛ mfa aseda nni bi he; 4 na deɛ Nyankopɔn abɔ nyinaa yɛ, na yɛde aseda gye a, ɔnsɛ sɛ yɛpo bibiaa, 5efiri sɛ Nyankopɔn asɛm ne mpaebɔ ne yɛde te ho.
6Sɛ wode saa nkyerɛkyerɛ yi to anuanom anim a, wobɛyɛ Kristo Yesu somfo pa a bɛatete wo gyidie nsɛm ne nkyerɛkyerɛ pa a woadi akyire he mu.
Abrabɔ pa ho afotuo
7 Twe wo ho firi anansesɛm ne nsɛm hunu a ɔntɔ asum ho. Bɔ nyamesom-pa ho mmɔdene; 8 efiri sɛ honam fam mmɔdemmɔ ho hia deɛ, nso nyamesuro ho hia akwane nyinaa mu, na ɔwɔ nkwa a yɛya mu seeseiaa yi ne nkwa ɔbɛba he mu bɔhyɛ pa. 9 Asɛm he yɛ nɔkwasɛm a ɔsɛ sɛ bɛgye tom koraa a akyinnye biaa nni ho. 10 Yei nti ne yɛyere yɛ ho na yɛpre, na yɛ anidasoɔ ne Nyankopɔn teasefoɔ a ɔyɛ nnipa nyinaa, ne titire bɛ a bɛgye di he Agyenkwa. 11Saa nnoɔma yi ne si so dua, na kyerɛkyerɛ. 12 Mma biaa mmu wo babunuyɛ animtia, na mmom yɛ nhwɛsopa kasaa, nneyɔeɛ, dɔ, gyidie ne ahoteɛ mu. 13Nya mmerɛ ma twerɛsɛm kenkane, kasakyerɛ ne nkyerɛkyerɛ kosi sɛ mɛba. 14 Mmu w’ani ngu akyɛdeɛ a ɔya wo mu he so, meekyerɛ akyɛdeɛ a ɔnam nkɔmhyɛ so baa wo so, berɛ a asafo mpanyimfoɔ badwa he de bɛ nsa guu wo so he. 15Saa nnoɔma yi ne yɔ, na nya ho mmerɛ nso, na biaa ahu wo nkɔsoɔ. 16 Ma w’ani mmara wo ho so ɔne wo nkyerɛkyerɛ so paa; toa so yeinom mu na wonam saa yɔ so bɛgye wo ne w’atiefoɔ nkwa.",https://www.bible.com/bible/3971/1TI.4.BBTP
1 TIMOTEO 5,"Agyidifoɔ ho asodie
1 Nkasa ntia panyini, na mmom tu no fo sɛ ɔyɛ w’agya, kasa kyerɛ mmaranteɛ sɛ wo nuanom, 2kasa kyerɛ mmaa mpanyimfoɔ sɛ wo nanom, kasa kyerɛ mmabaa sɛ wo nuammaanom ya ahoteɛ nyinaa mu.
3 Di akunafoɔ a benni aboafoɔ he ni, na ma bɛ ahiadeɛ nhia wo. 4Sɛ kunani baa bi wɔ mma anaa nanaanom a, benni kane nsua nyamesom pa bɛ fie mu na bentua bibi mma bɛ awofoɔ; na yei ne sɔ Nyankopɔn ani. 5 Kunafoɔ baa a onni boafoɔ he de n’ani to Nyankopɔn so na okura nkotosrɛ ne mpaebɔ mu anadwo ne awia; 6na kunani baa a odi honam akɔnnɔ akyi he yɛ teaseawuo. 7Yeinom ho ne hyɛ bɛ, na bɛannya dimmɔne biaa. 8Na sɛ bi anhwɛ ɔnoaa ankasa n’abusuafoɔ, ne titire ne fiefoɔ a, waapa gyidie he, na deɛ ɔnnye nni mpo yɛ kyɛne no.
9Ansa na bɛde kunafoɔ bi dini bɛka ho he, ɔsɛ sɛ waadi firi mfie aduosia ɔɔkɔ na ɔwɔ ɔno ankasa ne kunu; 10 ɔsɛ sɛ bedi ne ho adanse-pa, sɛ ɔyɛ bi a watete mmɔfra, ayɔ ahɔhoyɛ, asom agyidifoɔ he ahobrɛaseɛ mu (ahohoro ahoteefoɔ he nane ase), aboa bɛ a bɛwɔ amaneɛ mu, na ɔde ne ho ama papayɔ adeɛ nyinaa mu.
11Na akunafoɔ mmaa a benyiniiɛ deɛ, mfa bɛ nhyɛ mu bi; efiri sɛ bɛ akɔnnɔ twe bɛ firi Kristo ho a bɛbɛpɛ sɛ bɛbɛware, 12na bɛyɔ saa a, bebenya afobuo sɛ bɛabu bɛ bɔhyɛ so. 13Ɔno akyi he, besua aniha, kyinkyini afie mu, na bɛnyɛ aniha nkoaa, na mmom bedi nsekuro a bɛnenam terɛterɛ keka nsɛm a ɔnsɛ sɛ bɛka.
14 Nti mepɛ sɛ akunafoɔ a benyiniiɛ he wareware, wowo mma, na bɛhwɛ bɛ fie, na yɛamma tamfoɔ he kwane amma wanka yɛ ho asɛm bɔne. 15Na binom asane akodi Satan akyi dada. 16Sɛ gyidini baa bi wɔ abusuafoɔ a bɛyɛ akunafoɔ a, ma ɔmmoa bɛ; mma ɔmfa nto asafo he so, na asafo he atumi aboa akunafoɔ a benni mmoa he.
17 Ma bɛmfa anidie a odi mu mma asafo mpanyimfoɔ a bedi asafo he so yie he, titire ne bɛ a bɛka asɛmpa na bɛkyerɛkyerɛ; 18 na atwerɛ he ka sɛ, “Nkata nantwie a ɔɔpore aburo ano,” na “Paani akatua sɛ no.” 19 Nnye kwaadu a otia panyini biaa ntom gye sɛ ogyina adansefoɔ mmienu anaa mmeɛnsa anum asɛm so.
Adesrɛ ne afotuo
20 Na bɛ a bɛkɔ so tena bɔne mu he deɛ, yi bɛ atene nnipa nyinaa anim na ama bɛ a bɛaka he nso bɛasuro. 21Nyankopɔn ne Kristo Yesu ne abɔfoɔ a bɛayi bɛ he anim ne meebɔ wo kɔkɔ sɛ di saa nkyerɛkyerɛ yi so a wonhwɛ nnipa anim, na womfa ntɛnkyea nni dwuma biaa. 22 Mpre wo ho mfa wo nsa ngu biaa so, na nyɔ afoforɔ bɔne bi; ma wo ho nte. 23Nnom nsuo nkoaa bio, na wo yafunu ne mmerɛ a wotaa yɛ he nti, nom nsa kakraa bi nso!
24Nnipa binom bɔne da adi pefee de bɛ ɔɔkɔ atemmuo mu binom nso bɔne di bɛ akyi. 25Saa nso ne nnwuma pa nso da adi pefee; na sɛ anyɛ saa mpo a onhinta afebɔɔ.",https://www.bible.com/bible/3971/1TI.5.BBTP
1 TIMOTEO 6,"1 Ma bɛ a bɛhyɛ nkoasom ase nhu bɛ wuranom sɛ bɛ sɛ anidie mapa, na amma bi ankasa antia Nyankopɔn dini ne nkyerɛkyerɛ he. 2 Na mma bɛ a bɛwɔ awuranom gyidifoɔ mmmu bɛ animtia sɛ bɛyɛ anuanom nti, na mmom bɛnsom bɛ yie, efiri sɛ bɛ a bɛsom bɛ he yɛ agyidifoɔ ne adɔfoɔ. Yeinom ne kyerɛkyerɛ, na tu ho fo.
Nkontompo nkyerɛkyerɛ
3 Biaa a ɔkyerɛkyerɛ bibi foforɔ a ɔne Awurade Yesu Kristo nsɛmpa ne ne nkyerɛkyerɛ a ɔyɛ nyamesompa he bɔ abira he, 4ɔyɛ nipa a ahomasoɔ ahyɛ no ma, onnim hwee, n’asɛm yɛ twintwann, na ɔgye asɛm biaa ho akyinnye ma no de ahoɔyeya, mpaepaemu, nantitwitwa, nnipa ho adwemmɔne, 5ne ntɔkwapɛ ba bɛ a porɔeɛ asɛe bɛ adwene a nɔkorɛ asapare bɛ na bɛdwene sɛ nyamesom pa yɛ adeɛ a bɛde pɛ mfasoɔ he mu.
Adufudepɛ
6 Nɔkwasɛm ne sɛ, nyamesompa, ɔne sɔ a bi ɔɔma n’ani asɔ nea ɔwɔ he, yɛ adenya kɛseɛ, 7 efiri sɛ yɛamfa hwee amma wiase, na yentumi mfa hwee mfiri mu nkɔ; 8 na sɛ yɛwɔ nea yebedi ne nea yɛbɛhyɛ a, yɛmma ɔnsom bo mma yɛ. 9 Na bɛ a bɛɛpɛ bɛ ho anya he hwe sɔhwɛ, fidie ne nkwasea akɔnnɔ mu a ɔde yawdie ba, a ɔnyɛ mma nnipa na ɔtwe bɛ kɔ sɛeɛ ne yera mu. 10 Na bɔne ahodoɔ nyinaa bi farebae ne sikaniberɛ a, binom adi akyire ayera kwane na bɛde yea pii awowɔ bɛ ho.
Adesrɛ bi
11 Na wo, Nyankopɔn nnipa deɛ, po yeinom nyinaa; hwehwɛ tenenee, nyamesom-pa, gyidie, dɔ, yokoduru ne dwoɔ akyi kwane. 12 Ko gyidie ko pa he, sɔ daa nkwa a bɛfrɛ wo baa mu, berɛ a wogye too mu kwane pa so adansefoɔ bebree anim, he mu dene. 13 Meetu wo fo Nyankopɔn a ɔma nnoɔma nyinaa nkwa ne Kristo Yesu a ɔpaee mu kaa no yie, dii ho adanseɛ Pontio Pilato anim he, 14sɛ: hwɛ ahyɛdeɛ he so, mma dɛm anaa asɛm bi mmma ho kosi Awurade Yesu Kristo ahoyie so. 15 Ɔno Nyankopɔn ne bɛkyerɛ berɛ a ɔsɛ mu ne ahotɔ tumfoɔ korɔ he, ahene mu Hene ne awuranom mu Awurade. 16 Ɔno nkoaa ne wɔ anwuda tebea na ɔte hann a bi ntumi nkɔ ho, nea biaa nhu no da na biaa ntumi nhu no; ɔno ne anidie ne daa tumidie wɔ no. Amen.
Otu adefoɔ fo
17 Nnipa a bɛanya bɛ ho wiase yi mu he, hyɛ bɛ sɛ mma bɛnnwene akokurokosɛm, saa nso ne bɛmmfa bɛ ho nto ahonyadeɛ a onni hɔ daa so, na mmom bɛmfa bɛ ho nto Nyankopɔn a ɔma yɛ nea yɛpɛ nyinaa ma ɔdɔɔso he so. 18Ɔsɛ sɛ bɛyɔ papa, na bennya bɛ ho nnwuma pa fam; bɛ nsɛm ngo na bɛnkyɛ adeɛ fɛ so, 19 na saa yɔ mu ne bɛhyehyɛ fapem pa ama bɛ ho daakye, na bɛanya nkwa a ɔyɛ nkwa mapa.
Awieeɛ ne nhyira
20 Timoteo, bɔ nea bɛde ahyɛ wo nsa he ho bane. Kwati nsɛmhuhuo ɔne nea bɛfrɛ no nimdeɛ nso ɔnte saa; 21 binom akeka yei amane afiri gyidie botae he ho. Adom nka wo!",https://www.bible.com/bible/3971/1TI.6.BBTP
2 TIMOTEO NNIANIMU,"NNIANIMU
Krataa a ɔtɔ so mmienu a Paulo twerɛ kɔmaa Timoteo he yɛ afotuo a ɔde maa n’abɔfra Timoteo a ɔsane yɛ ne boafoɔ he. Asɛm titire a ɔya mu ne boasetɔ. Otu Timoteo fo sane hyɛ no dene sɛdeɛ ɔbɛkɔ so adi Yesu Kristo ho adanseɛ nɔkorɛ mu, na wakura nɔkorɛ nkyerɛkyerɛ a ɔfa Asɛmpa he ne Apam Dada he ho mu. Ɔka sɛ, Timoteo nyɔ n’asɛdeɛ sɛ kyerɛkyerɛni ne sɛmpakani ya taa ne amanehunu mu.
Ade titire a ɔbɔɔ Timoteo kɔkɔ ho ne “nkwasea akyinnye ne bibi a onnim ho akyinnye” a ɔmfa bibi pa biaa mma, na mmom ɔsɛe bɛ a betie no he.
Ne nyinaa mu ne twerɛfoɔ he kae Timoteo he ankasa n’abrabɔ ne ne botaeɛ nhwɛsoɔ—ne gyidie, n’aboterɛ, ne dɔ, ne boasetɔ, n’amanehunu ya taa mu.
MU NSƐM
Nsɛm a odi kane 1:1-2
Ayeyie ne afotusɛm 1:3—2:13
Afotuo ne kɔkɔbɔ 2:14—4:5
Paulo tebea a Paulo ya mu 4:6-18
Awieeɛ 4:19-22",https://www.bible.com/bible/3971/2TI.INTRO1.BBTP
2 TIMOTEO 1,"Nkyea
1Me, Paulo a ɔnam Nyankopɔn pɛ so yɛ Kristo Yesu somafoɔ, sɛdeɛ nkwa a ɔya Kristo Yesu mu bɔhyɛ he teɛ he, 2twerɛ krataa yi de kɔma Timoteo, me dɔba: Adom, mmɔborɔhunu ne asomdwie a ofiri Agya Nyankopɔn ne yɛ Awurade Kristo Yesu nkyɛne nka wo. 3 Meda Nyankopɔn a mede ahonim pa som no sɛdeɛ me nananom someeɛ he ase, berɛ a mekae wo me mpaebɔ mu, anadwo ne awia. 4Mekae nisuo a woteeɛ berɛ a na yeedi mpaepaemu he a, m’ani gyina awia ne anadwo sɛ mehu wo, sɛ ɔbɛyɛ a anigyeɛ bɛhyɛ me ma. 5 Mekae wo nɔkorɛ gyidie he, gyidie a wo nana Lois nyaeɛ, na wo maame Eunike nso nyaa bi a megye di sɛ agye nhini ya wo nso wo mu he.
Afotuo ahodoɔ
6 Yei nti, meekae wo sɛ kanyane Nyankopɔn akyɛdeɛ a ɔnam me nsa a mede guu wo so ba wo mu he; 7 efiri sɛ Nyankopɔn amma yɛ hu honhom, na mmom ahoɔdene ne dɔ ne adwenemteɛ honhom ne ɔde mmaa yɛ.
8 Nti mma w’ani nwu yɛ Awurade ho adansedie ne me, a meyɛ deduani he ho, na mmom hu asɛmpa he ho amaneɛ bi sɛdeɛ Nyankopɔn tumi teɛ he, 9 nea ɔgyee yɛ na ɔde frɛ kronkron frɛɛ yɛ, ɔnyɛ yɛ nnwuma nti, na mmom ɔnam ɔnoaa ne tirimpɔ ne n’adom a ɔde mmaeɛ Kristo Yesu mu firi mmeresantene. 10 Na afei ɔnam yɛ Agyenkwa Yesu Kristo ahoyie he so ada no adi. Ɔno ne wasɛe wuo tumi, na ɔnam asɛmpa he so ayi nkwa ne adeɛ a ɔmporɔ adi pefee. 11 Saa asɛmpa yi nti ne bɛayi me sɛ sɛnkafoɔ ne somafoɔ ne kyerɛkyerɛfoɔ, 12ɔno nti ne mehu saa amaneɛ yi nso. Nso m’ani nwu ho, efiri sɛ menim nea maagye no adi, na menim sɛ obetumi akora nea mede ahyɛ ne nsa akosi Da he. 13 Sɔ asɛmpa a wotee no me nkyɛne, gyidie ne dɔ a ɔya Yesu Kristo mu, he mu yie. 14 Adepa a ɔde ahyɛ wo nsa he, fa Honhom Kronkron a ɔte yɛ mu he sɔ mu yie.
Figelo, Hermogene, Onesiforo
15 Wonim sɛ bɛ a bɛya Asia nyinaa adane afiri me nkyɛne, bɛ mu bi ne Figelo ne Hermogene. 16Awurade nhu Onesiforo fie mmɔbɔ, efiri sɛ na ɔtaa ma me ho tɔ me, na n’ani nwu me nkɔnsɔnkɔnsɔn ho; 17ɔbaa Roma he, ɔbɔɔ mmɔdene hwehwɛɛ me, na ohuu me. 18Awurade Yesu Kristo mma honya Nyankopɔn hɔ mmɔborɔhunu Da he! Na som a ɔsom Efeso he woaa wonim.",https://www.bible.com/bible/3971/2TI.1.BBTP
2 TIMOTEO 2,"Yesu Kristo sraani nɔkwafoɔ
1Afei wo, me ba, ɔnam adom a bɛde adom wo Yesu Kristo mu nti, yɛ nam. 2Na deɛ wote firii m’anum adansefoɔ bebree anim he, ɔnoaa ne fa hyɛ nnipa anokwafoɔ a bebetumi akyerɛkyerɛ binom nso nsa. 3 Wo nso mia w’ani hu amane sɛ Yesu Kristo sraani pa. 4Sraani biaa nni hɔ a ɔkɔ sa de asetena mu nsɛm bebare ne ho, sraani he botaeɛ ne sɛ ɔbɛsɔ ne panyini ani. 5 Na sɛ bi di akansie mu kane a, bɛmfa nkunim abotire mmɔ no gye sɛ osii akane he sɛnea ho mmara he teɛ. 6 Ɔsɛ sɛ kuani a wɔayɔ adwuma dene he ne di kane di nnɔbae he bi. 7Dwene nea meka yi ho, na Awurade bɛma wo nnoɔma nyinaa ho nteaseɛ.
8 Kae Yesu Kristo a ɔsɔre firii awufoɔ mu a ɔyɛ Dawid aseni he, sɛdeɛ m’asɛmpa a meka he teɛ; 9 ɔno nti mu ne meehu amane, na meda mpokyerem sɛ debɔnyɛni. Nso Nyankopɔn asɛm deɛ bɛnkyekyeree no. 10 Yei nti meto me bo nnoɔma nyinaa mu, sɛnea ɔbɛyɔ a bɛ a bɛayi bɛ he nso bebenya Kristo Yesu mu nkwagyeɛ, daa animuonyam mu.
Asɛnnua ne abotire
11 Nɔkwasɛm di:
sɛ yɛne no awu a, yɛne no bɛsɔre nso;
12 sɛ yegyina pintinn a, yɛ ne no bedi hene nso;
sɛ yɛpo no a ɔno nso bɛpo yɛ; 13 sɛ yɛnyɛ nɔkwafoɔ a, ɔno deɛ ɔyɛ nɔkwafoɔ
efiri sɛ ontumi mpa ne ho akyi.
Dwumayɔni a ɔsɔ Nyankopɔn ani
14 Kɔ so kae bɛ saa nsɛm yi, na di bɛ adanseɛ Nyankopɔn anim, na bɛannye nsɛm ho akyinnye hunu a mfasoɔ nni so a ɔsɛe atiefoɔ adwene. 15 Bɔ mmɔdene sɛ wobɛ sɔ Nyankopɔn ani na obehu wo sɛ dwumayɔni a n’ani nwu bibiaa ho, na ɔkyerɛ nɔkwasɛm mu pɛpɛɛpɛ. 16 Yi wo ho firi nsɛmhuhuo a ho nte ho, efiri sɛ, ɔbɛma nipa akɔ n’anim amumuyɔ mu, 17 na bɛ asɛm bɛterɛ sɛ yare bɔne. Bemu bi ne Himeneo ne Fileto, 18a bɛamane afiri nɔkorɛ he ho ka sɛ wusɔreɛ he aba dada, na bɛnam so ɔɔdane binom gyidie abutu, 19 sɛ yei nyina mu he Nyankopɔn fapem da soaa gyina hɔ pintinn a ho ntwerɛeɛ ne sɛ: “Awurade nim ne deɛ,” ɔne, “ma nea ɔbɔ Awurade dini biaa ntwe ne ho mfiri amumuyɔ ho.”
20Na fikɛseɛ biaa mu he ɔnyɛ sika ne dwetɛ nnoɔma nkoaa ne ya hɔ, na mmom nnua ne nnɛteɛ deɛ nso ya hɔ bi, na bebu bi, bi nso bemmu no. 21Na sɛ bi te ne ho firi yeinom ho a, ɔbɛyɛ nea bebu, na bɛate ho a, owura he de yɛ bibi a, ɔbɛyɛ yie, na bɛasiesie de ayɔ adwuma pa biaa. 22 Nti dwane firi mmabunu berɛ mu akɔnnɔ ho na hwehwɛ tenenee, gyidie, dɔ ne asomdwie, wo ne bɛ a befiri akoma a mu te mu frɛ Awurade he. 23 Na nkwasea-akyinnye a bɛmfa nsua hwee deɛ, nkɔ ho koraa, efiri sɛ, sɛnea wonim he, ɔde ntɔkwa ba. 24 Na ɔnsɛ Awurade akoa bi sɛ ɔyɛ ntɔkwapɛfoɔ, na mmom, ɔsɛ sɛ ɔdwo ma nnipa nyinaa, ohu nkyerɛkyerɛ, ɔhyɛ ne ho so bɔne ho, 25na ɔde dwoɔ tenetene bɛ a bɛ ne no nyɛ adwene asɛm mu, sɛ ebia Nyankopɔn bɛma bɛ adwensakra ahu nɔkorɛ he, 26na ama bɛanni aba bɛ ho so ya bronsam fidie a ɔde akye bɛ sɛ bɛnyɛ n’apɛdeɛ he mu.",https://www.bible.com/bible/3971/2TI.2.BBTP
2 TIMOTEO 3,"Amanehunu berɛ
1 Nso hu yei sɛ, nna a odi akyire he, mmerɛ a mu ɔdene bɛba; 2efiri sɛ nnipa bɛyɛ ahopɛfoɔ, sikapɛfoɔ, ahohoahoafoɔ, ahantanfoɔ, abususɛnkafoɔ, awofoɔ ho asoɔdenfoɔ, boniayɛfoɔ, bɛ a benni nyamesuro, 3nnipa a benni tema, apamsɛefoɔ, nsekubɔfoɔ, nnipa a bɛnhyɛ bɛ akɔnnɔ so, nnipa a bɛyɛ werɛmfoɔ, nnipa a bɛmpɛ papa, 4 afatwafoɔ, akakabenfoɔ, nnipa a bɛyɛ ahomasoɔ kɛseɛ, nnipa a bɛdɔ anigyedeɛ sene Nyankopɔn; 5 bɛde nyamesompa adura bɛ anim nso bɛamfa tumi a ɔyam he nni dwuma. Twe wo ho mfiri saa nnipa yi ho. 6 Na yeinom mu bi ne bɛ a bɛkɔ afie mu na bɛfa mmaa adwenemharefoɔ na bɔne ahyɛ bɛ ma, na akɔnnɔ ahodoɔ afa bɛ nommum, 7bɛ a betie nkyerɛkyerɛ daa nso benhu nɔkorɛ he da. 8 Sɛnea Yane ne Yambrɛ ko tiaa Mose he, saa ara ne yeinom nso ne nɔkorɛ he di asie. Bɛyɛ nnipa a bɛ adwene aporɔ na bɛ gyidie nyɛ papa. 9Nso bennya nkɔsoɔ, efiri sɛ sɛnea bɛyɔeɛ he, bɛ gyimii bɛda adi nnipa nyinaa anim, sɛnea nnipa mmienu he deɛ daa adi he.
Paulo amanehunu
10Afei wo ankasa woahu me nkyerɛkyerɛ, me bra, me botaeɛ, me gyidie, me boasetɔ, me dɔ, m’abodwokyɛre, 11 taa a bɛtaa me, ne amanehunu a mefaa mu Antiokia, Ikonium ne Listra. Saa taa yi ne megyinaa mu! Nso Awurade gyee me firi ne nyinaa mu. 12 Ampa, bɛ a bɛpɛ sɛ bɛde nyamesom pa tena Kristo Yesu mu nyinaa, bɛbɛtaa bɛ. 13 Na nnipa bɔne sisifoɔ deɛ bɛkɔ bɛ anim bɔne mu, bɛbɛdaadaa binom na binom adaadaa bɛ nso. 14 Na wo deɛ kɔ so tena nea woasua na woagye adi he mu, na hu sɛ wosua firii yɛ nkyɛne 15 ne sɛnea wofiri wo mmɔfrase nim atwerɛ kronkron he a, obetumi ama woahu nyansa afa Kristo Yesu mu akɔ nkwagyeɛ mu. 16 Atwerɛ nyinaa firi Nyankopɔn homee mu na ɔyɛ ma nkyerɛkyerɛ, atenyie, atenetene ne tenenee mu nteteɛ, 17 na Nyankopɔn nipa nam so ayɛ pɛ a bɛasiesie no koraa ama nnwuma pa nyinaa.",https://www.bible.com/bible/3971/2TI.3.BBTP
2 TIMOTEO 4,"Adesrɛ bi
1 Afei mehyɛ wo Nyankopɔn ne Kristo Yesu a obebu ateasefoɔ ne awufoɔ atɛne n’ahoyie ne n’ahennie mu he anim sɛ: 2 pae mu ka asɛmpa he, gyina mu berɛ pa ne berɛ bɔne mu; yi atene, ka anim, tu fo, abodwokyɛre ne nkyerɛkyerɛ nyinaa mu. 3 Na berɛ bi bɛba a nnipa ontie nkyerɛkyerɛ pa a ɔyɛ he, nso esiane sɛ bɛasom yɛ bɛ hene nti, bɛbɛboaboa akyerɛkyerɛfoɔ ano sɛnea bɛ a bɛ akɔnnɔ teɛ, 4 na bebeyi bɛ aso afiri nɔkorɛ ho, na bɛatie anansesɛm. 5 Na wo deɛ ma w’ani nna hɔ berɛ biaa, mia w’ani hu amane, yɔ sɛmpakafoɔ adwuma, yɛ wo som adwuma nyinaa.
6 Na me deɛ, berɛ he anya aduru sɛ behwie me agu sɛ hwiesa, na me ntetemudie berɛ aso. 7 Maakõ kõ pa he, maawie mmirika he tu, maakura gyidie he mu. 8 Afei nea aka a ɔsɛ sɛ me nsa ka ne tenenee abotire a Awurade, temufoɔ a ɔtene he de bɛma me Da he, ɔnyɛ me nko na mmom bɛ a bɛdɔ n’ahoyie nyinaa nso.
Paulo ani gyina Timoteo
9 Bɔ mmɔdene bra me nkyɛne ntɛm. 10 Na Dema deɛ, ɔdɔ nnɛ wiase nti, waagya me hɔ kɔ Tesalonika; Kreske kɔ Galatia, Tito nso kɔ Dalmatia. 11 Luka nkoaa ne ya me nkyɛne. Fa Marko ka wo ho bra, efiri sɛ ne ho hia me som adwuma mu paa. 12 Tihiko deɛ, masoma no Efeso. 13Sɛ wooba a, fa m’ataadeɛ duruduru a megyaa no Karpo nkyɛne ya Troa ne me nwoma he bra me, ne titire he kokwanwoma he.
Tomfoɔ Aleksandro
14 Aleksandro, kɔɔbere dwumfoɔ he, yɛɛ me bɔne bebree. Awurade betua no ka sɛnea ne nwuma teɛ. 15Wo nso, hwɛ yie ne ho, efiri sɛ osii yɛ asɛm he ho kwane bebree.
Gyeɛ a bɛgye Paulo
16 Me nyiano nea odi kane he mu he, biaa annyina m’akyi, biaa põõ me. Mempɛ sɛ bɛde ho asodie bɛto bɛ so. 17 Nso Awurade gyinaa m’akyi na ɔmaa me ahoɔdene, de kaa asɛmpa he nyinaa sɛ ɔbɛyɛ a amanamane mufoɔ nyinaa bɛte. Nti oyii me firii gyata anum. 18Ampa, Awurade beyi me afiri bɔne nyinaa mu, na wagye me akɔ ne soro ahennie mu. Ɔno ne animuonyam nka no daadaa. Amen.
Gye a bɛgyee Paulo
19 Mekyea Priska ne Akwila ne Onesiforo fiefoɔ. 20 Erasto deɛ, ɔkaa Korinto, ne megyaa Trofimo ya Mileto a na ɔyare. 21Bɔ mmɔdene bra ansa na awɔ berɛ aba. Eubulo ne Pude ne Lino ne Klaudia ne anuanom nyinaa kyeakyea wo. 22Awurade ne wo honhom ntena. Adom nka wo!",https://www.bible.com/bible/3971/2TI.4.BBTP
TITO NNIANIMU,"NNIANIMU
Tito yɛ bi a na ɔnyɛ Yudani na ɔbɛyɛɛ Kristoni. Ɔbɛyɛɛ Paulo yɔnko dwumayɔni ne boafoɔ ya n’asɛnka akwantuo dwumadie mu. Paulo twerɛɛ krataa yi de kɔmaa Tito a na ɔyɛ ne boafoɔ. Na Tito yɛ aberanteɛ a na ɔya Kreta. Ɔno ne deɛ Paulo gyaa no akyire sɛ ɔnhwɛ asafo a ɔya hɔ he so. Nnoɔma ahodoɔ mmeɛnsa a ohia ne ɔkaa ho asɛm ya krataa yi mu.
Deɛ odi kane he, ɔkae Tito su korɔ a ɔsɛ sɛ asafo mu akannifoɔ he yi no adi, esiane abrabɔ bɔne a na Kretafoɔ bebree ɔɔbɔ he nti. Deɛ odi hɔ yɛ afotuo a ɔde maa Tito sɛdeɛ obesi akyerɛkyerɛ nnipakuo ahodoɔ ya asafo he mu: Mmeema mpanyimfoɔ, mmaa mpanyimfoɔ (a bɛ nso ɔsɛ sɛ bɛkyerɛkyerɛ mmaa nkumaa he), mmeranteɛ ne nkoa. Deɛ otwa toɔ he, otuu Tito fo fa Kristoni abrabɔ ho, sɛ ɔbɛfa asomdwie ne ayɔnkofa, na wakwati tane, akyinnye ne mpaepaemu asafo he mu.
MU NSƐM
Nsɛm a odi kane 1:1-4
Asafo he mu mpanyimfoɔ 1:5-16
Nnipakuo ahodoɔ a bɛya asafo he mu asɛdeɛ 2:1-15
Afotuo ne kɔkɔbɔ 3:1-11
Awieeɛ 3:12-15",https://www.bible.com/bible/3971/TIT.INTRO1.BBTP
TITO 1,"Nkyea
1Me, Paulo, Nyankopɔn akoa ne Yesu Kristo somafoɔ ma bɛ a Nyankopɔn ayi bɛ gyidie ne nyamesom pa ho nɔkorɛ he nimdeɛ mu, 2 daa nkwa ho anidasoɔ a Nyankopɔn a onni torɔ, hyɛɛ ho bɔ too hɔ ansa na adebɔ ɔɔbɛhyɛ aseɛ— 3 na berɛ a ɔsɛ mu he, oyii n’asɛm adi, asɛnka a bɛnam yɛ Agyenkwa Nyankopɔn hyɛ so de ahyɛ me nsa he mu; 4 twerɛ krataa yi de kɔma Tito a ɔyɛ me ba kann gyidie korɔ heaa mu: Adom ne asomdwie a ofiri Agya Nyankopɔn ne Kristo Yesu a ɔyɛ yɛ Agyenkwa nka wo!
Tito ya Kreta
5Yei nti ne megyaa wo Kreta, sɛ wobɛtoto nnoɔma a ohia sɛ bɛyɔ nyinaa yie, na woayi kuro biaa mu asafo mpayimfoɔ sɛdeɛ me kyerɛɛ wo sɛ: 6 Yi nipa a ne ho nni asɛm biaa, na ɔyɛ yerɛ baako kunu, na ne mma yɛ agyidifoɔ a bɛmmɔ akohwibra, na bɛnnyɛ asoɔdene nso. 7 Na ɔsɛ sɛ asafo mu hwɛfoɔ yɛ bi a biaa onnya ne ho asɛm nka sɛ Nyankopɔn fie so hwɛsofoɔ. Ɔnsɛ sɛ ɔyɛ ahomasoɔ, bi a ne bo fu ntɛm, bi a ɔyɛ nsadweam, bi a ɔyɛ pupopupo anaa bi a ɔde adufudeɛ pɛ mfasoɔ; 8na mmom ɔsɛ sɛ asafo hwɛfoɔ yɛ bi a ɔpɛ ahɔhoyɛ, ɔpɛ papayɔ, n’adwene mu da hɔ, ɔtene, ne ho te, na ɔwɔ ahohyɛsoɔ. 9Ɔsɛ sɛ okura asɛm a ɔyɛ nɔkorɛ a ne nyinasoɔ ne nkyerɛkyerɛ pa he mu yie, sɛdeɛ ɔbɛyɛ a obetumi de nkyerɛkyerɛ a odi mu atu fo na ɔde ayi bɛ a bɛkasa tia nɔkorɛ he atɛne nso.
Kreta asafo mu agyegyefoɔ
10Nnipa bebree nso ya hɔ a bɛte atua, bɛyɛ kasahunufoɔ na bɛyɛ nnaadaafoɔ, ne titire ne bɛ a befiri twetiatwafoɔ mu he; 11 esiane sɛ bɛkyerɛkyerɛ nea onni ho kwane sɛ bɛkyerɛkyerɛ, de ɔɔpɛ mfasoɔ hunu de ɔɔdane anuanom adwene ani afiri nɔkorɛ he ho nti, ɔsɛ sɛ wosi bɛ kwane na bɛankyerɛkyerɛ. 12Ɔyɛ bɛaa bɛ nipa baako a ofiri bɛ mu, bɛ ankasa bɛ diyifoɔ, ne kaa sɛ,
“Kretafoɔ yɛ atorɔfoɔ daa, nkekaboa bɔne, akwadwofoɔ adidifoɔ.”
Akyerɛkyerɛfoɔ atorofoɔ
13 Saa adansedie yi yɛ nɔkorɛ. Ne saa nti yi bɛ atɛne dendene, sɛdeɛ ɔbɛyɛ a bebekura nɔkorɛ gyidie he mu, 14 na bɛantie Yudafoɔ anansesɛm anaa bɛ a bɛpo nɔkorɛ he ahyɛdeɛ. 15 Nipa ɔtene he nnoɔma nyinaa ho te ma no, nso deɛ ɔntene na ɔnnye nni he deɛ, bibiaa ho nte mma no na mmom n’adwene ne n’ahonim nyinaa ho agu fi. 16 Nnipa a bɛte saa he ka sɛ benim Nyankopɔn, nso bɛde bɛ nneyɔeɛ po no. Bɛyɛ Nyankopɔn akyiwadeɛ, asoɔdenfoɔ, bɛnyɛ ma adwuma pa biaa.",https://www.bible.com/bible/3971/TIT.1.BBTP
TITO 2,"1 Nso wo Tito deɛ, ɔsɛ sɛ wokyerɛkyerɛ nkyerɛkyerɛ a odi mu. 2 Kasa kyerɛ nkokora sɛ bɛnnyɔ bibi mma ɔntraso, bɛma bɛ anim nyɛ duru, na bɛmfa nyansa, dɔ ne boasetɔ nyɛ dene gyidie he mu.
3 Saa ara nso ne mmerewafoɔ he nso, kasa kyerɛ bɛ sɛ bɛma buo nna adi bɛ abrabɔ mu, bennni nsekuro na bɛmma nsa nso mfa bɛ nommum; ɔsɛ sɛ bɛkyerɛkyerɛ nea ɔyɛ, 4na bɛatete mmabaa ama bɛadɔ bɛ kununom ne bɛ mma, 5 na bɛadwene adwene pa, ahyɛ bɛ ho so, ayɔ bɛ fie nnwuma yie; benya ayamyɛ, ahoteɛ mu, na bɛmmrɛbrɛ bɛ ho ase mma bɛ kununom, sɛdeɛ ɔbɛyɛ a nnipa onya asɛmmɔne bi nka mfa Nyankopɔn asɛm he ho.
6Saa ara ne tu mmeranteɛ nso fo sɛ, bɛnhyɛ bɛ ho so. 7 Na bibiaa mu he, yi wo ho adi sɛ nnwuma pa nhwɛsoɔ, nkyerɛkyerɛ mu yi pɛyɛ, animuduro, 8 asɛmpa a ɔyɛ a bennya ho asɛm bi nka adi, na deɛ ɔne yɛ anya he afɛre, efiri sɛ onni yɛ ho bɔne biaa ka.
9 Kasakyerɛ nkoa sɛ bɛmmrɛbrɛ bɛ ho ase ma bɛ wuranom na bɛasɔ bɛ wuranom ani adeɛ nyinaa mu; bennyiyi bɛ wuranom nsɛm ano, 10 bennwia adeɛ mfiri bɛ wuranom fotoɔ mu, na mmom benni nɔkorɛ turodoo ade nyinaa mu, sɛdeɛ ɔbɛyɛ a bebeyi Nyankopɔn a ɔyɛ yɛ Agyenkwa he nkyerɛkyerɛ ayɛ.
11Na Nyankopɔn adom a ɔde nkwagyeɛ ma nnipa nyinaa he ada adi, 12 na ɔkyerɛkyerɛ yɛ sɛ yɛmpo fi nnoɔma nyinaa ne wiase akɔnnɔ, na yɛmfa adwenemteɛ, ahoteɛ ne nyamesom pa mmɔ yɛ bra saa mmerɛ yi mu, 13 mmerɛ a yɛɛtwɛne yɛ Nyankopɔn kɛseɛ ne yɛ Agyenkwa Yesu Kristo ahotɔ anidasoɔ ne n’animuonyam ahoyie. 14 Ɔno ne de ne ho maeɛ ɔnam yɛ nti sɛ ɔbɛgye yɛ afiri amumuyɔ nyinaa mu na wate yɛ ho afa yɛ ayɛ ɔno ankasa ne nkurofoɔ a bɛbɔ mmɔdene nwuma pa mu.
15 Pae mu ka saa nsɛm yi; kɔ so tu fo na ka anim sɛdeɛ bɛama wo tumi sɛ yɔ he. Mma biaa mmmu wo animtia.",https://www.bible.com/bible/3971/TIT.2.BBTP
TITO 3,"Akristofoɔ abrabɔ
1 Kae Kreta asafo he sɛ bɛmmerɛ bɛ ho ase nhyɛ bɛ a bedi bɛ so ne tumidie ahodoɔ ase, bɛnyɛ setie, nsiesie bɛ ho ma nnwuma pa nyinaa, 2 bɛnnka biaa ho asɛmmɔne, bɛnnyɛ ntɔkwapɛfoɔ, ɔsɛ sɛ bɛ dwo na bɛde anidie ma nnipa biaa, 3 efiri sɛ, berɛ bi a atwam a na yɛ nso yennim nyansa, na yɛyɛ asoɔdenfoɔ, na yɛamane afiri kwane pa he so, na yɛyɛ nkoa ma akɔnnɔ ahodoɔ ne anigyedeɛ he, yɛde nitane ne ahoɔyeya ne bɔɔ yɛ bra, a na yɛ ho yɛ ahi, tentanee yɛ ho yɛ ho. 4 Nso berɛ a yɛ Agyenkwa Nyankopɔn nnepa ne n’ayamyɛ daa adi he, 5 ɔgyee yɛ, ɔnyɛ tenenee nnwuma bi a yɛayɔ nti, na mmom ɔnam ne mmɔborɔhunu so faa nsuo adwareɛ a ɔnam awofoforɔ ne foforɔyɛ a ofiri Honhom Kronkron so ne gyee yɛ. 6 Saa Honhom yi ne ɔnam yɛ Agyenkwa Yesu Kristo so ahwie agu yɛ so pii, 7sɛdeɛ ɔbɛyɛ a, yɛnam n’adom so benya bembuo na yɛabɛyɛ adedifoɔ daa nkwa anidasoɔ he mu. 8 Ɔyɛ nɔkwasɛm paa. Na yeinom ne mehwɛ sɛ wohyɛ mu kena, sɛdeɛ ɔbɛyɛ a bɛ a bɛabɛgye Nyankopɔn adi he bɛhwɛ yei sɛ bɛde bɛ ho bɛma nnwuma pa; yeinom ne yɛ paa na ɔyɛ mfasodeɛ ma nnipa. 9 Twe wo ho firi akyinnye hunu, ananasɛm, akasakasaa ne ntɔkwa a ɔfa mmara he ho, efiri sɛ, mfasoɔ nni so na ɔyɛ nnoɔma hunu. 10 Nipa a ɔde mpaepaemu ba a woakasa akyerɛ no baako ne ne mprenu so, na wantie he, wo ne no nya twaka biaa, 11 efiri sɛ, wonim sɛ, saa nipa he yɛ debɔnyɛni a wayera kwane, na waabu ne ho fɔ.
Asɛm a otwa toɔ ne nhyira
12 Sɛ mesoma Artema anaa Tihiko ba wo nkyɛne a, bɔ mmɔdene sɛ wobɛba me hɔ Nikopoli, efiri sɛ hɔ ne maabɔ me tim pɔ sɛ medi awɔ mmerɛ he. 13 Bɔ mmɔdene sɛ wobegya mmaranimfoɔ Sena ɔne Apolo kwane a bibiaa onhia bɛ. 14 Na ma yɛ nkurofoɔ nsua sɛ bebetu bɛ ho asi hɔ ama nnwuma pa na bɛde aboa nnoɔma a ohia paa, na bɛanyɛ nnipa a mfasoɔ nni bɛ so.
15Bɛ a bɛka me ho nyinaa kyea wo. Kyea bɛ a bɛdɔ yɛ gyidie he mu nyinaa.
Adom nka ho nyinaa!",https://www.bible.com/bible/3971/TIT.3.BBTP
FILEMON NNIANIMU,"NNIANIMU
Filemon yɛ Kristoni a na ɔwɔ dini paa. Ɔno ne na ɔyɛ akoa bi a na bɛfrɛ no Onesimo wura, na ɔbɛyɛ sɛ na ɔyɛ Kolose asafo he mu nipa. Ɔbaa sɛ na akoa yi adwane afiri ne wura nkyɛne, na kwane bi so he, ɔne Paulo a saa berɛ he na ɔda afiase he kɔhyiaeɛ. Ɔnam Paulo so maa Onesimo bɛyɛɛ Kristoni. Krataa a Paulo twerɛ kɔmaa Filemon he yɛ adesrɛ a ɔde pɛɛ n’akoa a ɔɔsoma no ne nkyɛne saa berɛ he nkabom. Ɔhwehwɛɛ sɛ, Filemon nnye no ntom sɛ akoa a bɛde ne bɔne akyɛ no ama nkabom ne asomdwie aba ɔne ne wura ntam nkoaa, na mmom sɛ nua Kristoni mapa nso.
MU NSƐM
Nsɛm a odi kane 1-3
Filemon ayeyie 4-7
Paulo srɛ ma Onesimo 8-22
Awieeɛ 23-25",https://www.bible.com/bible/3971/PHM.INTRO1.BBTP
FILEMON 1,"Nkyea
1 Paulo, Kristo Yesu deduani, ne yɛ nua Timoteo, twerɛ krataa yi de kɔma yɛ dɔfoɔ ne yɛ yɔnko dwumayɔni Filemon, 2 ne yɛ nuabaa Afia, ne Arkipus a ɔyɛ yɛ yɔnko sraani, ne asafo a ohyia wo fie he: 3Adom ne asomdwie a ofiri yɛ Agya Nyankopɔn ne Awurade Yesu Kristo nka ho.
Filemon dɔ ne ne gyidie
4Berɛ biaa a mɛkae wo me mpaebɔ mu he, meda me Nyankopɔn ase daa, 5efiri sɛ, mete wo dɔ a wode dɔ ahoteefoɔ he nyinaa ne wo gyidie a wo wɔ no Awurade Yesu mu he. 6Na mebɔ mpaeɛ sɛ wo gyidie mu ayɔnkofa he bɛma nnoɔma pa a ɔsɛ sɛ yɛyɔ no Kristo mu nyinaa ho nimdeɛ a mu dɔ ada adi. 7Nɔkwasɛm di, me nua, ɔnam wo dɔ so ama manya anigye ne awerɛkyekyerɛ, efiri sɛ, woama ahoteefoɔ he, bɛ akoma atɔ bɛ yam.
Paulo di maa Onesimo
8Yei nti, owom sɛ mewɔ akokoɔduro Kristo mu sɛ metumi ahyɛ wo ama woayɔ nea ɔsɛ sɛ woyɔ deɛ, 9nso dɔ nti, me Paulo ankasa a meyɛ asafopanyini, na seeseiaa mesane yɛ Kristo Yesu deduani he, srɛ wo— 10 ama m’abɔfra Onesimo a mabɛyɛ n’agya m’afiase mpokyerɛ yi mu. 11(Mmerɛ bi a atwam he na ne so nni mfasoɔ ma wo, nso seesei deɛ, nɔkorɛ di, ne so aba mfasoɔ ama wo ɔne me). 12Meesoma no ama no asane aba wo nkyɛne bio, ɔyɛ nipa a ɔda m’akoma so paa. 13Na nka mepɛ sɛ ɔtena me nkyɛne, sɛdeɛ ɔbɛyɛ a nka obesi w’anane mu asom me saa berɛ yi a ɔnam asɛmpa he nti, meya mpokyerɛ mu. 14Nso mempɛ sɛ mefiri wo akyi yɔ bibiaa na anyɛ sɛ wo papayɔ he firi hyɛ mu, na mmom afiri woankasa wo pɛ mu. 15Ebia yei nti ne ɔtwee ne ho firii wo nkyɛne mmerɛ kakra yi, na ɔnam so ama wanya no bio afebɔɔ. 16Wonya no sɛ akoa bio na mmom deɛ ɔsene saa; sɛ ɔmmɛyɛ nua dɔfo, titire ya me fam, nso ɔbɛyɔ ne ɔboro so saa ama wo honam fam, na afei Awurade mu nso. 17Nti sɛ wobu me sɛ wo yɔnko dwumayɔni deɛ a, gye no fɛ so sɛdeɛ nka wobɛgye me he. 18Sɛ waafom wo kwane bi so a, anaa sɛ ɔde wo ka bi a, bu gu me so, na me ankasa metua. 19Meaa Paulo ne mede me nsa ɔɔtwerɛ saa krataa yi sɛ metua ka biaa. Onhia mpo sɛ mɛkae wo sɛ wode me ka, mpo wo nipadua ho ka. 20Oo me nua, ampa, ma menya mfasoɔ mfiri wo hɔ Awurade mu! Ma m’akoma ntɔ me yam Kristo mu. 21Meetwerɛ saa krataa yi abra wo yi, mewɔ ahotɔsoɔ sɛ wobetie, na menim sɛ wobɛyɔ akyɛne nea meesrɛ wo yi mpo.
22Na yei akyi he siesie ahɔhodane ma me, efiri sɛ mewɔ anidasoɔ sɛ ho mpaebɔ nti ho nsa bɛka me bio.
Nkradie ne nhyira
23 Me yɔnko deduani Kristo mu, Epafra, 24 ɔne Marko, Aristarkus, Demas ne Luka a bɛyɛ me yɔnko adwumayɔfoɔ kyea wo.
25Awurade Yesu Kristo adom nka ho honhom ho.",https://www.bible.com/bible/3971/PHM.1.BBTP
HEBRIFOƆ NNIANIMU,"NNIANIMU
Krataa a bɛde kɔmaa Hebrifoɔ he yɛ deɛ bɛtwerɛ kɔmaa Kristofoɔ nnipakuo bi a na begu so ɔɔtaa bɛ. Deɛ na ohu ne sɛ, na bɛɛyɛ apa aba ya kristosom gyidie mu. Twerɛfoɔ he hyɛ bɛ nkurane, deɛ odi kane, ya bɛ gyidie a ɔkyerɛ sɛ Yesu Kristo ne Nyankopɔn adiyie kann a otwa toɔ. Ɔɔyɔ yei he, osii nɔkwasɛm ahodoɔ mmeɛnsa so dua: Deɛ odi kane, Yesu yɛ Nyankopɔn Ba he a ɔnam amanehunu mu sua sɛ ɔbɛyɛ setie ama Agya he nɔkorɛ mu. Ɔnam sɛ ɔyɛ Nyankopɔn Ba he nti, ɔyɛ kɛseɛ sene Apam Dada mu adiyifoɔ, abɔfoɔ, ne Mose nso. Deɛ ɔtɔ so mmienu ne sɛ, Nyankopɔn ayi Yesu akyerɛ sɛ ɔnyɛ daa sɔfo a ɔkyɛne Apam Dada mu asɔfoɔ he mu biaa. Deɛ ɔtɔ so mmeɛnsa ne sɛ, gyidini nam Yesu so nya gyeɛ firi bɔne, hu ne wuo mu. Ɔnam sɛ Yesu yɛ Sɔfo Panyini nti, otumi ma nkwagyeɛ trodoo a ne mfonyini ya Hebrifoɔ som amaneɛ ne mmoa afɔrebɔ mu.
Ɔnam mfatoho a ɔyɔ faa nnipa bi a bɛgyee dini ya Israel abakɔsɛm mu (Ti 11) srɛ n’akenkanfoɔ sɛdeɛ bɛbɛkɔ soaa atena ase nɔkorɛdie mu. Ti 12 mu he, ɔsrɛ bɛ sɛ bɛnkɔ so ntena ase nɔkorɛdie mu nkosi awieeɛ na bɛnhwɛ Yesu. Afei nso, bemmia bɛ ani nhu amane ya taa biaa a ɔbɛba bɛ so he mu. Deɛ ɔde wie nwoma yi yɛ afotusɛm bi ne kɔkɔbɔ.
MU NSƐM
Nsɛm a odi kane: Kristo yɛ Nyankopɔn adiyie a otwa toɔ 1:1-3
Kristo korɔn kyɛne abɔfoɔ 1:4—2:18
Kristo korɔn kyɛne Mose ne Yosua 3:1—4:13
Kristo kɛseyɛ ya ne sɔfodie mu 4:14—7:28
Kristo kɛseyɛ ya n’apam mu 8:1—9:22
Kristo kɛseyɛ ya n’afɔrebɔ mu 9:23—10:39
Gyidie ne adeɛ ohia titire 11:1—12:29
Sɛ yɛɛsɔ Nyankopɔn ani 13:1-19
Mpaebɔ a otwa toɔ 13:20-21
Nsɛm a otwa toɔ 13:22-25",https://www.bible.com/bible/3971/HEB.INTRO1.BBTP
HEBRIFOƆ 1,"Nyankopɔn nam ne Ba he so akasa
1Tete mmerɛ mu he, Nyankopɔn nam mmerɛ ahodoɔ ne akwane ahodoɔ so faa adiyifoɔ he so kasa kyerɛɛ yɛ nananom, 2 na nna a odi akyire yi mu deɛ, ɔnam ne Ba a waayi no asi hɔ sɛ nnoɔma nyinaa so diadeɛ, na ɔnam ne so bɔɔ nnoɔma nyinaa he so, akasa akyerɛ yɛ. 3 Ɔno ankasa ne da Nyankopɔn animuonyam a ɔhyerɛn he adi na ɔyɛ Nyankopɔn su nsɛso pɛpɛɛpɛ, na ɔnam n’asɛm a tumi yam so kita nnoɔma nyinaa mu. Na odwiraa yɛ bɔne wieeɛ he, ɔkɔtenaa deɛ ɔwɔ tumi boro tumi nyinaa so, na ɔya soro soro he nifa. 4 Ɔno ne korɔn kyɛne abɔfoɔ he, sɛdeɛ ne dini kunyini a wanya he kyɛne bɛ deɛ koraa he.
Ba he di mu kyɛne abɔfoɔ
5 Na abɔfoɔ he mu hwane ne Nyankopɔn ka kyerɛɛ no sɛ,
“Wone me Ba;
nnɛ ne mayi wo sononko’”?
Anaa bio,
“Mɛyɛ n’Agya,
na wayɛ me ba”?
6 Afei nso, berɛ a na ɔno ankasa de ne Ba a ɔkyɛne so he ɔɔba wiase he, ɔkaa sɛ,
“Ma Nyankopɔn abɔfoɔ nyinaa nsɔre no.”
7 Na abɔfoɔ he deɛ, nea ɔka faa bɛ ho ne sɛ,
“Ɔyɔ n’abɔfoɔ sɛ mframa,
na n’asomfoɔ he nso sɛ gyaframa.”
8 Na Ba he deɛ, nea ɔka faa ne ho ne sɛ,
“O Nyankopɔn, w’ahennie tim hɔ daa,
na w’ahennie poma yɛ tenenee poma.
9Wodɔ tenenee na wotane amumuyɔ;
nti Nyankopɔn, wo Nyankopɔn, asra wo ngo
ahosane ngo a ɔboro wo mfɛfoɔ deɛ so.”
10 Na afei nso,
“Mfitiaseɛ he, Awurade, wotoo asaase fapem,
na soro yɛ wo nsa ano adwuma;
11Yeinom bɛyera, nso wo deɛ wotim hɔ daa;
ne nyinaa bɛpa sɛ ataadeɛ;
12wobɛbobɔ bɛ sɛ ntoma,
na bɛbɛsesa.
Nso wo deɛ wote sɛ nea woteaa,
na wo mfie to ontwa da.”
13 Na abɔfoɔ he mu hwane na waaka akyerɛ no da sɛ,
“Tena me nifa so
kosi sɛ mede w’atamfoɔ bɛyɛ wo nane ase ntiasoɔ”?
14 Nti abɔfoɔ nyinaa nyɛ honhom a bɛsom Nyankopɔn a wasoma bɛ sɛ bɛnsom nkwagyeɛ diadefoɔ anaa?",https://www.bible.com/bible/3971/HEB.1.BBTP
HEBRIFOƆ 2,"Ahwɛyie ho kɔkɔbɔ
1Yei nti, ɔsɛ sɛ yɛsɔ nnoɔma a yɛate he mu dene paa, na yɛamfiri ho da. 2 Na sɛ asɛm a ɔnam abɔfoɔ so baeɛ he dii mu, na mmarato ne asoɔdene biaa nyaa so akatua, sɛnea atɛntenenee teɛ a, 3 sɛ yɛpo nkwagyeɛ kɛseɛ yi a, nti yebetumi adwane afiri atemmuo mu anaa? Saa asɛm yi ne Awurade firii aseɛ kaeɛ he. Na bɛ a bɛteeɛ he hyɛɛ mu kena maa yɛ, 4 berɛ a Nyankopɔn nso de nsɛnkyerɛnne ne anwanwadeɛ ne tumideɛyɔ bebree, ne Honhom Kronkron akyɛdeɛ a ɔkyekyɛeɛ sɛdeɛ ne pɛ teɛ he dii ho adanseɛ bi.
Nkwagyeɛ mu dikanfoɔ
5Na ɔnyɛ abɔfoɔ ne Nyankopɔn de wiase a ɔɔba a yɛɛka ho asɛm he hyɛɛ bɛ ase. 6 Yei nti ne twerɛsɛm he di adanseɛ baabi sɛ,
“Nipa ne hwane a wodwene ne ho,
anaa dasani ne hwane a w’ani ku ne ho?
7Woyɔɔ no sɛ bi a aka kakra bi na ɔne abɔfoɔ ayɛ pɛ;
wode animuonyam ne anidie abɔ no abotire,
8na wode nnoɔma nyinaa nso ahyɛ ne nane ase.”
Na afei, ɔde nnoɔma nyinaa ɔɔhyɛ ne nane ase he, Nyankopɔn annyae bibiaa hɔ a wamfa anhyɛ ne tumi ase. Owom sɛ yennya nhuu sɛ ɔde nnoɔma nyinaa ahyɛ ne nane ase deɛ, 9 na mmom, yehu Yesu a, ne tebea baa fam kakra sene abɔfoɔ berɛ tiaa bi mu, na seesei deɛ bɛde animuonyam ne anidie abɔ no abotire he, efiri sɛ ohuu wuo mu amane, na ɔnam Nyankopɔn adom so awu ama nnipa nyinaa.
10 Na ɔsɔɔ Nyankopɔn a nnoɔma nyinaa yɛ ne dea na ɔnam ne so baeɛ he ani sɛ ɔde mma bebree bɛba animuonyam mu, mmerɛ a bɛ nkwagyeɛ safohene he nam amanehunu mu bewie pɛyɛ. 11 Na deɛ ɔte bi ho ne bɛ a bɛate bɛ ho he nyinaa wɔ abɔseɛ korɔ. Ne saa nti Yesu amfɛre sɛ ɔbɛfrɛ bɛ sɛ ne nuanom, 12 nti ɔkaa sɛ,
“Mɛpae mu abɔ wo dini akyerɛ me nuanom,
asafo mu ne meyi wo ayɛ.”
13 Na bio nso, ɔkaa sɛ,
“Mede me werɛ bɛhyɛ ne mu.”
Na afei nso,
Hwɛ me di, na mma a Nyankopɔn de bɛ maa me he nso di.”
14 Nti sɛ mma he anya honam ne mogyaa korɔ he bi he, saa ne ɔno nso faa mu bi, sɛ ɔnam wuo so betu deɛ ɔwɔ wuo tumi a ɔne Bronsam he agu, 15na wagye bɛ a bɛte ase a wuo ho hu nti bɛyɛ nkoa he nyinaa. 16Na ɔyɛ nɔkwasɛm paa sɛ ɔnyɛ abɔfoɔ ne ɔbaa sɛ ɔɔbɛgye bɛ, na mmom Abraham asefoɔ. 17 Nti na ɔsɛ sɛ ɔsɛ ne nuanom ade nyinaa mu, na wayɛ mmɔborɔhunu ne sɔfo panyini trodoo, Nyankopɔn fam nnoɔma mu, na wayɛ mane he bɔne ho mpatadeɛ. 18 Esiane sɛ ɔno ankasa huu amane, na bɛsɔɔ no hwɛeɛ nti, otumi boa bɛ a bɛsɔ bɛ hwɛ nyinaa.",https://www.bible.com/bible/3971/HEB.2.BBTP
HEBRIFOƆ 3,"Kristo sene Mose
1 Nti, me nuanom ahoteefoɔ a ho nso hoanya soro frɛ he, honhu sɛ Yesu ne yɛ yɛ gyidie he mu Somafoɔ ne Sɔfo panyini. 2 Odii nɔkorɛ maa deɛ ɔfrɛɛ no he, sɛdeɛ Mose nso “dii nɔkorɛ Nyankopɔn fie nyinaa mu he.” 3Nso Yesu wɔ animuonyam pii sene Mose, sɛdeɛ nipa a osi fie he wɔ anidie bebree sene fie he. 4(Efiri sɛ, fie biaa, nipa ne si, na deɛ ɔyɔ ade nyinaa ne Nyankopɔn). 5Na Mose deɛ, odii nɔkorɛ Nyankopɔn fie nyinaa so sɛ somfo, na odii adanseɛ faa nsɛm a Nyankopɔn bɛka no akyire he ho. 6 Nso Kristo deɛ, odii nɔkorɛ Nyankopɔn fie nyinaa so sɛ ba, na sɛ yɛsɔ nnamyɛ a yɛde kasa ne anidasoɔ a yɛde hoahoa yɛ ho he mu pintinn kosi awieeɛ a, ɔno ne ma yɛyɛ ne fiefoɔ.
Annyeannie ho kɔkɔbɔ
7 Nti sɛnea Honhom Kronkron ka he,
“Nnɛ, sɛ hote ne nne a,
8 hommpirim ho akoma sɛ atuateɛ mmerɛ he,
sɛ nsɔhwɛ mmerɛ he mu serɛ he so,
9baabi a ho nananom sɔɔ mehwɛeɛ he,
na behuu me nnwuma mfie aduannan.
10Yei maa me bo fuu saa awoɔntoatoasoɔ he,
na mekaa sɛ, ‘Bɛfom bɛ akomam daa,
nso bɛ deɛ, na benhuu m’akwane.’
11 Sɛdeɛ m’abufuo mu mekaa ntam sɛ
‘Bɛnnhyɛne me home mu da.’ ”
12Anuanom, honhwɛ yie, sɛdeɛ ɔbɛyɛ a bɔne ne annyeannie akoma ɔntwe ho mfiri teasefoɔ Nyankopɔn he nkyɛne. 13 Nso hontutu ho ho fo, da biaa a bɛ bɔ dini sɛ “Nnɛ,” na bɔne a ɔyɛ nnaadaa biaa amma ho mu na amma biaa ampirim n’akoma. 14 Nso gye sɛ yɛsɔ ahotɔsoɔ a yedii kane nyaeɛ he mu pintinn kosi awieeɛ, ansa na yɛanya kyɛfa Yesu mu ankasa. 15 Sɛdeɛ bɛkaa sɛ,
“Nnɛ, sɛ hote ne nne a,
hommpirim ho akoma sɛ berɛ a bɛhyɛɛ me abufuo he.”
16Na hefoɔ ne bɛtee asɛm he nso bɛhyɛɛ no abufuo he? Ɔnyɛ bɛ a Mose dii bɛ anim de bɛfirii Misraim he nyinaa? 17 Bio nso, hefoɔ ne ne bofuu bɛ mfie aduannan he? Ɔnyɛ bɛ a bɛyɔɔ bɔne, na bɛ afunu totɔɔ serɛ he so he anaa? 18 Na ɔnyɛ asoɔdenfoɔ he ho ne ɔkaa ntam sɛ bɛnhyɛne n’ahomegyeɛ mu he? 19Nti yɛahu sɛ annyeannie nti ne bɛantumi anhyɛne n’ahomegyeɛ mu.",https://www.bible.com/bible/3971/HEB.3.BBTP
HEBRIFOƆ 4,"Home a Nyankopɔn hyɛɛ ho bɔ he
1Nti, esiane sɛ bɔhyɛ da so ya hɔ sɛ yebetumi ahyɛne n’ahomegyeɛ mu nti, homma yɛnhwɛ yie sɛ ho mu bi ɔnntɔ ho sini daakye; 2na bɛaka asɛmpa he akyerɛ yɛ sɛnea bɛka kyerɛɛ bɛ heaa; nso bɛannya mfasoɔ asɛm a bɛka kyerɛɛ bɛ he mu, efiri sɛ bɛ a bɛteeɛ he amfa gyidie annye. 3 Na yɛ a yɛagye adi he nya n’ahomegyeɛ he mu kyɛfa, sɛdeɛ Nyankopɔn aka he,
“Sɛnea m’abufuo mu mekaa ntam sɛ,
‘Bennya m’ahomegyeɛ mu kyɛfa,’ ”
nso owiee ne nnwuma he ansa na ɔɔto wiase fapem. 4 Na mmom baabi he na ɔɔka da a ɔtɔ so nson he ho asɛm sɛ, “Na da a ɔtɔ so nson he Nyankopɔn home firii ne nnwuma nyinaa mu.” 5Ɔsane kaa no ha nso sɛ, “Bennya m’ahomegyeɛ mu kyɛfa da.” 6Afei esiane sɛ ɔda so abie kwane ama binom sɛ bennya n’ahomegyeɛ mu kyɛfa na nso asoɔdene amma bɛ a bedii kane nyaa asɛmpa he bɛannya n’ahomegyeɛ mu kyɛfa nti, 7 ɔsane hyɛɛ da foforɔ berɛ a ɔkaa berɛ tentenntene akyi ya David dwom mu sɛ, “Nnɛ”, he; sɛnea bɛaka dada sɛ,
“Nnɛ, sɛ hote ne nne a,
hommpirim ho akoma.”
8 Na sɛ Yosua maa bɛ ahomegyeɛ a, nka Nyankopɔn ɔɔnka da foforɔ bi ho asɛm. 9Ne saa nti, homedadie bi da soaa ya hɔ ma Nyankopɔn nkurofoɔ; 10 na bɛ a bɛhyɛne Nyankopɔn ahomegyeɛ mu he home firi bɛ nnwuma ho sɛdeɛ Nyankopɔn nso yɔeɛ he. 11Nti homma yɛmmɔ mmɔdene nhyɛne saa ahomegyeɛ he mu bi, sɛnea ɔbɛyɛ a biaa ɔnyɔ asoɔdene korɔ heaa bi nhwe ase sɛdeɛ bɛyɔeɛ he.
12 Nɔkwasɛm di, nkwa na ahoɔdene ya Nyankopɔn asɛm mu, ano ɔnam sene sekane anofanu biaa, otumi hwire bibiaa mu koduru sɛ ɔpaepae kra firi honhom ho, akwaa firi kyim ho; na otumi bu adwene ne akoma mu nsusuiɛ atɛne. 13Na abɔdeɛ biaa ntumi nhinta no, ne nyinaa da adagya na so abie a ɔda deɛ yɛ nyinaa bebu nkonta akyerɛ no he anim pefee.
Yesu a ɔyɛ yɛ sɔfopanyini
14 Esiane sɛ yɛwɔ sɔfopanyini kɛseɛ a waforo akɔ soro, Yesu a ɔyɛ Nyankopɔn Ba he nti, homma yɛnsɔ yɛ gyidie asɛm a yɛpae mu ka he mu, 15 efiri sɛ, sɔfopanyini a yɛwɔ he ɔnyɛ nea onni tema mma yɛ ya yɛ mmerɛyɛ mu, na ɔyɛ nea bɛasɔ no ahwɛ akwane nyinaa mu sɛ yɛ, na ne nyinaa mu he wannyɔ bɔne da. 16 Saa deɛ a homma yɛmfa akokoɔduro mmra adom ahennwa he anim, na yɛanya mmɔborɔhunu ne adom a ɔbɛboa yɛ berɛ a ɔsɛ mu.",https://www.bible.com/bible/3971/HEB.4.BBTP
HEBRIFOƆ 5,"1Na sɔfopanyini biaa a beyi no firi nnipa mu he, bɛhyɛ no sɔfo ma ɔyɔ Nyankopɔn som adwuma ma nnipa na ɔde bɔne ho ayɛyɛdeɛ ne afɔrebɔdeɛ ama. 2 Esiane sɛ mmerɛyɛ atwa ɔno nso ho ahyia nti, otumi ne bɛ a bennim ne bɛ a bɛafom kwane he di no bɔkɔɔ; 3 ne saa nti ɔsɛ sɛ ɔbɔ ɔno ankasa ne bɔne ho afɔreɛ ne nnipa he nyinaa deɛ nso. 4 Na bi mfa saa anidie he mma ne ho, gye sɛ deɛ Nyankopɔn afrɛ no te sɛ nea ɔfrɛɛ Aaron he.
5 Saa nso ne Kristo amfa anidie ama ne ho sɛ sɔfopanyini, na mmom deɛ ɔfrɛɛ no he ka kyerɛɛ no sɛ,
“Wo ne me Ba,
Nnɛ maayi wo kwane sononko so”;
6 sɛdeɛ ɔka no baabi foforɔ sɛ,
“Woyɛ sɔfo daa,
ya Melkisedek asɔfoyɛ kwane so.”
7 Berɛ a Yesu ya honam mu he, ɔde nteamu ne nisuo ne nkotosrɛ mpaebɔ kɔɔ deɛ obetumi agye no afiri wuom he anim, na ne nyamesuro nti otiee no. 8 Ɔyam sɛ na ɔyɛ Ba he deɛ, nso osuaa amaneɛ a ohuiɛ he mu setie, 9 na owiee pɛyɛ he, ɔbɛyɛɛ daa nkwa farebae maa bɛ a bɛyɛ setie ma no he nyinaa, 10mmerɛ a Nyankopɔn yii no ma no bɛyɛɛ sɔfopanyini ya Melkisedek asɔfoyɛ kwane so.
Akyirisane ho kɔkɔbɔ
11Yɛwɔ nsɛm pii ka fa yei ho, nso ɔnam sɛ ho yɛ nyaa nteaseɛ mu nti ɔdene ma yɛ sɛ yɛbɛkyerɛkyerɛ mu. 12 Ɔyam sɛ ɔsɛ sɛ nka saa mmerɛ yi ho tumi kyerɛkyerɛ afoforɔ, nso ho da soaa hia sɛ bɛkyerɛkyerɛ ho Nyankopɔn nsɛm mu mfitiasesɛm he. Ho hia nofosuo, na ɔnyɛ aduane a mu ɔdene; 13 efiri sɛ nipa biaa a nofosuo yɛ n’aduane he nyiniiɛ, ne ho nkokwaa tenenee asɛm he mu. 14 Na mmom bɛde aduane a mu oduru ma nipa a wayini, deɛ bɛatete no a n’adwene ma no tumi hu papa ne bɔne ntam nsonsonoeɛ.",https://www.bible.com/bible/3971/HEB.5.BBTP
HEBRIFOƆ 6,"1Nti afei, homma yɛmfa Kristo ho mfitiasesɛm he nto nkyɛne, na yɛmpere nkɔ nkyerɛkyerɛ a ɔfata bɛ a bɛ anyini Kristo mu he, na yɛansane anto fapem a ɔfa yeinom ho bio: nnwuma funu ho adwensakra ne Nyankopɔn mu gyidie, 2nkyerɛkyerɛ a ɔfa asubɔ hodoɔ ho, nsa a bɛde gu nkurofoɔ so, awufoɔ sɔreeɛ, ne daa atemmuo ho. 3Na sɛ Nyankopɔn ma kwane a, saa nnoɔma yi ne yɛbɛyɔ. 4 Na ontumi mma sɛ, bɛ a bɛahu hann he, na bɛaka soro ahennie akyɛdeɛ he ahwɛ, na bɛanya kyɛfa Honhom Kronkron mu, 5na bɛaka Nyankopɔn asɛm he ho nnepa ahwɛ ne wiase a ɔɔba he mu tumi, 6na afei bɛafiri (nɔkorɛ he) ho, esiane sɛ bɛ ankasa bɛbɔ Nyankopɔn Ba he asennua mu bio na bebu no animtia he, bɛbɛma bɛ nso bɛaba adwensakram bio. 7Asaase a nsuo tɔ gu so daa, na ɔsõ aba ma bɛ a bɛyɔ so adwuma he, nya nhyira firi Nyankopɔn hɔ. 8Na mmom sɛ ofifiri nkasɛe ne hwerɛmo a, onni mfasoɔ biaa na ɔbɛne nnome ho; n’awieeɛ ne sɛ bɛde bɛbɛhye no.
9Adɔfonom, ɔyam sɛ yɛkasa saa kwane yi so deɛ, nso yɛwɔ awerɛhyɛmu sɛ ho fam deɛ nnoɔma pa bi ya hɔ ma ho, nnoɔma a ɔma nkwagyeɛ. 10 Nyankopɔn nyɛ deɛ ɔntene; na ommu n’ani ngu nwuma pa a ho yɔ ne dɔ a ɔno nti ho da no adi ya ahoteefoɔ som ho, na hogu so yɔ he ho. 11 Na yɛpɛ sɛ ho mu biaa da mmɔdemmɔ korɔ he adi sɛdeɛ ɔbɛyɛ a hobenya anidasoɔ mu ahotɔsoɔ akosi awieeɛ, 12na hoannyɛ nyaa, na mmom hoasua bɛ a bɛnam gyidie ne aboterɛ so nyaa bɔhyɛ he.
Nyankopɔn bɔhyɛ a ɔyɛ nɔkorɛ
13 Mmerɛ a Nyankopɔn hyɛɛ Abraham bɔ he, esiane sɛ na bi nni hɔ a ɔsõ sene ɔno Nyankopɔn a ɔde no bɛka ntam nti, ɔno Nyankopɔn ankasa kaa ne ho ntam, 14ɔkaa sɛ, “Nɔkorɛ di mehyira wo na mama wo ase atrɛ.” 15Nti Abraham de ntoboaseɛ twene saa he, bɔhyɛ he baa mu maa no. 16 Ɔyɛ nɔkorɛ sɛ nipa biaa de deɛ ɔsõ kyɛne no ne ka ntam, na ntam hyɛ asɛm biaa mu dene na otwa akyingyegyeɛ biaa so. 17Ɔno nti ne mmerɛ a Nyankopɔn yɔɔ n’adwene sɛ ɔbɛkyerɛ bɔhyɛ he ho diadeɛ he pefee ne botaeɛ a ɔnsesa he, ɔde ntam ne dii agyinamu, 18sɛdeɛ ɔbɛyɛ a ɔnam nnoɔma mmienu a ɔnsesa so, sɛ Nyankopɔn ntumi nni torɔ, na yɛ a yɛadwane abɛtoa no he benya nkuranhyɛ a mu ɔdene na yɛasɔ anidasoɔ a ɔda yɛ anim he mu. 19Yɛwɔ saa anidasoɔ a otim hɔ pintinn sɛ kra sɛkyɛ, anidasoɔ a ɔhyɛne mu de kosii ntwamutam he mu, 20 baabi a yɛ nti Yesu adi kane ahyɛne hɔ na wayɛ sɔfopanyini ya daa Sɔfopanyini Melkisedek asɔfoyɛ kwane so.",https://www.bible.com/bible/3971/HEB.6.BBTP
HEBRIFOƆ 7,"Melkisedek kwane so asɔfoyɛ
1 Na saa Melkisedek yi, Salem hene, Sorosoro Nyankopɔn sɔfo he, berɛ a Abraham dii ahemfo he so nkunim a ɔɔsane aba he, okohyiaa Abraham hyiraa no; 2ɔno ne Abraham maa no nnoɔma nyinaa so ntotosoɔ du du. Melkisedek dini he asekyerɛ a odi kane ne sɛ, “tenenee hene”; afei nso ɔyɛ Salem hene a ne nkyerɛaseɛ ne “asomdwie hene.” 3Twerɛsɛm he anka bibiaa amfa n’agya, ne na, anaa n’awoɔntoatoasoɔ ho, saa nso ne wɔanka bibiaa amfa n’ ahyɛaseɛ ne n’awieeɛ ho, yei ma bɛde no toto Nyankopɔn Ba he ho, na ɔkɔ so di sɔfo daa. 4Hwɛ di a odi mu! Abraham mpo a ɔyɛ nanapanyini he maa no asadeɛ he so ntotosoɔ du du. 5 Ɔyam sɛ Lewi asefoɔ he yɛ Abraham asefoɔ he bi deɛ, nso ɔnam sɛ benyaa sɔfodwuma he nti mmara he maa bɛ kwane sɛ bɛnnye ntotosoɔ du du mfiri nkorɔfoɔ, mekyerɛ, bɛ nuanom hɔ. 6Nso saa beema yi a omfiri Lewi abusua he mu he gyee ntotosoɔ du du firii Abraham a ne nsa kaa bɔhyɛ he hɔ; na ohyiraa Abraham. 7Akyinnye biaa nni hɔ sɛ nipa kɛseɛ he ne hyira deɛ ɔyɛ kumaa he. 8Lewi asefoɔ he fam deɛ, ɔyɛ nnipa a bewu ne bɛgye ntotosoɔ du du he; nso Melkisedek fam deɛ, ɔyɛ deɛ a bedi ne ho adanseɛ sɛ ɔte ase daa he ne gye ntotosoɔ dudu he. 9Mpo bi bɛka sɛ Lewi ankasa a ɔgye ntotosoɔ du du he nam Abraham so tua ntotosoɔ du du, 10efiri sɛ, Lewi a ɔbɛyɛɛ Abraham aseni he, berɛ a Abraham hyiaa Melkisedek he, na ɔya Abraham asenem a benya nwoo no.
Sɔfo foforɔ a ɔsɛ Melkisedek
11 Na afei sɛ pɛyɛ nam Lewifoɔ sɔfodwuma so (ɔnam sɛ bɛ sɔfodwuma so ne nkurofoɔ he nyaa mmara he) a, mmɛ hia ne ohia sɛ bɛkwati Aaron abusua he yi sɔfo foforɔ bi ya Melkisedek asɔfoyɛ kwane so. 12Na sɛ nsakraeɛ ba sɔfodwuma he mu a, hedeɛ na ɔsɛ sɛ nsakraeɛ ba mmara he mu nso. 13Na afei deɛ, nea bɛɛka yei fa ne ho he firi abusua foforɔ bi a mu nipa biaa mfirii mu mmɛyɔɔ afɔrebokyia so adwuma da. 14 Na ɔda hɔ pefee sɛ yɛ Awurade he firi Yuda abusua mu, na saa abusua he deɛ Mose anka sɔfodie ho hwee amfa bɛ ho.
15Yei da adi pefee sɛ, berɛ a sɔfo foforɔ sɔre ya Melkisedek asɔfoyɛ kwane so he, 16bɛamfa honam ahyɛdeɛ mmara so, na mmom bɛnam nkwa a ɔnsɛeɛ ahoɔdene so yɔɔ no sɔfo. 17 Na bɛadi ne ho adanseɛ sɛ,
“Wo yɛ sɔfo daa,
te sɛ Melkisedek asɔfoyɛ.”
18Na kwane bi so he, beyii mmara dadaa he sii nkyɛne, efiri sɛ na ɔmerɛ, na na onni mu nso 19 (efiri sɛ mmara he amma bibiaa anwie pɛyɛ); na mmom, anidasoɔ a ɔyɛ kyɛne yei so na yɛnam bɛne Nyankopɔn.
20Na Nyankopɔn ankwati ntanka anyɔ yei. 21 Lewifoɔ he deɛ bɛkwatii ntanka yɛɛ asɔfoɔ, nso Yesu deɛ, deɛ ɔka faa ne ho ne sɛ,
“Awurade aka ntam
na ɔnsesa n’adwene,
‘Woyɛ sɔfo daa,’ ”
22 yei ma apam a Yesu adi mu agyinamu yɛ papa kyɛne kane apam he.
23Bio nso, na ohia sɛ nnipa pii toatoa so yɛ asɔfoɔ, esiane sɛ wuo amma bɛantoa so anni sɔfo he daa nti; 24nso Yesu deɛ ɔnam sɛ ɔte hɔ daa nti, odi sɔfo afebɔɔ. 25 Ne saa nti berɛ biaa obetumi agye bɛ a bɛnam ne so ba Nyankopɔn nkyɛne he, efiri sɛ ɔte ase daa sɛ obedi ama bɛ.
26 Nti na ohia sɛ yenya sɔfo panyini a ɔte saa, ne ho te, ne ho nni asɛm, nkekaeɛ nni ne ho, bɛate ne ho afiri nnebɔnyɛfoɔ ho, na bɛama no so mmorosoɔ. 27 Na Yesu deɛ ɔnte sɛ asɔfoɔ mpayimfoɔ a bɛaka he, bɛ deɛ ohia sɛ bɛbɔ afɔreɛ daa, deɛ odi kane, bɛbɔ bɛ a bɛ bɔne ho afɔdeɛ, na afei mane he nso bɔne ho afɔdeɛ; nso ɔno deɛ, ɔbɔɔ afɔreɛ he prɛko pɛ mmerɛ a ɔde ne ho maeɛ he. 28 Na mmara he hyɛ nnipa a bɛyɛ mmerɛ asɔfoɔ, na mmom, asɔfodie a ntanka ka ho a ɔbaa mmara he akyi he hyɛ Ba a ɔyɛ pɛ he sɔfo panyini afebɔɔ.",https://www.bible.com/bible/3971/HEB.7.BBTP
HEBRIFOƆ 8,"Apam a odi mu ntamgyinafoɔ
1 Na afei yɛ asɛm a yɛɛka he titire paa ne sɛ, yɛwɔ saa sɔfo panyini yi a ɔte deɛ ɔte Tumi kɛseɛ he ahennwa nifa so ya soro, 2a ɔyɔ kronkronbea ne ntomadane a owie pɛyɛ a ɔnnyɛ nipa ne yɔeɛ, na mmom ɔyɛ Awurade he ankasa ne yɔeɛ he mu adwuma. 3 Na bɛ de sɔfo panyini biaa si hɔ sɛ ɔmfa ayɛyɛdeɛ ne afɔrebɔdeɛ mmra afɔrebokyia so; ne saa nti ohia sɛ ɔno nso nya bibi bɔ afɔreɛ. 4Na afei, sɛ nka ɔya asaase yi so a, nka ɔnyɛ sɔfo koraa, esiane sɛ asɔfoɔ bebree ya hɔ daa a bɛbɔ afɔreɛ sɛnea mmara he ka he. 5 Saa asɔfoɔ he som kronkronbea a ɔyɛ soro deɛ he nhwɛsoɔ ne ne mfonyini; efiri sɛ berɛ a Mose oobesi ntomadane he, Nyankopɔn hyɛɛ no sɛ, “Hwɛ sɛ wobɛyɔ bibiaa sɛdeɛ mfonyini a mede kyerɛɛ wo ya mmepɔ he so he teɛ he.” 6 Nso Yesu deɛ, waanya asɔfodwuma a ɔkyɛne so koraa, ne saa nti ɔyɛ ntamgyinafoɔ mma apam a ɔkyɛne so he, deɛ ɔnam bɔhyɛ a ɔkyɛne so he so baeɛ he.
Apam foforɔ bɔhyɛ
7Na sɛ apam a odi kane he ho nni asɛm a, nka ho ankohia sɛ apam a ɔtɔ so mmienu he bɛba.
8 Nyankopɔn nyaa bɛ ho mfomsoɔ mmerɛ a ɔkaa sɛ:
“Nɔkwasɛm ne sɛ nna bi ɔɔba, Awurade ne ɔɔka,
sɛ me ne Israel fie ne Yuda fie bɛpam apam foforɔ
9 a ɔnte sɛ apam a me ne bɛ nananom pameɛ he,
da he a mesɔɔ bɛ nsa yii bɛ firii Misraim asaase so he;
efiri sɛ bɛantena m’apam he mu,
ne saa nti na memfa bɛ ho koraa, Awurade ne ɔɔka.
10Apam a me ne Israel fie bɛpam di,
Awurade dɛ nna he akyi he:
Mede me mmara bɛhyɛ bɛ adwenem,
na matwerɛ no bɛ akoma so,
na mɛyɛ bɛ Nyankopɔn,
na bɛbɛ yɛ me mane.
11Na bɛnkyerɛkyerɛ bɛ ho bɛ ho,
saa nso ne bɛnnka nkyerɛ bɛ ho bɛ ho sɛ, ‘Ɔsɛ sɛ wo hu Awurade,’
efiri sɛ bɛ nyinaa behu me,
ofiri bɛ mu kumaa paa so de kosi kɛseɛ paa so.
12Na mehu bɛ mmɔbɔ bɛ ammumuyɔ ho,
na menkae bɛ bɔne bio.”
13 Na ɔɔka “apam foforɔ,” bi ho asɛm he, na ɔɔma kane deɛ he atwam. Na deɛ atwam na ɔɔyɛ dadaa he, ɔnkyɛre biaa ɔbɛyera afiri hɔ.",https://www.bible.com/bible/3971/HEB.8.BBTP
HEBRIFOƆ 9,"Asaase ne soro kronkronbea he
1Na afei kane apam he wɔ nhyehyɛeɛ ya hɔ ma som ne asaase so kronkronbea. 2 Na besii ntomadane he mu pie, mekyerɛ deɛ bedi kane wuram ansa na bɛawura nea ɔtɔ so mmienu he mu. Saa dane yi mu ne na kaneadua, didi-pono ne Kyerɛ-paanoo he ya; hɔ ne bɛfrɛ no Kronkronbea he. 3 Twamtam a ɔtɔ so mmienu he akyi ne ntomadane a bɛfrɛ no Kronkron mu Kronkron he ya. 4 Mu ne sikakɔkɔɔ aduhwamhyeɛ bokyea ne apam adaka a bɛde sikakɔkɔɔ adura ho nyinaa, mu ne sika kuruwaa a mana yam ne Aaron poma a ɔfefɛeɛ ne apam aboɔpono he ya; 5 so ne animuonyam Kerubim he kata mpata adwa he so. Saa nnoɔma yi deɛ yentumi nka ho asɛm nkɔ akyiri seesei.
6 Sɛ bewie saa nnoɔma yi siesie a, asɔfo he kɔ ntomadane a odi kane he mu daa kɔyɔ bɛsom adwuma; 7 Na deɛ ɔtɔ so mmienu he deɛ, sɔfo panyini he nkoaa ne afe biaa ɔkɔ hɔ prɛko, berɛ a ɔde mogyaa kɔbɔ afɔreɛ, ɔnam ɔnoaa ne mfomsoɔ ne mane he deɛ nti. 8 Nti Honhom Kronkron da no adi pefee sɛ mmerɛ tentene a na ntomadane a odi kane he da so si hɔ he, na bennya nyii kwane a ɔkɔ kronkronbea he adi. 9 Na ɔyɛ mfatoho de ma yɛ nnɛ mmerɛ yi. Saa nhyehyɛeɛ mu he bɛde ayɛyɛdeɛ ne afɔdeɛ nso mma a ontumi mma deɛ ɔsom he nni mu n’ahonim fam, 10 na mmom, ɔyɛ nhyehyɛeɛ a ɔfa aduane ne anonneɛ ne asubɔ hodoɔ ho, nhyehyɛeɛ a ɔfa nipadua he ho nkoaa kosi sɛ mmerɛ bɛbɛba a bɛtoto nnoɔma nyinaa yie.
Kristo asɔfodie a odi mu
11 Nso Kristo deɛ, berɛ a ɔbaa sɛ nnoɔma pa a aba he ho sɔfo panyini he, na afei ɔnam ntomadane a ɔkyɛne so na odi mu he mu he (nyɛ deɛ bɛde nsa ayɔ, meekyerɛ sɛ nyɛ adebɔ yi mu), 12ɔhyɛnee Kronkron mu Kronkron hɔ prɛko pɛ. Kristo amfa mmirekyie ne anantwie mogyaa, na mmom ɔde ɔno ankasa ne mogyaa ne nyaa daa gyeɛ maa yɛ. 13 Na sɛ mmirekyie ne anantwinyini mogyaa ne nantwibedeɛ mma nso mogyaa a bɛde petee bɛ a na bɛ ho agu fi ho maa bɛ honam ho teeɛ a, 14 ɔbɛyɛ dɛ ne Kristo a ɔnam daa honhom so de ne ho bɔɔ afɔdeɛ, a ho nni dɛm maa Nyankopɔn he mogyaa ontumi nte ho ahonim ho mfiri nnwuma funu nyinaa mu ma ho nkɔsom Nyankopɔn a ɔte ase he?
Kristo yɛ Apam foforɔ ntamgyinafoɔ
15 Sɛ saa deɛ a, Kristo yɛ apam foforɔ ho ntamgyinafoɔ, sɛdeɛ ɔbɛyɛ a bɛ a bɛafrɛ bɛ he benya daa agyapadeɛ a bɛahyɛ ho bɔ he, efiri sɛ wuo a owuiɛ he agye bɛ afiri apam a odi kane he mmarato ase. 16Ansa na bi nsamanseɛ betumi adi dwuma he, na nea ɔhyɛeɛ he awu, 17efiri sɛ wuo akyi ne bɛ de nsamanseɛ di dwuma, mprɛ dodoɔ a nea ɔhyɛeɛ he te ase he deɛ ne nsamanseɛ he ntumi nni dwuma. 18Yei nti woankwati mogyaa amfa apam a odi kane he ansi hɔ, 19efiri sɛ mmerɛ a Mose kaa ahyɛdeɛ biaa ne ahyɛdeɛ ho asɛm kyerɛɛ mane he, sɛdeɛ mmara he teɛ he, ɔfaa nantwie mma ne mmirekyie mogyaa, ne nsuo ne ntoma kɔkɔɔ a sommɛ bɔ ano na ɔde petee nwoma heaa ne mane he nyinaa so, 20 kaa sɛ, “Yei ne apam he mogyaa a Nyankopɔn ahyɛ ama ho.” 21 Na saa kwane heaa so ne ɔde mogyaa he petee ntomadane ne nnoɔma a bɛde yɔ som adwuma he nyinaa ho. 22 Nɔkwasɛm, bɛde mogyaa te bibiaa ho sɛdeɛ mmara he teɛ he, na sɛ mogyaa angu a bɔne fakyɛ nni hɔ.
Kristo afɔrebɔ yi bɔne hɔ
23 Nti ohia sɛ soro nnoɔma he ho nhwɛsoɔ he, bɛde saa amanneɛ yi te ho, nso soro nnoɔma he ankasa hia afɔreɛ a odi mu kyɛne yeinom. 24 Na Kristo anhyɛne kronkronbea a bɛde nsa ayɔ a ɔyɛ kronkronbea kann he ho nhwɛsoɔ he mu, na mmom ɔhyɛnee soro ankasa sɛ afei ookoyi ne ho adi Nyankopɔn anim ama yɛ. 25Saa ara nso ne wanhyɛne hɔ sɛ ɔde ne ho bɛbɔ afɔdeɛ mprɛ pii, sɛdeɛ sɔfo panyini hyɛne kronkronbea hɔ de mogyaa a ɔnyɛ ɔno ankasa ne mogyaa kɔ bɔ afɔdeɛ afe biaa he; 26 efiri sɛ nka obehu amane da biaa firi wiase ahyɛaseɛ. Nso sɛdeɛ ɔteɛ yi deɛ, waayi ne ho adi prɛko ama biaa kosi wiase awieeɛ sɛ ɔde ɔno ankasa ne ho bɛbɔ afɔreɛ ayi bɔne hɔ. 27 Na sɛdeɛ ɔda hɔ sɛ nipa bewu prɛko, na wuo he akyi atemmuo ya hɔ he, 28 saa nso ne Kristo a ɔde ne ho bɔɔ afɔreɛ prɛko sɛ ɔbɛsoa nnipa bebree bɔne prɛko he, beyi ne ho adi ne mprenu so a, ɔmmɛyɔ bɔne ho adwuma, na mmom ɔɔbɛgye bɛ a bɛhwɛ no kwane dendenndene he nkwa.",https://www.bible.com/bible/3971/HEB.9.BBTP
HEBRIFOƆ 10,"Kristo afɔreprɛko a ɔbɔ maa biaa
1 Na esiane sɛ mmara he kura nnoɔma pa a ɔɔba he nsɛsoɔ na mmom onni nnoɔma he ankasa nti, ontumi mfa saa daa daa afɔreɛ a bɛbɔ no afe biaa he so mma bɛ a bɛde bɛ ho to so he nwie pɛyɛ. 2Sɛ asɔrefoɔ he afɔreɛ a bɛbɔeɛ he tumi popaa bɛ bɔne na ɔtee bɛ ahonim ho ampa, nti nka bɛannyae afɔrebɔ anaa? 3 Nso saa afɔrebɔ henom ma bɛkae bɔne afe biaa, 4efiri sɛ, anantwie ne mmirekyie mogyaa ntumi nyi bɔne hɔ. 5 Nti, berɛ a Kristo baa wiase he, ɔkaa sɛ,
“Woampɛ afɔrebɔ ne ayɛyɛdeɛ,
na mmom nipadua ne woasiesie ama me;
6hyeɛ afɔreɛ ne bɔne afɔreɛ
ansɔ w’ani
7Na afei mekaa sɛ, ‘Nyankopɔn, hwɛ, maaba sɛ meebɛyɔ deɛ wopɛ, O me Nyankopɔn’
(sɛdeɛ bɛatwerɛ me ho asɛm nwoma mmobɔeɛ he mu).”
8Mmerɛ a odii kane kaa sɛ, “Afɔrebɔ ne ayɛyɛdeɛ anaa hyeɛ afɔreɛ ne bɔne afɔreɛ ansɔ w’ani he” (ɔnam mmara he so na bɛde yeinom ma), 9na ɔka kaa ho sɛ, “Hwɛ, maaba sɛ meebɛyɔ deɛ wopɛ.” Oyii deɛ odi kane he hɔ, na ɔde deɛ ɔtɔ so mmienu he besii hɔ. 10Na ɔnam Nyankopɔn pɛ so ne yɛ ho ate ɔnam Yesu Kristo nipadua a ɔde bɔɔ afɔre-prɛko he nti.
11 Na sɔfo biaa gyina hɔ sɛ ɔyɔ ne som adwuma da biaa, na ɔtaa bɔ afɔreɛ korɔ heaa a ontumi nyi bɔne hɔ. 12 Nso mmerɛ a Kristo bɔɔ afɔreɛ baako maa bɔne afebɔɔ he, “ɔtenaa Nyankopɔn nifa so,” 13 na ɔɔtwɛne “kosi sɛ bɛde n’atamfoɔ bɛyɛ ne nane ase ntiasoɔ.” 14 Na ɔnam afɔreɛ baako pɛ so ama bɛ a bɛate bɛ ho nyinaa awie pɛyɛ afebɔɔ. 15Na Honhom Kronkron so di adanseɛ Twerɛsɛm he mu sɛ,
16 “Yei ne apam a me ne bɛ bɛpam he
Awurade dɛ: nna he akyi he
Mede me mmara bɛhyɛ bɛ akomam,
na mɛtwerɛ no bɛ adwenem,”
17 na ɔsane ka kaa ho sɛ,
“Menkae bɛ bɔne ne bɛ mmarato bio.”
18Baabiaa a yeinom ho fakyɛ ya he, bɔne ho afɔrebɔ nni hɔ bio.
Nyankopɔn anim korɔ kwane
19 Nti, me nuanom, esiane sɛ yɛnam Yesu mogyaa so anya awerɛhyɛmu a yɛde bɛhyɛne kronkronbea hɔ, 20 na ɔnam kwane foforɔ a nkwa yam so abie ntomadane he ama yɛ yi (mekyerɛ ɔnam ne honam so), 21na yɛwɔ Nyankopɔn fie so sɔfopanyini yi nti, 22 homma yɛmfa akoma a mu yɛ fann a gyidie mu ahotɔsoɔ ahyɛ no ma, akoma a bɛapete ho ate ho afiri ahonim bɔne ho ne yɛ nipadua a bɛde nsuo a ho te adware he ntwe mmɛne no. 23 Homma yɛnhimhim na mmom yenkura yɛ anidasoɔ asɛm a yɛka he mu dene, efiri sɛ deɛ waahyɛ bɔ he yɛ nɔkwafoɔ. 24 Na homma yɛnhwɛ sɛ yɛbɛkanyane yɛ ho yɛ ho na yɛadodɔ yɛ ho yɛ ho; na yɛmfa nnwuma pa nsom yɛ ho yɛ ho, 25 hommma yennyae yɛ ho yɛ ho nhyiamu, sɛdeɛ binom agyae bɛ ho bɛ ho nhyiamu he, na mmom homma yɛnhyehyɛ yɛ ho yɛ ho nkurane, ne titire mmerɛ a yehu sɛ Da he abɛne.
26 Na sɛ yɛboapa kɔ so yɔ bɔne mmerɛ a yɛanya nɔkorɛ he ho nimdeɛ a, bɔne ho afɔrebɔ foforɔ biaa nni hɔ bio, 27na mmom atemmuo a ohu akwanhwɛ, ne abufuo gya a ɔbɛhye Nyankopɔn atamfoɔ pasaa he ne ya hɔ ma yɛ. 28 Nipa biaa a ɔto Mose mmara he gyina adansefoɔ mmienu anaa mmeɛnsa adanseɛ wu berɛ a onnya mmɔborɔhunu biaa. 29 Mmɛ asotwe koraa ne ɔboro so a hosusu sɛ ɔfata sɛ bɛde bɛtwe bɛ a bɛde Nyankopɔn Ba he anim atwitwi fam na bɛabu apam mogyaa a bɛde tee bɛ ho he animtia, na bɛasopa adom Honhom he? 30 Na yenim deɛ ɔkaa sɛ “Mene metɔ werɛ, metua ka.” Na ɔkaa bio sɛ, “Awurade bebu ne mane atɛne.” 31Nti ohu ma bi sɛ ɔbɛtɔ Nyankopɔn teasefoɔ he abufuom.
32 Nso honkae kane nna he a hohuu hann he, sɛ hode animia gyinaeɛ, kõ dendene amanehunu mu, 33 maa bɛbɔɔ ho adapaa na bɛtaa ho badwam, na da bi nso ho ne bɛ a bɛfaa saa tebea he mu he nyaa ayɔnkofa. 34 Na honyaa tema maa nneduafoɔ, na hode anigyeɛ penee so maa bɛfom ho agyapadeɛ, efiri sɛ honim sɛ ho ankasa howɔ agyapadeɛ a odi mu, na ɔbɛtena hɔ daa. 35Nti honnto ho nnamyɛ a ɔma akatua kɛseɛ he ntwene; 36 efiri sɛ ho hia
boasetɔ, sɛnea ɔbɛyɛ a sɛ hoyɔ deɛ Nyankopɔn pɛ wie a, ho nsa bɛka deɛ wahyɛ ho bɔ he.
37 Na “aka kakraa bi,
deɛ ɔɔba he bɛba, na ɔnkyɛre koraa;
38 Na deɛ ɔtene he firi gyidie mu benya nkwa,
na me kra ani nsɔ deɛ ɔtwe ne ho sane akyi he.”
39Nso yɛ deɛ, yɛnnka bɛ a bɛtwe bɛ ho sane akyi na bɛayera he ho, na mmom yɛka bɛ a bɛwɔ gyidie na bɛanya nkwa he ho.",https://www.bible.com/bible/3971/HEB.10.BBTP
HEBRIFOƆ 11,"Gyidie asekyerɛ
1 Na afei, gyidie ne nnoɔma a yɛ ani da so ho awerɛhyemu a osi pi, ne nnoɔma a yenhu ho adansegyeɛ. 2Ɔnam yei so ne maa bedii tetefoɔ he ho adanseɛ. 3 Gyidie ne ma yɛ te aseɛ sɛ Nyankopɔn nam n’asɛm so ne bɔɔ nnoɔma nyinaa, na nnoɔma yehu yi firi deɛ onni hɔ mu ne baeɛ.
Habel, Henok ne Noah ho nhwɛsoɔ
4 Gyidie ne Habel de bɔɔ afɔreɛ maa Nyankopɔn a na ɔsɔ ani kyɛnee Kain deɛ he. Ɔnam yei so maa bebuu Habel sɛ ɔtene, na Nyankopɔn dii n’afɔreɛ he ho adanseɛ. Ɔyam sɛ Habel awu deɛ, nso ɔnam ne gyidie he so da so kasa kyerɛ yɛ. 5 Gyidie nti ne Nyankopɔn faa Henok kɔeɛ a wanhu wuo; na “bɛanhu no bio, efiri sɛ Nyankopɔn faa no kɔeɛ.” Na ansa na ɔɔbɛfa no akɔ he, bedii ne ho adanseɛ sɛ “ɔsɔ Nyankopɔn ani.” 6Na sɛ gyidie nni hɔ a, biaa ntumi nsɔ Nyankopɔn ani, efiri sɛ ɔsɛ sɛ deɛ ɔba ne nkyɛne biaa gye di sɛ ɔya hɔ na ɔyɛ bɛ a bɛhwehwɛ n’akyi kwane he katuafoɔ. 7 Gyidie so ne Noah, mmerɛ a Nyankopɔn bɔɔ no kɔkɔ faa nnoɔma a obesi ho he, ɔde anidie gyee kɔkɔbɔ he too mu na ɔyɔɔ adaka de gyee ne fiefoɔ nkwa; Noah nam saa so buu wiase fɔ, na ɔnam ne gyidie so bɛyɛɛ tenenee adedifoɔ.
Abraham gyidie
8 Gyidie nti ne bɛfrɛɛ Abraham sɛ ontu nkɔ baabi a daakye bɛde bɛ ma no sɛ n’agyapadeɛ he, ɔyɔɔ setie kɔeɛ berɛ a na onnim baabi a na ɔɔkɔ he. 9 Abraham nam gyidie so tenaa asaase a bɛahyɛ no ho bɔ he so sɛ hɔhoɔ, tenaa ntomadane mu, sɛdeɛ Isak ne Yakob nso yɔeɛ he, a bɛ nso bɛka ne ho sɛ bɔhyɛ korɔ heaa ho adedifoɔ. 10Na ɔɔtwɛne kuro a ɔwɔ fapem a ne kyekyerefoɔ ne ne yɔfoɔ ne Nyankopɔn.
Sara
11 Gyidie nti Sara tumi nyinsɛneeɛ, mpo berɛ a na n’awoɔ atwam, efiri sɛ obuu deɛ na wahyɛ no awoɔ ho bɔ he nɔkwafoɔ. 12 Nti ɔnam nipa baako a na ɔte sɛ deɛ waawu he so ne maa nipa, “na bɛdɔɔso sɛ soro nsoromma ne mpoano anwea a bentumi nkane mpo” baeɛ.
13 Yeinom nyinaa wuu gyidie mu a bɛ nsa anka bɔhyɛ he, na mmom behuu no akyirikyiri gye tomm, kaa sɛ, bɛyɛ ahɔhoɔ ne amanfrafoɔ asaase yi so, 14efiri sɛ bɛ a bɛkaa saa he daa no adi pefee sɛ bɛ ani da bɛ ankasa bɛ mane so. 15Sɛ na bɛ akoma da kuro a befirii mu baeɛ he so a, nka bɛwɔ akwannya sɛ bɛbɛsane akɔ hɔ. 16 Na afei, bɛ ani gyinaa mane papa bi, mekyerɛ, soro mane he. Ne saa nti ɔnyɛ Nyankopɔn aniwuo sɛ bɛbɛfrɛ no bɛ Nyankopɔn; nɔkwasɛm ne sɛ, wasiesie kuro bi ama bɛ.
17 Gyidie nti ne Abraham, mmerɛ a bɛsɔɔ no hwɛeɛ he, ɔde Isak maeɛ. Ɔno a onyaa bɔhyɛ he yɔɔ krado sɛ ɔde ne ba koro he bɛbɔ afɔreɛ, 18 ɔno ho ne bɛkaa sɛ, “Ɔnam Isak so ne wobenya w’asefoɔ.” 19 Osusuu sɛ Nyankopɔn betumi anyane no afiri awufoɔ mu mpo. Nɔkwasɛm ne sɛ, sɛ wofa nea osiiɛ he kasabebuom a, wobetumi aka sɛ, ne nsa kaa Isak bio firii wuom.
Isak, Yakob ne Yosef
20 Gyidie nti ne Isak hyiraa Yakob ne Esau ya nnoɔma a ɔbɛba daakye ho. 21 Afei ɔnam gyidie so ne Yakob, mmerɛ a na ɔda awusu mpo he, ohyiraa Yosef mmammeema he mu biaa. Yakob de ne ho tweree ne poma, na ɔkoto sɔree Nyankopɔn. 22 Bio nso, ɔnam gyidie nti, ne Yosef, mmerɛ a ne nna ɔɔba awieeɛ he, ɔkaa nkorɔeɛ a Israelfoɔ betu akɔ he ho asɛm, na ɔhyɛɛ ne nnompe sie ho nsamanseɛ nso.
Mose gyidie
23 Afei gyidie nti ne bɛwoo Mose he n’awofoɔ de no siee bosome mmeɛnsa n’awoɔ akyi, efiri sɛ, behuu sɛ abɔfra he ho ɔfɛ; na bɛansuro mmara a na hene he ahyɛ he. 24 Gyidie nti ne Mose nyiniiɛ he, wampɛ sɛ bɛbɛfrɛ no Farao babaa ba, na mmom 25ɔpɛɛ sɛ ɔne Nyankopɔn mane behu amaneɛ kyɛne sɛ ɔbɛte bɔne mu dɛ mmerɛ tiaa bi. 26 Obuu amaneɛ a Kristo nti obehu he kyɛnee Misraim ahonyadeɛ, efiri sɛ na ɔɔhwɛ akatua a ɔda n’anim he kwane. 27 Gyidie nti ne ofirii Misraim he wansuro hene he abufuo, na omiaa n’ani te sɛ deɛ wahu Nyankopɔn a benhu no he. 28 Gyidie nti ne odii Twam ne mogya-peteɛ afahyɛ he, sɛdeɛ ɔbɛyɛ a deɛ ɔsɛe mmakane he ɔmfa ne nsa nka Israel mmakane he.
Israel akofofoɔ binom nso gyidie
29 Gyidie nti ne mane he faa Mmɛwa Po he mu te sɛ bɛnam asaase pɛsɛɛ so, nso Misraimfoɔ he yɔɔ sɛ bɛɛfa mu he, Po he faa bɛ nyinaa. 30 Gyidie nti ne Yeriko afasuo he bubu guu fam mmerɛ a Israelfoɔ twaa ho hyiaa nna nson he. 31 Ɔnam dwamanfoɔ Rahab gyidie so ne maa no gyee akwansrafoɔ he asomdwie mu a ne saa nti bɛ anku, na mmom bekuu asoɔdenfoɔ he.
32 Na mmɛ ne menka bio? Efiri sɛ mmerɛ ɔmma kwane mma me nka Gideon, Barak, Samson, Yefta, Dawid ne Samuel ne adiyifoɔ he ho asɛm— 33 yeinom ne nam gyidie so dii ahennie so nkunim, hwɛɛ sɛ atɛntenenee bɛyɔ adwuma, bɛ nsa kaa bɔhyɛ, mmua gyata ano, 34 dum gya a ɔɔdɛre, dwane sekane ano, nyaa ahoɔdene berɛ a bɛyɛɛ mmerɛ mu, yɛɛ nam kõ mu, kaa amanfrafoɔ dɔm guiɛ. 35 Nnanom nsa kaa bɛ awufoɔ a bɛasɔre. Bɛyɛɛ bebree ayakayakadeɛ, nso bɛampene sɛ bɛbɛgye bɛ, sɛdeɛ ɔbɛyɛ a bebenya wusɔreɛ a odi mu. 36 Bedii binom ho fɛw na bɛbɔɔ bɛ mmaa, na mpo bɛde nkɔnsɔnkɔnsɔn guu binom de bɛ too afiase. 37 Besii bɛ aboɔ kuu bɛ, bɛde asradaa paee bɛ mu mmienu, bɛde sekane kuu bɛ; na bɛakɔneabadie nyinaa mu he, ntaadeɛ a na bɛhyɛ nyinaa yɛ nnwane ne mmirekyie nwoma, ohiaa bɛ, bɛ ho hiahia bɛ na bedii bɛ ani. 38Na bɛyɛɛ sɛ nnipa a na wiase so nni mfasoɔ mma bɛ. Nti bekyinkyinnii serɛ ne mmepɔ so, ne abodane mu asaase mu monku mu.
39Nso yei nyinaa mu he, ɔyam sɛ bɛ gyidie nyaa adanse-pa deɛ, nso bɛ nsa anka bɔhyɛ he, 40esiane sɛ na Nyankopɔn asiesie bibi a ɔyɛ kyɛne so asie amma yɛ, sɛnea ɔbɛyɛ a bɛnkwati yɛ nyɛ bɛ pɛ.",https://www.bible.com/bible/3971/HEB.11.BBTP
HEBRIFOƆ 12,"Yesu nhwɛsoɔ
1 Saa nti yɛ nso, esiane sɛ adansefoɔ bebree atwa yɛ ho ahyia yi, homma yɛnto adesoa ne bɔne biaa a ɔkyekyere yɛ na ɔtwe yɛ he ngu, na yɛmfa animia ntu akansie a ɔda yɛ anim he mu mmirika, 2nhwɛ, Yesu a ɔyɛ yɛ gyidie farebae na ɔno nso ne ma no wie pɛyɛ, ɔno ne hwɛɛ anigyeɛ a ɔda n’anim he na ɔde boasetɔ huu asennua he ho amaneɛ, na obuu n’ani guu ho aniwuo so. Ne saa nti, waagye n’adwa Nyankopɔn ahennie he nifa.
3 Na honhwɛ deɛ ɔde boasetɔ faa nnebɔnyɛfoɔ nitane a bɛde tiaa no he mu, sɛdeɛ ɔbɛyɛ a hoommerɛ anaa hoompa aba, ho akomam. 4Ampa, apereapereɛ a ho ne bɔne oodi yi, onnya nkoduru sɛ hode ho mogyaa betwa so koraa. 5 Na ho werɛ afiri afutusɛm a bɛde maa ho ɔnam sɛ ho yɛ mma nti he anaa? Ɔne sɛ,
“Me ba, mmu wo ani ngu Awurade asotwe so,
anaa ɔtwe w’aso a mma waba mu mmu;
6 efiri sɛ bɛ a Awurade dɔ bɛ he ne ɔtwe bɛ aso,
na ɔtea ne ba biaa a ɔgye no.”
7Honya atenetene a bɛtenetene ho he mu boasetɔ, efiri sɛ Nyankopɔn yɛ ho sɛ mma. Na ba deɛ ɔya he ne n’agya ntenetene no? 8 Sɛ hoanya atenetene a mma nyinaa fa mu he bi a, hedeɛ na honnyɛ mma mmara kwane so sɛ ɔno ankasa ne mma nɔkorem. 9 Afei nso, yɛwɔ honam fam awofoɔ a bɛtenetene yɛ, na yɛde buo ma bɛ. Sɛ saa deɛ a, nti ɔnsɛ sɛ yɛbrɛ yɛ ho ase mpo kyɛne saa hyɛ honhom nyinaa Agya he ase na yɛanya nkwa anaa? 10Na yɛ honam fam awofoɔ he deɛ, bɛtenetene yɛ mmerɛ tiaa bi mu sɛnea ɔsɔ bɛ ani, nso ɔno deɛ, yɛ yiedie nti ne ɔtenetene yɛ, sɛdeɛ ɔbɛyɛ a yɛbɛ yɛ kronkron sɛdeɛ ɔno nso yɛ kronkron he. 11 Na seeseiaa deɛ atenetene biaa nyɛ anigyeɛ, na mmom ɔyɛ haw, nso akyire yi ɔsõ asomdwie aba a ɔyɛ tenenee ma bɛ a bɛfa saa nteteɛ he mu.
12 Nti homma ho nsa a mu ago he so na honhyɛ ho nkotodwe a ayɛ mmerɛ he mu dene, 13 na homma ho akwane ntene, na adeɛ biaa a abubu he amfiri ne nyinasoɔ so, na mmom anya ayaresa.
Kɔkɔbɔ a otia bɛ a bɛpo Nyankopɔn adom
14 Honhwehwɛ asomdwie ho ne nnipa nyinaa ntam, ɔne kronkronyɛ a deɛ ɔkwati biaa ntumi nhu Awurade he. 15 Honhwɛ yie na Nyankopɔn adom he ammɔ biaa; na nhini biaa a nwonwono yam amfifiri ho mu na ammɛyɛ haw amma ho, na angu nnipa bebree ho fi. 16 Honhwɛ yie sɛ ho mu bi ɔnnyɛ sɛ Esau, dwamamfoɔ ne huhuni a aduane baako nti ɔtɔnoo ne mpanyinnie. 17 Honnim sɛ akyire yi, ɔyam sɛ ɔde nisuo hwehwɛɛ nhyira he deɛ, nso bɛpoo no, efiri sɛ wanhwehwɛ adwensakra akyi kwane.
18 Na ɔnyɛ mmepɔ a bɛde nsa ka he ho, ne gya a ɔɔhye ne mununkum kusuu ne sum ne mframa a ɔɔbɔ huu, 19 ne mmɛne nnyegyeɛ ne nsɛm nne a bɛ a bɛteeɛ he srɛɛ sɛ ɔmmfa asɛm bi nka bɛ ho bio he ho ne hoaba; 20 efiri sɛ, ahyɛdeɛ a bɛde maa bɛ he mu yɛɛ duru maa bɛ, ɔne sɛ, “Sɛ aboa mpo ho kɔka mmepɔ he a, bensi no aboɔ ma onwu.” 21Nɔkwasɛm ne sɛ, ɔnam sɛ na ohu paa he nti, Mose kaa sɛ, “Mebɔ hu na me ho popo.” 22 Na mmom, ho deɛ hoaba Sion Bepɔ so ne Nyankopɔn teasefoɔ he kuro, soro Yerusalem, ne abɔfoɔ bebree nhyiamu, 23 ne mmakane a bɛatwerɛ bɛ dini soro ahennie mu nhyiamu ase ne Nyankopɔn a ɔyɛ nnipa nyinaa temufoɔ, ne ahoteefoɔ ahonhom a bɛayɛ no pɛ, 24 na ho aba Yesu hɔ, apam foforɔ he ho ntamgyinafoɔ, ne mogyaa a bɛapete a ɔkasa yie kyɛne Habel mogyaa he.
25 Honhwɛ yie na hoampo deɛ ɔɔkasa he; na sɛ bɛ a bɛpoo kɔkɔbɔ a bɛte firii asaase yi so he antumi annwane a, ɔbɛyɛ dɛ ne yɛ a yɛate kɔkɔbɔ a ofiri soro he betumi adwane? 26 Saa mmerɛ he ne nne wosoo asaase; nso afei deɛ waahyɛ bɔ sɛ, “Mesane awoso asaase bio, ɔnyɛ asaase nkoaa na mmom soro nso ka ho.” 27Saa asɛm a ɔka sɛ, “Mɛwoso no bio”, he kyerɛ sɛ obeyi nnoɔma a ɔwosoeɛ he afiri hɔ, ɔne sɛ, sɛdeɛ ɔbɛyɛ a deɛ bentumi nwoso he bɛtena hɔ daa. 28Nti esiane sɛ yɛanya ahennie a ɔnwoso yi, homma yɛmfa aseda mmra mfa so nsom Nyankopɔn sɛdeɛ ɔsɔ n’ani anidie ne ahodasoɔ mu, 29 efiri sɛ, yɛ Nyankopɔn te sɛ gya a ɔdɛre.",https://www.bible.com/bible/3971/HEB.12.BBTP
HEBRIFOƆ 13,"Som a ɔsɔ Nyankopɔn ani
1 Homma nuadɔ ntena hɔ daa. 2 Hommmu ho ani ngu ahɔhoyɛ so. Na binom nam ahɔhoyɛ so yɔɔ abɔfoɔ papa a na bennim sɛ bɛyɛ abɔfoɔ mpo. 3 Honkae bɛ a bɛda afiase, te sɛ deɛ ho ne bɛ ne da hɔ ɔne bɛ a bɛyɔ bɛ ayakayakadeɛ te sɛ deɛ ho ne bɛ ne ohu amaneɛ. 4 Homma nnipa nyinaa nni awareɛ nni, na honngu awareɛ mpa ho fi; efiri sɛ Nyankopɔn bebu adwamammɔfoɔ ne awaresɛefoɔ atɛne. 5 Hommma sikaniberɛ mmma ho abrabɔ mu, na homma ho ani nsɔ deɛ ho wɔ; efiri sɛ waaka sɛ, “Mennyae ho na mempo ho.” 6 Ne saa nti, yebetumi de akokoɔduro aka sɛ,
“Nyankopɔn ne me boafoɔ;
Mensuro.
Ɛɛne ne nipa betumi de ayɔ me?”
7 Honkae ho mpayimfoɔ, bɛ a bɛkaa Nyankopɔn asɛm he kyerɛɛ ho; honhwɛ sɛdeɛ bɛ abrabɔ wieeɛ, na honsua bɛ gyidie. 8 Sɛnea Yesu Kristo teɛ nnora he, ɔte saa nnɛ, na ɔbɛyɛ saa ara daa. 9 Hommma nkyerɛkyerɛ ahodoɔ ne nsɛm foforɔ mmfa ho nkyinkyini, na ɔyɛ sɛ bɛ de adom hyɛ akoma dene, na ɔnyɛ nnuane a bɛ a bediiɛ he nni ho mfasoɔ biaa. 10 Yɛwɔ afɔrebokyia bi a bɛ a bɛyɔ som adwuma ntomadane he mu he nni ho kwane sɛ bedi so bibi. 11 Na mmoa a sɔfo panyini he de bɛ mogyaa bɔɔ bɔne ho afɔreɛ he bɛhye bɛ nsrabane he akyi. 12 Saa nti ne Yesu nso huu amane kuro he akyi sɛdeɛ ɔbɛyɛ a ɔde ɔno ankasa ne mogyaa bɛte mane he ho. 13 Saa deɛ a, homma yɛnkɔ ne nkyɛne kuro he akyi na yɛasoa n’ahohorabɔ a ohuu mu amaneɛ he; 14 efiri sɛ yenni kuro a ɔtena hɔ daa ya ha yi, na mmom nea ɔɔba he na yɛɛhwɛ no kwane dendene. 15 Nti homma yɛmfa ne so mmɔ aseda afɔreɛ ma Nyankopɔn, ɔne sɛ, aba a ofiri anofafaa a ɔbɔ ne dini mu. 16 Hommmu ho ani ngu papayɔ ne adekyɛ so, efiri sɛ, saa afɔreɛ he sɔ Nyankopɔn ani.
17 Homfa buo ne ahobrɛaseɛ ma ho mpayimfoɔ, efiri sɛ bɛwɛne ho kra sɛ bɛ a bebu ho akonta. Homma bɛmfa anigye nyɔ na ɔnyɛ ahomeguo so, sɛ bɛde ahomeguo a, ɔnyɛ mfasoɔ biaa mma ho.
18 Hommɔ mpaeɛ ma yɛ; efiri sɛ yɛwɔ ahotɔsoɔ sɛ yɛwɔ ahonim a ho te, yɛasiesie yɛ ho sɛ yebedi nɔkorɛ nnoɔma nyinaa mu. 19Metu ho fo sɛ honyɔ saa adeɛ yi anibereɛ so, na ama bɛde asane abɛka ho ho animuanimu yiaa.
Nhyirasɛm
20 Na asomdwie Nyankopɔn a ɔnam daa apam he mogyaa so, ayi nnwane he hwɛfoɔ kɛseɛ a ɔne yɛ Awurade Yesu afiri awufoɔ mu he, 21mma ho nni mu nnoɔma nyinaa mu na hoayɔ nea ɔpɛ, deɛ ɔyɔ ho mu adwuma he mfa Yesu Kristo so, sɛdeɛ ɔsɔ n’ani. Ɔno ne animuonyam nka no daa daa. Amen.
Afotusɛm a otwatoɔ ne nkyea
22Anuanom, metu ho fo sɛ honkura m’afotusɛm he mu, efiri sɛ m’atwerɛ no tiaa bi ne abra ho. 23Mepɛ sɛ hohu sɛ bɛagyae yenua Timoteo; na sɛ ɔba mmerɛ pa mu a me ne no bɛba abehu ho. 24Honkyea ho mpayimfoɔ ne ahoteefoɔ he nyinaa ma me. Bɛ a befiri Italia he kyea ho. 25Adom nka ho nyinaa. Amen.",https://www.bible.com/bible/3971/HEB.13.BBTP
YAKOBO NNIANIMU,"NNIANIMU
Krataa a ofiri Yakobo hɔ he yɛ Nyamesompa ho nhyehyɛeɛ ahodoɔ bi. Ɔtwerɛ kɔmaa “Nyankopɔn nkurofoɔ a bɛabɔ ahwete asaase so nyinaa”. Twerɛfoɔ he nam kasakoa a mu da hɔ so kyerɛ nyansa akwankyerɛ a ɔfa Kristosom su ne nneyɔeɛ ho. Ɔkasa fa ahonya ne hia, sɔhwɛ, subane pa, adwen-hunu a benya tia afoforɔ, gyidie ne nnwuma, sɛdeɛ bɛde kɛtrɛma yɔ adwuma, nyansa, ntɔkwapɛ, ahantan ne ahobrɛaseɛ, atemmuo a bɛde bu afoforɔ, ahohoahoa, ntoboaseɛ ne mpaebɔ ho. Afei nso twerɛfoɔ he ka bibi fa nyamesompa ho, a ɔno ne sɛ “bi bɛdwene nyanka ne akunafoɔ ho, bɛ ahohiahia mmerɛ mu, na ɔbɛte ne ho afiri wiase nkekaeɛ ho” (1:27). Afei nso, otu fo sɛ ɔnam sɛ biaa nnim adekyeɛ mu nsɛm nti, ɔnsɛ sɛ biaa de kyena hoahoa ne ho (4:13-16).
Krataa he si hia a ohia sɛ bɛde nnwuma bata gyidie ho, ne deɛ ɔsɛ sɛ ɔyɔ adwuma Kristosom mu so dua paa.
MU NSƐM
Nsɛm a odi kane 1:1
Kristoni ne sɔhwɛ 1:2-8
Hia ne ahonya 1:9-11
Amaneɛ ne sɔhwɛ 1:12-18
Setie yɛ adepa 1:19-27
Nyiyimu ho kɔkɔbɔ 2:1-13
Gyidie ne nnwuma 2:14-26
Kristoni ne ne kɛtrɛma 3:1-18
Kristoni ne wiase 4:1—5:6
Nhyehyɛeɛ ahodoɔ 5:7-20",https://www.bible.com/bible/3971/JAS.INTRO1.BBTP
YAKOBO 1,"Nkyea
1 Yakobo, Nyankopɔn ne Awurade Yesu Kristo akoa, twerɛ krataa yi de kɔma abusuakuo dummienu a bɛabɔ ahwete he de nkyea mma bɛ nyinaa.
Kristoni ne Sɔhwɛ
2 Me nuanom, sɛ hohyia sɔhwɛ ahodoɔ biaa a, hommu no anigyeɛ, 3efiri sɛ honim sɛ, ho gyidie he sɔhwɛ yɛ boasetɔ ho adwuma. 4Na homma boasetɔ nwie n’adwuma, sɛnea ɔbɛyɛ a ho bewie honhom mu nyini na ho ayɛ pɛ, a bibiaa ɔnka.
Nyansa a ofiri Nyankopɔn
5 Sɛ ho mu bi hia nyansa a, ma no mmisa Nyankopɔn a ɔma nnipa nyinaa adeɛ kwa na ahohora biaa nni mu he, na ɔde bɛma nipa korɔ he. 6 Na mmom ɔsɛ sɛ obisa no gyidie mu, a n’adwene ɔnyɛ no ntanta, efiri sɛ nea n’adwene yɛ no ntanta he te sɛ po asorɔkye a mframa bɔ no di akɔneaba. 7Na mma saa nipa he nsusu sɛ obenya Awurade hɔ bibiaa; 8efiri sɛ, nipa a n’adwene yɛ no ntanta he hinhim n’akwane nyinaa mu.
Hia ne ahonya
9 Ɔsɛ sɛ gyidini a ɔyɛ hiani he ma n’ani gye, efiri sɛ, ɔwɔ honhom mu ahonyadeɛ, 10 na defoɔ a ɔnyɛ gyidini he mma ne werɛ nho, efiri sɛ, ɔbetwam akɔ sɛ wiram nhwiren. 11 Na sɛdeɛ awia de ne hyeɛ pie, na ɔhye wira mma ne nhwiren te tɔ, ma nhwiren he ahoɔfɛ sɛe he, saa ne defoɔ nso betwam akɔ berɛ a ogu so ɔɔyɔ ne nnwuma he.
Amaneɛ ne sɔhwɛ
12 Nhyira ne nipa a ɔto ne bo ase sɔhwɛ mu. Na sɛ otumi gyina sɔhwɛ berɛ he mu a, obenya nkwa abotire a Awurade ahyɛ bɔ sɛ ɔde bɛma bɛ a bɛdɔ no he. 13Sɛ sɔhwɛ ba bi so a, mma onii he nka sɛ, “Nyankopɔn asɔ me ahwɛ”, efiri sɛ bi ntumi mfa bɔne nsɔ Nyankopɔn nhwɛ, na ɔno nso nsɔ bi nhwɛ. 14 Na mmom bi akɔnnɔ ne gyegye no, daadaa no na ɔsɔ onii he hwɛ; 15 na sɛ saa akɔnnɔ he nyinsɛne a, ɔwo bɔne, na sɛ bɔne he nso nyini a, ɔwo wuo. 16Me nuanom adɔfo, hommma bɛnnaadaa ho.
17 Akyɛdeɛ pa ne nnoɔma a ɔyɛ pɛ nyinaa firi soro, ofiri hann Agya he hɔ ne ba. Ɔno ne nsakraeɛ anaa adanedaneɛ sunsum biaa nni ne mu. 18 Ɔnam n’asɛm a ɔyɛ nɔkorɛ so ne woo yɛ, sɛdeɛ ɔbɛyɛ a ɔno ankasa ne pɛ bɛba mu, na yɛabɛyɛ sɛ n’abɔdeɛ mu aba a odi kane.
Asɛm he tie ne ne yɔ
19 Anuanom adɔfo, honhu yei sɛ: Ɔsɛ sɛ nipa biaa yɔ krado wɛne n’aso tie asɛm; ɔnsɛ sɛ ɔpere ne ho kasa; saa nso ne ɔnsɛ sɛ ɔpere ne ho fa abufuo; 20 efiri sɛ, abufuo nna Nyankopɔn tenenee mma. 21 Nti honto fi ne bɔne nyinaa ngu, na homfa ahobrɛaseɛ nye Nyankopɔn asɛm a bɛadua ne ho mu a obetumi agye ho kra nkwa he.
22 Honyɛ asɛm he yɔfoɔ, na mmom honnyɛ atiefoɔ kɛkɛ, nnaadaa ho ho. 23Na sɛ bi tie asɛm he kɛkɛ na wamfa anni dwuma a, ɔte sɛ nipa a ɔhwɛ n’ anim ahwehwɛ mu; 24na sɛ ɔhwɛ n’anim na ofiri hɔ kɔ a, hɔaa na ne werɛ afiri sɛdeɛ na ɔteɛ he. 25 Nso deɛ ɔhwɛ mmara a ɔyɛ pɛ mu he, mmara a ɔma ahofadie he tena ne mu, ɔnyɛ tiefoɔ werɛfirefoɔ na mmom ɔyɛ deɛ otie na ɔyɔ, bebehyira no deɛ ɔyɔ nyinaa mu.
26 Sɛ bi dwene sɛ ɔyɛ nyamesomni, na woanto ne kɛtrɛma nnareka na mmom ɔdaadaa n’akoma a, na ne nyamesom he yɛ kwa. 27Nyamesom a ho te na nkekaeɛ nni mu a Agya Nyankopɔn ani sɔ di: Sɛ bi bɛdwene nyanka ne akunafoɔ ho, bɛ ahohiahia mmerɛ mu, na ɔbɛte ne ho afiri wiase nkekaeɛ ho.",https://www.bible.com/bible/3971/JAS.1.BBTP
YAKOBO 2,"Nyiyimu ho kɔkɔbɔ
1 Me nuanom a hoyɛ yɛ Awurade Yesu Kristo a ɔyɛ animuonyam wura he mu agyidifoɔ he, ɔnsɛ sɛ honyɔ nyinyimu. 2Sɛ nipa bi a ɔhyɛ sikakɔkɔɔ nkaa ne ataade-pa ba ho nhyiamu ase, na sɛ hiani bi nso a ɔnhyɛ ataade-pa nso ba hɔ a, 3na sɛ hohu deɛ ɔhyɛ ataade pa he na hoka kyerɛ no sɛ, “Mepa wo kyɛw, bɛtena ha,” na mmom hiani he deɛ hoka kyerɛ no sɛ, “Gyina hɔ,” anaa, “Tena me nane ase fam ha,” a na 4honyɔɔ nyiyimu ho mu anaa, na homfaa adwemmɔne mmu atɛne anaa? 5 Anuanom adɔfo, hontie! Nyankopɔn nyii bɛ a wiasefoɔ bu bɛ sɛ ahiafoɔ he sɛ bɛnyɛ gyidie mu adefoɔ ne ahennie a ɔhyɛɛ ho bɔ ma bɛ a bɛdɔ no he ho adedifoɔ? 6Nso hoabu saafoɔ he animtia. Ɔnyɛ wiasefoɔ adefoɔ ne bɛhyɛ ho so he? Ɔnyɛ bɛ ne bɛtwe ho kɔ asennibea he anaa? 7Ɔnyɛ bɛ ne bɛka dini pa a bɛde frɛ ho he ho nsɛmmɔne he?
8 Sɛ hodi twerɛsɛm he mu adehye-mmara a ɔne sɛ, “Ɔsɛ sɛ wodɔ wo yɔnko sɛ wo ho” he so a, hoyɔ no yie. 9 Na mmom sɛ hoyɛ nyiyimu a, hoayɔ bɔne na mmara he bu ho atɛne sɛ hoyɛ mmaratofoɔ. 10 Na sɛ bi di mmara mũ he nyinaa so na ɔto baako a, waadi mmara he nyinaa ho fɔ, 11 efiri sɛ, deɛ ɔkaa sɛ, “Nsɛe awareɛ” heaa nso ne kaa sɛ, “Nni awu.” Saa nti, nea ɔnsɛe awareɛ na nso odi awu he, yɛ mmara he tofoɔ. 12 Sɛ ɔte saa deɛ a, homma ho kasaa ne ho dwumadie nyɛ nea ɔfata nnipa a bɛde adehyedie mmara he bebu ho atɛne; 13 efiri sɛ, atemmuo berɛ he, Nyankopɔn onhu biaa a wanhu afoforɔ mmɔbɔ he mmɔbɔ, nso mmɔborɔhunu di atemmuo so nkunim.
Gyidie a nnwuma nni mu he awu
14 Anuanom, mmɛ mfasoɔ ne ya so sɛ bi bɛka sɛ ɔwɔ gyidie na onni nnwuma? Saa nipa he gyidie betumi agye no nkwa anaa? 15Sɛ wo nuabeema anaa wo nuabaa bi da adagya na onya n’ano aduane a, 16 na ho mu baako ka kyerɛ no sɛ, “Fa asomdwie kɔ; wo ho nyɛ wo hye, na didi mee,” na woama no deɛ ohia honam fam a, mmɛ mfasoɔ ne ya so? 17Saa ara ne gyidie nkoaa ya hɔ na onni dwuma a, na waawu.
18 Nso bi bɛka sɛ, “Wowɔ gyidie, na me nso mewɔ nnwuma.” Kyerɛ me wo gyidie a nwuma nka ho, na mede me nnwuma bɛkyerɛ wo me gyidie. 19Wogyidi sɛ Nyankopɔn yɛ baako; woyɛ no yie. Mpo ahonhommɔne nso gye saa di, na bɛ ho popo. 20O! nipa hunu, nti wopɛ sɛ bi ne nna no adi nkyerɛ wo sɛ gyidie a nnwuma nka ho he awu anaa? 21 Ɔnnyɛ nnwuma mu ne bebuu yɛ nana Abraham bem mmerɛ a ɔde ne ba Isak maeɛ ya afɔrebokyia so he anaa? 22Woahu sɛ ne gyidie ne ne nnwuma nyinaa bom yɔɔ adwuma, na gyidie nam nnwuma so wiee pɛyɛ. 23 Na ɔnam so maa twerɛsɛm he baa mu sɛ, “Abraham gyee Nyankopɔn diiɛ, na Nyankopɔn buu ne gyidie he sɛ tenenee maa no,” na bɛfrɛɛ no Nyankopɔn adamfo. 24Woahu sɛ ɔnam nnwuma nso so ma bebu bi bem, na ɔnyɛ gyidie nkoaa so. 25 Ɔnyɛ dwamamfoɔ Rahab nnwuma so ne bɛnam buu no bem, berɛ a ɔnam akwansrafoɔ a ɔgyee bɛ na ɔmaa bɛfaa kwane foforɔ so kɔeɛ he anaa? 26 Na sɛdeɛ nipadua a honhom nni mu he awu he, saa ara ne gyidie a nnwuma nni mu nso awu.",https://www.bible.com/bible/3971/JAS.2.BBTP
YAKOBO 3,"Kɛtrɛma dwodwoɔ
1Anuanom, hommpere ho ho nyɛ akyerɛkyerɛfoɔ, efiri sɛ sɛnea honim he, bebebu yɛ a yɛyɛ akyerɛkyerɛfoɔ he atɛne a mu ɔdene; 2na yɛ nyinaa yɔ mfomsoɔ bebree. Nipa biaa a ɔnyɔ mfomsoɔ kasa mu he yɛ pɛ, na otumi to nipadua he nyinaa nnareka. 3Sɛ yɛde nnareka to pɔnkɔ ano ma no yɔ setie ma yɛ a, yetumi ka aboa he kɔ faako a yɛpɛ. 4Hwɛ hyɛne nso, ɔnam ne kɛseɛ nti mframa a mu ɔdene ne tumi pia no, nso bɛde bibi ketewa bi ne ka no ma deɛ hyɛnkafoɔ he pɛ sɛ ɔkɔ biaa odi so. 5Saa ne kɛtrɛma nso teɛ, ɔyɛ honam akwaa a osua deɛ, nso ɔhoahoa ne ho nnoɔma akɛseɛ ho.
Hwɛ kwaeɛ kɛseɛ a gya ketewa bi tumi hye ne nyinaa! 6 Na kɛtrɛma te sɛ gya; ɔyɛ nipadua akwaa a ɔte sɛ kuro a amumuyɔ ahyɛ mu ma, efiri sɛ, ɔde nkekaeɛ ba nipadua he nyinaa ho, na ɔde gya to asetena kwane nyinaa mu, na amanehunu kuro he mu ne ɔsɔ gya he. 7Na dasani tumi hyɛ ntɔteboa ne ntakraboa, mmoa a bɛwea ne bɛ a bɛya po mu nyinaa so. Nipa tumi yɔ yei nyinaa 8 nso kɛtrɛma deɛ, ontumi nnya ho ahohyɛsoɔ, kɛtrɛma yɛ ade bɔne a ɔyɛ werɛmfoɔ a awuduro ahyɛ no ma. 9 Ɔno ne bɛde hyira Awurade ne Agya he, na ɔnoaa nso ne bɛde dome nnipa a bɛayɔ bɛ sɛ Nyankopɔn nsɛso. 10Ano korɔ heaa mu ne nhyira ne nnome firi ba. Me nuanom, ɔnsɛ sɛ ɔba saa. 11Nti nsuo korɔgyee ne nsuo a ahono betumi afiri nsuo aniwa korɔ mu aba anaa? 12Me nuanom, sɛnea borɔdoma ntumi nso ngo aba he, na bobe nso ntumi nso borɔdoma aba he, saa ara nso ne asuti a ɔyɛ nkyenenkyene ntumi mma nsu pa.
Nyansa ahodoɔ mmienu
13 Ho mu hwane ne yɛ nyansafoɔ ne nimdefoɔ? Ma no mfa n’abrabɔ pa nkyerɛ sɛ ɔdwo, na ofiri nyansa mu ne yɔ ne nnwuma. 14 Nso sɛ ahoɔyeya dendenndene ne pɛsɛmenkomenya ya ho akoma mu a, honnhoahoa ho ho na honnni torɔ ntia nɔkorɛ he nso. 15 Saa nyansa yi mfiri soro, na mmom, ɔyɛ wiase nyansa a mfasoɔ biaa nni mu na ofiri ahonhommɔne. 16Na baabi a anibereɛ ne pɛsɛmenkomenya ya he, hɔ nso ne basabasa ne bɔne nyinaa bi ya. 17Na nyansa a ofiri soro he deɛ, deɛ odi kane ne sɛ, ho te, na afei ɔpɛ asomdwie, ɔdwo, ɔwɔ asoɔmmerɛ, ɔwɔ nteaseɛ; ahummɔborɔ ne aba pa ahyɛ no ma, a ɔnyɛ nyiyimu anaa nyaatwom kwane biaa so. 18 Na begu tenenee aba asomdwie mu ma bɛ a bɛpɛ asomdwie.",https://www.bible.com/bible/3971/JAS.3.BBTP
YAKOBO 4,"Wiase Adamfofa
1 Hefa ne kõ ne apereapereɛ a ɔya ho mu yi firi ba? Omfiri ho akɔnnɔ a ɔne honam akwaa di ako ya ho mu he? 2Hopɛ bibi nso honnya; nti ho di awu. Ho anibere bibi nso honnya; nti hodi akõ ne apereapereɛ. Honnya, efiri sɛ hommisa. 3Hobisa nso ho nsa nka, efiri sɛ hobisa no kwammɔne so, sɛdeɛ hode bedi ho honam akɔnnɔ ho dwuma. 4 Ei awaresɛefoɔ! Honnim sɛ wiase yi adamfofa yɛ tane a bɛ tane Nyankopɔn anaa? Biaa a ɔpɛ sɛ ɔyɛ wiase adamfo yɛ Nyankopɔn tamfoɔ. 5 Anaa hosusu sɛ twerɛsɛm he ka no kwa sɛ, “Nyankopɔn twe honhom a ɔde adua yɛ mu he ho ninkunu?” 6 Nso adom a ɔde ma he dɔɔso; nti ɔka sɛ,
“Nyankopɔn si ahantafoɔ kwane,
na ɔdom ahobrɛaseɛfoɔ.”
7 Ne saa nti hommrɛ ho ho ase nhyɛ Nyankopɔn ase. Honnsi bronsam kwane, na ɔbɛdwane afiri ho nkyɛne. 8 Hommɛne Nyankopɔn na ɔno nso bɛtwe abɛne ho. Honhohoro ho nsa, na homma ho akoma mu nte, ho nnebɔnyɛfoɔ a ho adwene yɛ ntanta. 9Hontwa adwo na hommɔ bena na honsu. Homma ho anigyeɛ nnane benabɔ na ho ahosɛpɛ nso nane aboobodie. 10 Hommrɛ ho ho ase Awurade anim, na ɔbɛma ho so.
Atenyie ho kɔkɔbɔ
11Anuanom, honnnka nsɛmmɔne ntia ho ho. Nipa biaa a ɔka asɛmmɔne tia bi he anaa obu bi atɛne he, ɔka asɛmmɔne tia mmara he na obu mmara he atɛne; nso sɛ wobu mmara he atɛne a, wonyɛ mmara he sodifoɔ, na mmom, woyɛ temmufoɔ. 12 Na Nyankopɔn ne yɛ mmarahyɛfoɔ ne temmufoɔ a obetumi agye nkwa na obetumi asɛe nso. Na wo ne hwane a wobu bi atɛne?
Mfa kyena nhoahoa wo ho
13 Mhõõ, afei ho nso ɛ! Ho a hoka sɛ, “Nnɛ anaa kyena yɛbɛkɔ kuro yei anaa foforɔ so na yɛadi afe hɔ, adi dwa na yɛapɛ sika,” 14 nso honnnim adekyeeɛ mu nsɛm. Honnim nea obesi ho nkwa ho? Hote sɛ huhuo a ɔya hɔ mmerɛ tiaa bi na ɔyera. 15 Nea ɔsɛ sɛ ho ka mmom ne sɛ, “Sɛ ɔyɛ Awurade pɛ a, yɛbɛtena ase ayɔ yei anaa yei.” 16Nso sɛdeɛ ɔteɛ yi, ho hoahoa ho ho ahantan kwane so; saa ahohoahoa he nyinaa yɛ bɔne. 17 Nti nipa biaa a onim deɛ ɔyɛ na wannyɔ he, ɔyɛ bɔne mma no.",https://www.bible.com/bible/3971/JAS.4.BBTP
YAKOBO 5,"Ahonyafoɔ a bɛhyɛ binom so ho kɔkɔbɔ
1 Afei ho adefoɔ, honnyina yie, ɔnam amanehunu a ɔɔba ho so nti honsu na hommɔ bena. 2 Ho ahonyadeɛ he aporɔ, na nnwenweboa awe ho ntoma ne ho ntaadeɛ. 3Ho sikakɔkɔɔ ne dwetɛ awe naakyee, na ne naakyee he bedi adanseɛ atia ho, na obɛhye ho honam sɛ gya. Hoahyehyɛ agyapadeɛ ama nna a odi akyire yi. 4 Hontie! Apaafoɔ a bɛyɔɔ ho afuom adwuma a hosisii bɛ faa bɛ akatua he ɔɔteam gu ho so, na Awurade a ɔya soro he aso ate atwafoɔ a betwaa ho nnɔbae he nteamu. 5 Hode asetena pa ne ahohwie atena asaase yi so; hoama ho akoma adɔre sradeɛ ama kũ da. 6Hoabu teneneeni fɔ na hoaku no a onsi ho kwane.
Amanehunu mu aboterɛ
7 Nti adɔfonom, honto ho bo ase nkosi sɛ Awurade bɛba. Kuani a ɔhwɛ ne nnɔbae a ofiri asaase mu ba kwane he nya ntoboaseɛ kosi sɛ obenya sukane ne berempɔnsuo. 8Saa na ɔsɛ sɛ ho nso hoto ho bo ase. Honhyɛ ho akoma dene, efiri sɛ Awurade maeɛ he abɛne. 9Adɔfonom, honngu ahome ntietia ho ho ho ho, na bɛammu ho atɛne. Honhwɛ, temmufoɔ he gyina aboboɔ he ano! 10 Adɔfonom, homma adiyifoɔ a bɛkasaa Awurade dini mu he nyɛ nhwɛsoɔ ma ho ya amanehunu ne boasetɔ ho. 11 Nɔkwasɛm ne sɛ, yebu bɛ a behuu amane, too bɛ bo ase ya amanehunu mu he sɛ bɛwɔ anigyeɛ amapa. Hoate Hiob amanehunu mu boasetɔ ho asɛm, na hoahu Awurade botae, sɛdeɛ ɔyɛ ayamyefoɔ ne mmɔborɔhunufoɔ he.
12 Ne nyinaa mu he, adɔfonom, honnka soro anaa asaase ntam, anaa ntam foforɔ biaa, na mmom, homma ho ɛɛ, nyɛ ɛɛ, na ho Daabi nso nyɛ daabi, na hoankɔ afobuom.
Gyidie mpaebɔ
13 Bi ya ho mu a ohu amane anaa? Homma no mmɔ mpaeɛ. Bi ani agye anaa? Homma no nto ayeyie nnwom. 14 Bi ya ho mmu a ɔyare anaa? Homma no mfrɛ asafo he mu mpayimfoɔ na bɛmmɔ mpaeɛ mma no, na bɛnsra no ngo Awurade dini mu. 15 Na gyidie mpaebɔ bɛgye yarefoɔ he nkwa, na Awurade bɛmma no so; na sɛ woayɔ bɔne bi a, ɔde bɛkyɛ no. 16Ne saa nti honkeka ho mfomsoɔ nkyerɛkyerɛ ho ho ho ho, na hommɔ mpaeɛ ma ho ho ho ho, na hoanya ayaresa. Teneneeni mpaebɔ a mu ɔdene tumi yɔ nnoɔma bebree. 17 Na Elia yɛ nipa te sɛ yɛaa, nso ɔbɔɔ mpaeɛ dendene sɛ nsuo ntɔ, na mfie mmeɛnsa ne bosome nsia nsuo antɔ asaase yi so. 18 Na afei, ɔbɔɔ mpaeɛ bio, na soro maa nsuo na asaase nso sõõ n’aba.
19 Anuanom, sɛ ho mu bi mmane firi nɔkorɛ he ho na foforɔ de no sane ba kwanpa he so a, 20 ɔsɛ sɛ hohu sɛ bi a ɔdane debɔnyɛni firi ne kwammɔne so he bɛgye debɔnyɛni he kra afiri wuom na ɔbɛkata bɔne bebree so.",https://www.bible.com/bible/3971/JAS.5.BBTP
1 PETRO NNIANIMU,"NNIANIMU
Petro krataa a odi kane he, ɔtwerɛ kɔmaa Akristofoɔ a ɔfrɛɛ bɛ sɛ “nnipa a Nyankopɔn ayi bɛ,” na bɛabɔ ahwete ya Asia Kumaa atifi fam. Ne botaeɛ titire ne sɛ, ɔbɛhyɛ n’akenkanfoɔ nkurane, bɛ a berɛ he mu, esiane bɛ gyidie nti behuu amane ya taa mu. Twerɛfoɔ he kae n’akenkanfoɔ he sɛ, asɛmpa a ɔfa Yesu Kristo a, ne wuo, ne wusɔreɛ mu ne bɔhyɛ a ɔfa ne mmaeɛ ho ma bɛ anidasoɔ he ho. Esiane yeinom nyinaa nti bennya boasetɔ nnye ntom, mfa amanehunu mu. Bennya awerɛhyɛmu sɛ ɔyɛ deɛ bɛde ɔsɔ bɛ gyidie mapa ahwɛ, na bebenya akatua “da a Yesu Kristo beyi ne ho adi he” (1:7).
Deɛ twerɛfoɔ he de ka ne nkuranhyɛ ya haw berɛ mu ho ne sɛ, otuu bɛ fo sɛdeɛ bɛbɛtena ase sɛ Kristo nkurofoɔ.
MU NSƐM
Nsɛm a odi kane 1:1-2
Nyankopɔn nkwagyeɛ ho nkaeɛ 1:3-12
Kronkronyɛ ho afotuo 1:13—2:10
Kristoni asɛdeɛ amanehunu berɛ mu 2:11—4:19
Kristoni ahobrɛaseɛ ne som 5:1-11
Awieeɛ 5:12-14",https://www.bible.com/bible/3971/1PE.INTRO1.BBTP
1 PETRO 1,"1 Me Petro, Yesu Kristo somafoɔ, twerɛ saa krataa yi de kɔma Nyankopɔn nnipa a bɛayi bɛ a bɛahwete sɛ ahɔhoɔ kɔ Ponto, Galatia, Kapadokia, Asia ne Bitinia amantam mu he. 2 Ɔnam Agya Nyankopɔn botaeɛ so ne beyii ho, na ɔnam ne Honhom so tee ho ho sɛ honyɔ setie mma Yesu Kristo na ɔnam so ama ne mogyaa he ate ho ho. Adom ne asomdwie mmorosoɔ nka ho.
Anidasoɔ a ɔya nkwa mu
3Nhyira nka yɛ Awurade Yesu Kristo Nyankopɔn; saa Nyankopon yi ne yɛ n’Agya nso. Esiane n’ahummɔborɔ pii nti, ɔnam nyane a onyanee Yesu Kristo firii wuo mu he so maa yɛ nkwa foforɔ. Yei ama yɛanya anidasoɔ a atim, 4 ne agyapadeɛ a ɔmporɔ a ho nni dɛm, na ɔmpa a bɛde asie soro ama ho. 5 Na Nyankopɔn bɛfa ne tumi he so ahwɛ sɛ honam gyidie so benya nkwagyeɛ a bɛasiesie sɛ bebeyi no adi berɛ a odi akyire he mu. 6 Ɔyam sɛ, ebia seesei ɔbɛba sɛ, esiane haw pii a hobɛfa mu he nti, ho werɛ bɛho deɛ, nso homma ho ani nnye saa asɛm yi ho, 7 na ama bɛahu sɛ ho gyidie he yɛ kann, na ɔsombo kyɛne sikakɔkɔɔ mpo. Sikakɔkɔɔ a betumi sɛe no he mpo, bɛde gya sɔ hwɛ, nti ho gyidie a ɔsom bo kyɛne sikakɔkɔɔ he, ɔsɛ sɛ bɛsɔ hwɛ hu sɛ, obetumi agyina anaa. Ɔno akyi ansa na da a Yesu Kristo bɛba he, hoanya animuonyam. 8 Ɔyam sɛ honhu Yesu seesei yi deɛ, nso hodɔ no. Honhuu no da, nso hogye no di, na ho ho siane ho anigyeɛ a onni kabea a animuonyam yam, 9 sɛ honya ho gyidie akatua a ɔyɛ ho kra nkwagyeɛ he. 10 Saa nkwagyeɛ yi ne adiyifoɔ a bɛhyɛɛ adom a hobenya he ho nkɔm he de mmɔdemmɔ hwehwɛɛ mu pɛɛpɛɛ mu yie. 11 Bɛhwehwɛɛ berɛ korɔ ne berɛ ahodoɔ a Kristo honhom a ɔya bɛ mu dii kane daa no adi faa n’amanehunu ne akyire animuonyam a ɔbɛba he ho. 12 Nyankopɔn daa no adi kyerɛɛ saa adiyifoɔ he sɛ, ɔnyɛ bɛ ho ne bɛsomeeɛ na mmom ho ne bɛde nnoɔma a asie na bɛɛka ho asɛm he ɔɔsom ho. Na akyire yiaa bɛada Asɛmpa he adi akyerɛ yɛ nyinaa. Saa Honhom Kronkron he a bɛsoma no firii soro he tumi so ne bɛnam kasa kyerɛɛ bɛ; saa tumi heaa so ne bɛnam kasa kyerɛɛ yɛ nso. Yeinom yɛ nnoɔma bi a abɔfoɔ mpo pɛɛ sɛ behu mu.
Abrabɔ kronkron
13 Nti honsi ho adwene pi, na homma ho ani nna hɔ. Honnyina yie, na homma ho ani nna adom a bɛde bɛma ho Yesu Kristo ba a ɔbɛba he mu he so. 14 Sɛ hoyɛ asoɔmmerɛ mma yi, ɔnsɛ sɛ homma akɔnnɔ abrabɔ a odii ho so berɛ a na honnim Nyankopɔn he di ho so bio, 15na mmom, ɔsɛ sɛ hoyɛ kronkron bibiaa a hoyɔ mu sɛnea Nyankopɔn a ɔfrɛɛ ho he yɛ kronkron he, 16 na bɛatwerɛ sɛ, “Ɔsɛ sɛ hoyɛ kronkron, efiri sɛ, meyɛ kronkron.” 17 Na sɛ hofrɛ deɛ ɔnhwɛ nnipa anim, na obu atɛne sɛdeɛ biaa adwuma teɛ he sɛ Agya a, homfa suro mmɔ ho bra ho ahɔhobea tenabea yi mu. 18 Sɛ honim sɛ bɛamfa nnoɔma a ɔporɔ, te sɛ dwetɛ anaa sikakɔkɔɔ ne gyee ho firii ho abrabɔ hunu a ho nya firii ho agyanom nkyɛne he mu, 19 na mmom, bɛde Kristo a ɔte sɛ adwammaa a onni dɛm ne nkekaeɛ he mogyaa a ne boɔ ɔdene he ne gyee ho. 20 Ansa na Nyankopɔn bɔɔ wiase he, na waayi no dada, na ho nti ne nna a odi akyire yi he, wada no adi. 21 Ɔnam ne so ne hogyee Nyankopɔn a onyanee no firii awufoɔ mu na ɔmaa no animuonyam he diiɛ. Ɔnam so ama ho gyidie ne ho anidasoɔ atim Nyankopɔn mu. 22Afei a hoayɔ setie ama nɔkorɛ he de adwira ho kra ho ama hoanya nuadɔ a nyaatwom nni mu he, homfiri ho akoma nyinaa mu nnodɔ ho ho. 23 Na bɛamfiri aba a ɔporɔ mu, na mmom befiri nea ɔmporɔ mu, ɔne sɛ bɛnam Nyankopɔn asɛm a ɔte ase na ɔbɛtena hɔ he so ne awo bɛ foforɔ. 24 Sɛnea Twerɛsɛm he ka sɛ, “Nnipa nyinaa te sɛ serɛ; na bɛ animuonyam te sɛ nhwiren. Serɛ he wu ma ne nhwiren he pre gu, 25 nso Awurade asɛm he ya hɔ daa nyinaa.” Yei ne Asɛmpa he a bɛaka akyerɛ ho he.",https://www.bible.com/bible/3971/1PE.1.BBTP
1 PETRO 2,"Boɔ a Nkwa wɔ mu ne Mane Kronkron
1 Hontwe ho ho mfiri bɔne nyinaa, nnaadaa nyinaa, nyaatwom, anibereɛ ne sɛ hooka nsɛm de agu nnipa ho fi, ho. 2 Honyɛ sɛ nkokoa a bɛɛpre honhom mu nofosuo kronkron anom na sɛ honom a, hoanyini akɔ nkwagyeɛ mu, 3 efiri sɛ hoaka Awurade ayamyɛ he ahwɛ. 4 Hommra Awurade a ɔyɛ boɔ a nkwa yam he nkyɛne. Ɔno ne nnipa poo no, na Nyankopɔn ani so deɛ ɔyɛ nea wayi no, na ɔsom bo he. 5 Ho nso hote sɛ aboɔ a nkwa yam a bɛnam so oosi honhom mu dane a ɔbɛyɛ asɔfokuo Kronkron a bɛnam Yesu Kristo so bɛbɔ honhom mu afɔdeɛ a ɔsɔ Nyankopɔn ani ya mu. 6 Na ɔya atwerɛ he mu sɛ:
Hwɛ, mede tweaso tiboɔ
a bɛayi he na ne boɔ ɔdene ato Sion,
na deɛ ɔgye no di he ani onnwu.
7 Saa boɔ yi ho wɔ mfasoɔ yie ma ho a hogye di, na bɛ a bɛnnye nni he deɛ asɛm he abam sɛ: “Boɔ a abantofoɔ apo he, abɛyɛ tweasotiboɔ,” 8ne sintiboɔ ne sintiduatoɔ botane ama bɛ.
Bɛne besonti,
efiri sɛ bɛanyɛ setie amma asɛm he.
Ɔno nti na beyii bɛ maeɛ.
9 Na ho deɛ, hoyɛ abusua a bɛayi ho, sɛ adehyeɛ asɔfokuo, mane kronkron, Nyankopɔn ankasa nkurofoɔ a bɛayi ho sɛ honka n’anwanwadwuma he ho asɛm. Ɔno na ɔfrɛɛ ho firi sum mu baa ɔno ankasa hann nwanwasono he mu.
10 Nna bi a atwam he, na honnyɛ Nyankopɔn nkurofoɔ,
nso afei, hoyɛ ne nkurofoɔ;
nna bi a atwam he na honnim Nyankopɔn mmɔborɔhunu he,
nso sɛsei deɛ, hoanya ne mmɔborɔhunu he.
Hontena ase sɛ Nyankopɔn nkoa
11 Adɔfonom, mekasa kyerɛ ho sɛ ahɔhoɔ ne amamfrafoɔ a hoya wiase. Hontwe ho ho mfiri honam akɔnnɔ a ɔne kra he di asie he ho. 12 Hommɔ bra pa ya amanamane mufoɔ a hofra bɛ mu he mu, na sɛ bɛka ho ho nsɛm sɛ hoyɛ nnebɔnyɛfoɔ a, bɛahu ho papa a hoayɔ he nso nam so ahyɛ Nyankopɔn animuonyam, “nsrada” he.
13 Hommrɛ ho ho ase Awurade dini mu mma nnipa nhyehyɛeɛ nyinaa, sɛ ɔyɛ hempɔno 14anaa amradofoɔ a hempɔno he asoma bɛ sɛ bɛntwe nnebɔnyɛfoɔ aso, na bɛnkamfo bɛ a bɛyɛ papa he. 15 Na yei ne deɛ Nyankopɔn pɛ, sɛ hode papayɔ si nnipa a benni adwene he nkwaseasɛm ano. 16 Hontena ase sɛ nnipa a bɛde bɛ ho, na bɛmfa bɛ ahofadie he nyɔ bɔne biaa nso. Na hontena ase sɛ Nyankopɔn nkoa. 17 Homfa anidie mma nnipa nyinaa. Honnɔ anuanom agyidifoɔ. Honsuro Nyankopɔn, na homfa anidie mma hempɔno. 18 Ho, nkoa nso, hommrɛ ho ho ase mma ho wuranom, na honnni bɛ a bɛ yam yɛ na bɛ tim ɔmmrɛ nkoaa ni, na mmom honni bɛ a bɛ tim ɔdene nso ni. 19Nipa a ɔsɔ Nyankopɔn ani ne dea ɔnam Nyankopɔn ho ahonim nti, ɔde awerɛhoɔ hu amane a nka ɔnsɛ sɛ ohu, na ne nyina mu he, ogyina pintinn. 20 Na sɛ hoyɔ bɔne na bɛhwe ho, na honya ho boasetɔ a, mmɛ mfasoɔ ne hobenya? Na mmom sɛ hoyɔ papa na hohu amane na honya ho boasetɔ a, Nyankopɔn behyira ho. 21 Na yei nti ne Nyankopɔn frɛɛ ho, efiri sɛ, Kristo he ankasa huu amanneɛ maa ho de saa nhwɛso he gya ho, sɛnea hobedi n’anammɔno akyi.
22 Ɔno na wanyɛ bɔne,
na bɛanhu nnaadaa biaa nso n’anum.
23Bedidii no atɛm he, wammua bɛ. Ohuu amane he, wampoopoo n’ani, na mmom ɔde n’asɛm hyɛɛ deɛ obu atɛntenenee he nsa. 24 Kristo he ankasa soaa yɛ bɔne ya ne honam mu kɔɔ asennua he so sɛnea yebewu ama bɔne, na yɛatena ase tenenee mu. Ne mmaa ntampeɛ mu ne hoanya ayaresa. 25 Na hote sɛ nwane a bɛayera nso afei deɛ, hoasane abedi ho kra Hwɛfoɔ ne Wɛmfoɔ he akyi.",https://www.bible.com/bible/3971/1PE.2.BBTP
1 PETRO 3,"Yerenom ne Kununom
1 Saa nso ne ho, ayerenom, ɔsɛ sɛ hobrɛ ho ho ase ma ho kununom sɛnea ɔbɛyɛ a sɛ bɛ mu bi nnye asɛm he nni a, ho subane pa he bɛtwetwe no ama no agye asɛm he adi, 2sɛ bebehu bɛbɛhwɛ ho abrabɔ a hoobɔ no tenenee ne nyamesuro mu he. 3 Hommma ho ahoɔfɛ nyɛ nnipa ani so deɛ te sɛ ti a hoayɔ no kyɛnkyerɛnn, anaa sika kaawa a hohyɛ anaa ntoma papa a hofira, 4na mmom homma ɔnyɛ akoma a hode dwoɔ ne honhom a ɔyɛ dinn asiesie no. Ɔno ne sɔ Nyankopɔn ani. 5Saa kwane yi so ne mmaa agyidifoɔ a bɛtenaa ase tete he a na bɛwɔ anidasoɔ Nyankopɔn mu he nam brɛɛ bɛ ho ase maa bɛ kununom, de kyerɛɛ bɛ ahoɔfɛ. 6 Sara yɔɔ saa. Ɔyɔɔ setie maa Abraham, na ɔfrɛɛ no “Me wura.” Sɛ hoyɔ papa na hommma bibiaa mmɔ ho hu a, hedeɛ na seesei hoyɛ ne mmamaa.
7 Saa ne ho, kununom nso, ɔsɛ sɛ hodwene ho yerɛnom ho ya ho asetena mu. Homfa anidie mma bɛ, na honhu sɛ bɛyɛ mmerɛ kyɛne ho, na afei nso honhu sɛ bɛne ho yɛ adedifoɔ, na bibi ansi ho mpaebɔ kwane.
8N’awieeɛ ne sɛ, ho nyinaa hontena ase asomdwie mu. Honnya tema mma ho ho ho ho. Honnodɔ ho ho ho ho, na honyɛ ahummɔborɔ, na hommrɛ ho ho ase. 9 Hommfa bɔne ntua bɔne so ka, na hommfa yea nso ntua yea so ka. Na mmom daa, honhyirahyira, efiri sɛ, ɔno ne bɛma ho anya nhyira. 10 Na
deɛ ɔdɔ nkwa
na ɔpɛ sɛ ohu nna pa he,
ma no nyi ne kɛtrɛma mfiri bɔne mu,
ne n’ano na anka nnaadaasɛm.
11Ma no nkyiri bɔne na ɔnyɔ papa,
ma no nhwehwɛ asomdwie na onni akyire.
12Efiri sɛ Awurade ani ya bɛ a bɛtene so,
na n’aso abie ama bɛ mpaebɔ,
na bɛ a bɛyɔ bɔne deɛ, Awurade ani kyiri bɛ.
13Sɛ wobɔ tenenee ho mmɔdene a, hwane ne betumi aha ho? 14 Na sɛ tenenee nti hohu amane mpo a, hoyɛ nhyira. Honnsuro nnipa, na hommma hwee nnha ho. 15 Na mmom homfa anidie mma Kristo sɛ Awurade na honsom no ho akoma. Honsiesie ho ho sɛ, berɛ biaa a bi bebisa gyidi a howɔ ya ho mu he ho asɛm he, hobɛkyerɛ no aseɛ 16dwoɔ ne anidie kwane so. Honkura ahonim pa mu na bɛ a bɛka ho Kristo mu abrabɔ pa ho nsɛmmɔne he ani awu asɛm a bɛka tia ho he ho. 17 Na sɛ hohu amane papa ho na sɛ ɔyɛ Nyankopɔn pɛ sɛ ɔba saa a, ɔyɛ sene sɛ hohu amane ɔnam bɔne a hoayɔ nti. 18 Na Kristo nso huu bɔne ho amane prɛko; ɔno a ɔtene he wu maa abɔnefoɔ, na ɔde ho akɔ Nyankopɔn nkyɛne; ɔno na bekuu no honam mu nso, ɔnam Honhom he so sɔreeɛ, 19 na ɔkɔkaa Asɛmpa he kyerɛɛ ahonhom a bɛdeda afiase 20 a tete he bɛyɛɛ asoɔdenfoɔ, berɛ a Nyankopɔn abodwokyɛre twɛneeɛ, Noa nna a bɛɛyɔ adaka he mu. Yei mu ne akra kakraa bi a bɛyɛ nwɔtwe nyaa nkwa nsuo no mu. 21 Ɔno na afei ne nsɛso a ɔno ne asubɔ he, gye ho nso nkwa, a ɔnyɛ honam ho fi yi mu, na mmom ɔyɛ ahonim pa ho adebisa a Yesu Kristo wusɔreɛ nti yɛnam so yɛ Nyankopɔn deɛ. 22 Saa Yesu yi ne kɔɔ soro na ɔte Nyankopɔn nifa, na bɛde abɔfoɔ ne bɛ a tumidie ahyɛ n’ase.",https://www.bible.com/bible/3971/1PE.3.BBTP
1 PETRO 4,"Fieahwɛfoɔ pa ya Nyankopɔn adom mu
1Esiane sɛ Kristo huu amane ne honam mu nti, ho nso homfa adwene korɔ heaa bi mfa nhyɛ ho ho dene. Efiri sɛ, biaa a ohu amane honam mu he ne bɔne nni bibiaa yɔ. 2Efiri seesei ɔɔkɔ he, ho nna a aka ya asaase so ha he, ɔsɛ sɛ Nyankopɔn ne di ho abrabɔ so, na mmom ɔnyɛ nipa akɔnnɔ. 3 Yɛ asetena berɛ a atwa mu he, yɛsɛe berɛ yɔɔ anyeaniefoɔ apɛdeɛ, sɛ yɛnantee ahohwie, akɔnnɔ, nsaboro, agobɔne, didimeeɛ ne abosonsom a bɛkyiri mu. 4Seesei ɔyɛ anyeaniefoɔ he nwanwa sɛ ho ne bɛ mmɔ mu mmu ahuhubra bio, ɔno nti, bɛka ho ho nsɛmmɔne. 5 Nso bebebu bɛ ho nkonta akyerɛ Nyankopɔn a wasiesie ne ho bu ateasefoɔ ne awufoɔ atɛne he. 6 Saa nti ne bɛkaa Asɛmpa he kyerɛɛ awufoɔ, sɛdeɛ bebebu bɛ atɛne sɛ ateasefoɔ a bɛya honam mu, na bɛatena ase honhom mu sɛ Nyankopɔn. 7 Nnoɔma nyinaa awieeɛ abɛne. Saa nti homma ho adwene mu nna hɔ, na ho ani nna hɔ mma mpaeɛ. 8 Ne titire koraa he, honnodɔ ho ho yie, efiri sɛ, dɔ kata bɔne nyinaa so. 9 Honyɔ ahɔhoyɛ a anwiinwii biaa nni mu. 10Honhom mu adom a biaa anya he, onnyina so mfa nsom afoforɔ sɛ Nyankopɔn adom ahodoɔ he ho fie ahwɛfoɔ pa. 11 Sɛ bi ɔɔka asɛm a ɔnka Nyankopɔn asɛm. Biaa a ɔsom he, mfa ahoɔdene a Nyankopɔn de ma no he nsom sɛnea bibiaa mu, bɛbɛfa Yesu Kristo so ahyɛ Nyankopɔn a animuonyam ne tumi wɔ no daadaa he animuonyam. Amen!
Amaneɛ a Kristo nti Behu
12 Anuanom, hommma amanehunu a hoohu he nyɛ ho nwowa te sɛ nea hontee ho asɛm da. 13 Na mmom, homma ho ani nnye sɛ ho ne Kristo oohu amane sɛnea ho ani bɛgye na ho adi ahurusie da a n’animuonyam bɛda adi he. 14 Nhyira nka ho sɛ Kristo dini nti bɛya ho, efiri sɛ animuonyam honhom a ɔyɛ Nyankopɔn honhom he ya ho so. 15Nso ɔnsɛ sɛ ho mu biaa hu amane sɛ wudifoɔ anaa korɔmfoɔ anaa dwotwafoɔ anaa sɛmpɛfoɔ. 16 Na sɛ hohu amane ya ho Kristosom ho a, hommma ho ani nwu na mmom, honna Nyankopɔn ase sɛ Kristo dini bata ho ho. 17 Na berɛ aduru sɛ bebu atɛne, na Nyankopɔn nkurofoɔ ne bebedi kane abu bɛ atɛne. Na sɛ befiti aseɛ ya yɛ so a, mmɛ kwane so ne ɔbɛfa akɔ bɛ a bɛnnye Asɛmpa a ofiri Nyankopɔn nkyɛne he nni he nkyɛne? 18 Na sɛ, “ɔdene sɛ bɛbɛgye nipa pa nkwa a, hedeɛ bɛ a bɛnnye asɛm he nni ne nnebɔnyɛfoɔ he deɛ, mmɛ ne bɛba bɛ so?” 19 Saa nti, bɛ a behu amane sɛnea Nyankopɔn ahyehyɛ he, ɔsɛ sɛ bɛde bɛ ho ma Bɔadeɛ nɔkwafoɔ he na bɛkɔ so yɛ papa.",https://www.bible.com/bible/3971/1PE.4.BBTP
1 PETRO 5,"Nyankopɔn nnwankuo so hwɛ
1 Me a meyɛ asafo panyini he, metu asafo he mu mpanyimfoɔ fo sɛ, meyɛ Kristo amanehunu he ho dansefoɔ nti n’animuonyam a ɔbɛba he bɛka me. 2 Honyɛne nnwankuo a Nyankopɔn de bɛ ahyɛ ho nsa he, na honnyɔ no nhyɛ so, na mmom honyɔ no dɔ mu, sɛdeɛ Nyankopɔn pɛ; ɔnyɛ adufudepɛ nti, na mmom akoma pa mu. 3 Honnhyɛ bɛ a bɛde bɛ ahyɛ ho nsa he so, na mmom honyɛ nhwɛso pa mma nnwankuo he. 4 Na sɛ Dwanhwɛfoɔ panyini he ba a, bɛbɛma ho animuonyam ahenkyɛ a ɔnnsɛe da. 5 Saa ne ɔsɛ sɛ mmabunu, hobrɛ ho ho ase ma mpanyimfoɔ. Ho nyinaa mfa ahobrɛaseɛ nkatanim mmɔ ho asene na honsom ho ho ho ho efiri sɛ, “Nyankopɔn si ahantanfoɔ kwane na ɔdom ahobrɛaseɛfoɔ.” 6 Nti hommrɛ ho ho ase nhyɛ Nyankopɔn nsa a tumi ya mu he ase sɛnea ɔbɛyɛ a ɔbɛma ho so berɛ a ɔsɛ mu. 7 Homfa ho dadwene ne ho haw nyinaa nto ne so, efiri sɛ, ɔdwene ho ho.
Honsi sɔhwɛfoɔ he kwane
8 Homma ho ani nna hɔ, na honwɛne, efiri sɛ, ho tamfoɔ bronsam he nam sɛ gyata a ɔɔbobom hwehwɛ nea obenya no amene. 9 Homfa gyidie nnyina hɔ pintinn nsi no kwane efiri sɛ, honim sɛ amanehunu korɔ heaa ne bɛde ato ho nuanom agyidifoɔ a bɛya wiase afanaa nyinaa so sɛ otwa sɛ behu. 10 Na adom nyinaa Nyankopɔn a wafrɛ ho aba ne daa animuonyam he mu Kristo mu he, ɔnoaa ne sɛ ho hu amane kakra, obesiesie ho pɛ; ɔbɛma ho ase atim. Ɔbɛhyɛ ho dene; ɔbɛma ho anya nnyinasoɔ. 11Ɔno ne tumi yɛ no deɛ daa daa. Amen.
Nkradie ne nkyea
12 Me nua gyidini Silwano ne boaa me ma metwerɛɛ saa krataa tiaa yi. Mepɛ sɛ mehyɛ ho nkurane na medi adanseɛ sɛ, yei yɛ Nyankopɔn adom trodoo. Honnyina mu pintinn. 13 Asafo a Nyankopɔn ayi no Babel he ne me ba Marko kyea ho. 14 Homfa dɔ nkyeakyea ho ho ho ho Kristo mu. Asomdwie nka ho a hoya Kristo mu he nyinaa.",https://www.bible.com/bible/3971/1PE.5.BBTP
2 PETRO NNIANIMU,"NNIANIMU
Petro twerɛɛ krataa a ɔtɔ so mmienu he kɔmaa Akristofoɔ a na bɛdɔɔso a bedi kane a bɛbɔ hwete kɔɔ maa nyinaa he. Ne botaeɛ titire paa ne sɛ ɔbɛko atia atorɔ nkyerɛkyerɛ ne abrabɔ bɔne a ofiri mu ba he. Behu amaneɛ yi ho mmuaeɛ ya kura a bebekura Nyankopɔn ne Awurade Yesu Kristo nɔkorɛ nimdeɛ mu. Yesu Kristo nɔkorɛ ho nimdeɛ yɛ nea bɛate firi nnipa bi a bɛ ankasa behuiɛ na betiee Yesu anum nkyerɛkyerɛ he. Adeɛ titire a ɔha twerɛfoɔ he ne sɛ, binom kyerɛkyerɛ sɛ Yesu ɔnsane mma bio. Ɔka sɛ deɛ ɔda adi pefee ya kyɛre a Kristo akyɛre ya ne mmaeɛ ho ne sɛ, “Nyankopɔn mpɛ sɛ nipa biaa bɛsɛe na mmom ɔpɛ sɛ biaa sakra firi ne bɔne ho.”
MU NSƐM
Nsɛm a odi kane 1:1-2
Kristoni frɛ he 1:3-21
Akyerɛkyerɛfoɔ atorɔfoɔ 2:1-22
Kristo mmaeɛ a otwa toɔ 3:1-18",https://www.bible.com/bible/3971/2PE.INTRO1.BBTP
2 PETRO 1,"Nkyea
1Simon Petro, Yesu Kristo akoa a ɔsane yɛ ne somafoɔ twerɛ krataa yi de kɔma bɛ a esiane yɛ Nyankopɔn ne yɛ Agyenkwa Yesu Kristo tenenee nti, bɛanya gyidie a ɔte sɛ yɛ deɛ heaa. 2Adom ne asomdwie nnɔɔso mma ho, Nyankopɔn ne yɛ Awurade Yesu ho nimdeɛ mu.
Kristoni frɛ ne ne yie he
3 Na Nyankopɔn nam ne tumi so akyɛ yɛ nnoɔma a ɔfa nkwa ne nyamesom-pa ho nyinaa, nea ɔnam ɔno ankasa ne ho nimdeɛ so afrɛ yɛ aba ɔnoaa n’animuonyam ne ne mmaninyɛ mu. 4Yeinom so ne ɔnam ama ne bɔhyɛ akɛseɛakɛseɛ a ɔsombo he aba mu ama yɛ, na honam yeinom so adwane akɔnnɔ mu porɔeɛ a ɔya wiase; na hoanya Nyankopɔn su he bi. 5 Ne saa nti, hommɔ mmɔdene mfa nneyɔeɛ a ho te nka ho gyidie ho; na homfa nimdeɛ nka nneyɔeɛ pa ho; 6na homfa ahohyɛsoɔ nka nimdeɛ ho; na homfa boasetɔ nka ahohyɛsoɔ ho; na homfa nyamesom pa nka boasetɔ ho; 7 na homfa nuadɔ nka nyamesom pa ho; na homfa dɔ mapa nka nuadɔ ho. 8Na sɛ yeinom ya ho mu na ɔdɔɔso a, ɔmmma honyɛ mmerɛ anaa nnipa a bɛnso aba yɛ Awurade Yesu Kristo fam. 9 Na deɛ onni yeinom he, ɔte sɛ nifirani a ontumi nhu adeɛ a ne werɛ afiri sɛ bɛahohoro ne bɔne dadaa he. 10Nti me nuanom, homfa mmɔdemmɔ nsi frɛ a bɛafrɛ ho ne yi a bɛayi ho he pi; na sɛ hoyɔ saa a, honnsonti da. 11Sɛ hofa saa kwane yi so a, hobenya akwannya kɛseɛ paa a hode bɛkɔ yɛ Awurade ne yɛ Agyenkwa Yesu Kristo ahennie a otim hɔ daa he mu. 12Ne saa nti, daa mekaekae ho saa asɛm yi a honim na atim nɔkorɛ a hoagye adi he mu he. 13 Nso megye di sɛ, ohia sɛ mmerɛ tentene a mete ase yi, mebɔ ho nkaeɛ kanyane ho saa asɛm yi ho. 14 Menim sɛ ɔnnkyɛre biaa na matoa nananom nseɛdo sɛnea yɛ Awurade Yesu Kristo daa no adi kyerɛɛ me he. 15Nso mɛbɔ mmɔdene na me wuo akyi he, hoatumi akae yeinom da biaa.
Kristo animuonyam hyerɛn ho adansedie
16Ɔnyɛ anansesɛm a bɛanwene ne yɛto kyerɛɛ ho berɛ a yɛkaa yɛ Awurade Yesu Kristo tumi ne ne ba he ho asɛm kyerɛɛ ho he, na mmom yɛde yɛ ani kann huiɛ n’animuonyam, na ɔno ho ne yedii adanseɛ kyerɛɛ ho. 17 Na berɛ a onyaa anidie ne animuonyam firi Agya Nyankopɔn hɔ na nne bi firi animuonyam kɛseɛ mu kaa sɛ, “Yei ne me dɔ Ba a ɔsɔ m’ani he,” 18yɛ ankasa yɛtee nne he sɛ ofiri soro ɔɔba berɛ a na yɛne no ya bepɔ kronkron he so he. 19Yei ahyɛ adiyifoɔ ne nkɔmhyɛsɛm he mu dene ama yɛ. Ɔsɛ sɛ hotie no yie, efiri sɛ, ɔte sɛ kanea a ɔhyerɛn sum mu kosi sɛ adeɛ bɛkye ama anɔpa nsoromma ahyerɛn ho akoma mu. 20Na deɛ odi kane koraa he, honhu sɛ adiyisɛm biaa nni hɔ a nipa dasani betumi de ɔnoaa n’adwene akyerɛ aseɛ, 21 efiri sɛ adiyisɛm biaa nni hɔ a ofiri nipa nyansa mu ne baeɛ, na mmom Honhom Kronkron he ne nam nnipa he so kaa asɛm a ofiri Nyankopɔn nkyɛne.",https://www.bible.com/bible/3971/2PE.1.BBTP
2 PETRO 2,"Akyerɛkyerɛfoɔ atorɔfoɔ ne bɛ asotwe
1 Nso, atorɔ adiyifoɔ sɔree bɛ mu, sɛdeɛ akyerɛkyerɛfoɔ atorɔfoɔ bɛsɔre ho nso ho mu, awiawia bɛ ho abɛkyerɛ nkyerɛkyerɛ bɔne a nɔkorɛ nni mu, na bɛapo owura he a ɔgyee bɛ he sɛ bɛ Awurade, na ɔnam so ama sɛeɛ aba bɛ so prɛko pɛ he. 2Nnipa bebree bɛfa akohwibra so; na esiane nea bɛyɔ he nti, nnipa bɛkasa atia nɔkorɛ kwane he. 3Saa atorɔ adiyifoɔ yi nam bɛ adufudepɛ so bɛka nnaadaasɛm akyerɛ ho de apɛ ho ho mfasoɔ. Na bɛ deɛ bɛ atemmuo a ɔya hɔ firi teteete he ntwentwɛne ase, saa nso ne bɛ sɛefoɔ he nso gyina bɛ aboboa ano pɛɛ. 4Nyankopɔn amfa abɔfoɔ a bɛyɔɔ bɔne he ho ankyɛ bɛ. Ɔtoo beguu Asamando amanehunu bunu mu, guu bɛ nkɔnsɔnkɔnsɔn, na hɔ ne bɛɛtwɛne atemmuo da he. 5 Na sɛ Nyankopɔn amma kane wiase he amfa ne ho anni, na mmom Noa a ɔyɛ tenenee sɛnkafoɔ ne nnipa nson a bɛka ne ho ne ɔgyee bɛ, na ɔde nsuhyiri bɛkataa amumuyɔfoɔ wiase he so; 6 na afei nso, sɛ ɔhyee Sodom ne Gomora nkuro ma no danee nsõ, na ɔde sɛeɛ buu bɛ fɔ hyee bɛ ase de bɛ yɔɔ nhwɛsoɔ maa bɛ a akyire yi bɛbɛyɛ amumuyɔdeɛ, 7na ɔgyee Lot a ɔyɛ teneneeni he firii nnipa nnebɔnyɛfoɔ bɛde akohwibra haa no he nsam 8 (na saa teneneeni he te saa nnipa nnebɔnyɛfoɔ he mu na afideɛ a na saa nnipa he yɔ no adekyeɛ ne adesaeɛ he ha no yie) a, 9 hedeɛ na Awurade nim kwane a ɔbɛfa so agye n’akyidifoɔ afiri haw mu, na wama bɛatwe bɛ a bɛntene aso de akosi atemmuo da he, 10ne titire he, bɛ a bedi bɛ honam akɔnnɔ akyi na bebu Nyankopɔn tumi he animtia. Saa atorɔ akyerɛkyerɛfoɔ yi yɛ aniɔdenfoɔ ne ahopɛfoɔ, bensuro sɛ bɛbɛkasa atia animuonyamfoɔ henom.
11Na abɔfoɔ a bɛwɔ ahoɔdene ne tumi sene saa atorɔ akyerɛkyerɛfoɔ yi mpo nka nsɛmmɔne mmu bɛ atɛne Awurade anim. 12Na yeinom deɛ, bɛte sɛ mmoa a benni adwene a bɛ su ne sɛ bɛawo bɛ sɛ bɛnkye bɛ nsɛe bɛ. Bɛka deɛ bennim ho nsɛmmɔne, bɛbɛfa bɛaa bɛ sɛeɛ kwane so akɔ sɛeɛ mu, 13na bebenya bɛ nnebɔne so akatua. Nea bebu no anigyeɛ ne daa akohwie asetena, bɛyɛ nkekaeɛ ne dɛm, na nea bɛ ani gye hoaa ne sɛ bɛde atorɔ nkyerɛkyerɛ bɛdaada ho berɛ a bɛ ne ho bom didi he. 14Bɛwɔ ani a awaresɛeɛ ahyɛ no ma a ontumi nkwati bɔne. Bɛdaadaa nnipa a bɛyɛ mmerɛ kɔ bɔne mu. Bɛwɔ akoma a anibereɛ ahyɛ no ma. Bɛyɛ nnomee mma. 15 Bɛamane afiri kwane pa he so nti bɛayera. Bɛafa kwane a Beor ba Bileam a ɔpɛ ne mfasoɔ kwammɔne so, 16 na bɛkaa n’anim ne bɔne he ho. N’afunumu de nipa nne kasaeɛ de sii diyifoɔ he abɔdamsɛm he ho kwane.
17Yeinom yɛ mmura a nsuo nni mu, bosuo a mframa bɔ huu de kɔ, bɛne bɛde sum kabii asie bɛ. 18Na bɛkeka akokurokosɛm a mfasoɔ biaa nni so, na bɛnam honam akɔnnɔ ne ahohwie so to bɛ a afei ne bɛatete bɛ ho afiri nnebɔnyɛfoɔ ho he mmradɛ. 19 Atorɔ akyerɛkyerɛfoɔ he hyɛ bɛ bɔ sɛ bɛbɛma bɛ ahofadie, nso bɛ ankasa deɛ bɛyɛ porɔeɛ nkoa efiri sɛ nipa biaa yɛ akoa ma bibiaa a odi ne so. 20 Na sɛ nipa sua yɛ Awurade ne yɛ Agyenkwa Yesu Kristo ho nsɛm, na ɔnam so dwane firi wiase yi mu akwammɔne so, na akyire yi ɔkɔ bɔne mu bio ma ɔdane bɔne akoa a, hedeɛ na tebea a ɔyam seesei he aseɛ koraa sene kane deɛ he. 21 Sɛ saa nipa he nnim Kristo koraa a, nka ɔyɛ ma no sene sɛ obesua ne ho nsɛm na afei ɔbɛdane bɛ akyi akyerɛ mmara kronkron a ɔde maa no he. 22 Nea ɔbaa bɛ so he kyerɛ sɛ, saa bɛ yi yɛ nɔkorɛ:
Kramane sane kɔ ne feɛ ho bio,
na “prako a bɛadware no he nso
kɔyantam ne ho atɛkyɛ mu.”",https://www.bible.com/bible/3971/2PE.2.BBTP
2 PETRO 3,"Awurade mmaeɛ ho bɔhyɛ
1 Adɔfonom, yei ne krataa a ɔtɔ so mmienu a matwerɛ abra ho. Metwerɛɛ ne mmienu nyinaa sɛ mede ɔɔbɛkae ho, de akanyane ho adwene, 2na hoakae nsɛm a adiyifoɔ kronkron he kaeɛ mmerɛ bi a atwam he ne mmara a efiri Awurade ne Agyenkwa a bɛde faa ho asomafoɔ so maa ho he. 3 Nea odi kane he, ɔsɛ sɛ hote aseɛ sɛ, nna a odi akyire he mu he, afedifoɔ a bedi bɛaa bɛ honam akɔnnɔ akyi de fɛwdie bɛba, 4 abɛka sɛ, “Ɔhyɛɛ ho bɔ sɛ ɔbɛba. Wanka saa? Na afei ɔya he? Yɛ nananom awuwu dadaada, nso bibiaa te sɛ nea ɔte firii adebɔ mfitiaseɛ!” 5 Bɛboapa bu bɛ ani gu nɔkorɛ he so, ɔne sɛ, ofiri tete na Nyankopɔn kasaeɛ na bɛbɔɔ soro ne asaase, bɛbɔɔ asaase firi nsuo mu na bɛde nsuo ne yɔeɛ 6 na bɛde nsuhyiri nso ne sɛee kane wiase he. 7 Nso soro ne asaase a ɔya hɔ seesei yi deɛ, bɛnam Nyankopɔn asɛm heaa so ɔɔkora ama gya asɛe no. Bɛɛkora ama da a bebebu nnebɔnyɛfoɔ atɛne na bɛasɛe bɛ he.
8 Na, adɔfonom, hommma ho ani mpa nɔkwasɛm yi so sɛ, Awurade ani so he, da koro te sɛ mfie apem, na mfie apem nso te sɛ da koro. 9 Awurade ntwentwɛne ne nane ase ne bɔ a wahyɛ ho sɛnea binom dwene he. Na nea ɔteɛ ne sɛ, ɔwɔ ho ho boasetɔ, efiri sɛ, ɔmpɛ sɛ biaa bɛyera, na mmom ɔpɛ sɛ biaa nya adwensakra. 10 Na Awurade da he bɛba mpofirem te sɛ korɔmfoɔ ɔɔba he. Saa da he, soro bɛbobom dendene na ayera, na wiem nnoɔma bɛhye na asɛe, na bɛapa asaase ne so nnwuma nyinaa nso ho ntoma.
11Sɛ saa kwane yi so ne bɛbɛfa asɛe ade nyinaa deɛ a, hedeɛ abɛ nnipa ne ɔsɛ sɛ hoyɛ ya abrabɔ kronkron ne nyamesom pa mu, 12berɛ a hootwɛne na hoopɛ sɛ Nyankopɔn da he ba ntɛm yi? Ɔno mu ne soro bɛsɔ gya asɛe, na wiem mfitiasedeɛ anane ahye. 13 Nso sɛnea ne bɔhyɛ teɛ he, yɛɛtwɛne soro foforɔ ne asaase foforɔ a tenenee ahyɛ mu ma he.
Afotuo a odi akyire ne awieeɛ
14 Nti, adɔfonom, hogu so ɔɔtwɛne da he yi, hommɔ mmɔdene sɛ hobɛyɛ nnipa kronkron a mfomsoɔ biaa nni ho ho ya Nyankopɔn anim na ho ne no atena asomdwie mu. 15 Na honkae sɛ Awurade boasetɔ he kyerɛ nkwagyeɛ te sɛ nea yɛ nua Paulo nam nyansa a Nyankopɔn de maa no he so twerɛɛ ho he, 16sɛdeɛ ɔfa so twerɛ ne nkrataa nyinaa he, na saa nsɛm yiaa so nso ne ogyina twerɛeɛ. Nsɛm bi a mu ɔdene ya ne nkrataa he mu a bɛ a bensuaa adeɛ na bɛ ase ntimiiɛ ntumi nkyerɛ aseɛ yie, sɛnea Twerɛsɛm a aka he nso bɛnkyerɛ aseɛ yie ma ɔde sɛeɛ bra bɛ he. 17 Nso, adɔfonom, ho deɛ honim yei dada. Honhwɛ ho ho so yie, na bɛ a benni mmara so annaadaa ho ama hoamfiri ho tim a hoatim he mu anhwe ase. 18Na honyini ya yɛ Awurade ne Agyenkwa Yesu Kristo adom ne nimdeɛ mu. Ɔno ne animuonyam nka no seesei ne daa. Amen.",https://www.bible.com/bible/3971/2PE.3.BBTP
1 YOHANE NNIANIMU,"NNIANIMU
Yohane krataa a odi kane he wɔ botaeɛ mmienu: Nkuranhyɛ a ɔhyɛ n’akenkanfoɔ sɛdeɛ ɔbɛyɛ na bɛatena ase ya Nyankopɔn ne ne ba Yesu Kristo ayɔnkofa mu. Ɔsane bɔ yɛ kɔkɔ fa atorɔ nkyerɛkyerɛ a obetumi asɛe saa ayɔnkofa yi ho. Saa nkyerɛkyerɛ yi nnyinasoɔ ne sɛ, wiase mu nkitahodie de bɔne ba. Yei nti Yesu a ɔyɛ Nyankopɔn Ba he ntumi mma honam mu. Nkyerɛkyerɛ yi kɔ soaa ka sɛ, nkwagyeɛ ne sɛ bi beyi ne ho afiri wiase asetena mu nsɛm ho. Ɔka nso sɛ, nkwagyeɛ mfa abrabɔ pa anaa dɔ a yɛde dɔ yɛ mfɛfoɔ ho.
Deɛ twerɛfoɔ yi ka no pefee de tia saa nkyerɛkyerɛ yi, ka sɛ, Yesu Kristo aba honam mu sɛ nipa ankasa. Osi so dua nso sɛ, biaa a ɔgye Yesu he na ɔdɔ Nyankopɔn he, ɔsɛ sɛ ɔdɔ ne yɔnko nso.
MU NSƐM
Nsɛm a odi kane 1:1-4
Hann ne sum 1:5—2:29
Nyankopɔn mma ne Bronsam mma 3:1-24
Nɔkorɛ ne Torɔ 4:1-6
Dɔ asɛdeɛ 4:7-21
Nkunimdie gyidie 5:1-21",https://www.bible.com/bible/3971/1JN.INTRO1.BBTP
1 YOHANE 1,"1 Nea na ɔya hɔ firi mfitiaseɛ, nea yɛate, nea yɛde yɛ ani ahu, nea yɛhwɛɛ no yie na yɛde yɛ nsa kaeɛ a ɔfa nkwa asɛm he ho he, 2 ampa, nkwa he daa ne ho adi kyerɛɛ yɛ, na yɛahu a yeedi ho adanseɛ, na yɛɛka daa nkwa a ɔya Agya he nkyɛne a bɛdaa no adi kyerɛɛ yɛ he ho asɛm akyerɛ ho, 3nea yɛahu na yɛate he ne yɛɛka akyerɛ ho nso, sɛnea ɔbɛyɛ a ho ne yɛ benya ayɔnkofa. Bio nso saa ayɔnkofa yi ya yɛne Agya he ne ne Ba Yesu Kristo ntam. 4 Yɛɛtwerɛ yei sɛnea ɔbɛyɛ a yɛ anigyeɛ bewie pɛyɛ.
Hann mu asetena ne bɔneka
5 Afei, yei ne asɛm a yɛate afiri ne Ba he nkyɛne a yɛɛbɔ ho amanneɛ: Nyankopɔn yɛ hann a sum nni ne mu koraa. 6 Na sɛ afei yɛka sɛ yɛne no wɔ ayɔnkofa na saa berɛ koro heaa mu yɛnante sum mu a, na yeedi torɔ na yɛnnante nɔkorɛ he mu. 7 Na sɛ yɛnante hann he mu sɛnea ɔno nso nante mu he a, hedeɛ na yɛ ne yɛ ho yɛ ho wɔ ayɔnkofa, na ne Ba Yesu he mogyaa te yɛ ho firi bɔne nyinaa ho. 8Sɛ yɛka sɛ yenni bɔne a, na yɛdaadaa yɛ ho, na nɔkorɛ he nni yɛ mu. 9 Na sɛ yɛka yɛ bɔne kyerɛ Nyankopɔn a, ɔyɛ nɔkwafoɔ ne teneneeni sɛ ɔde yɛ bɔne bɛkyɛ yɛ, na wate yɛ ho afiri nea ɔntene nyinaa ho. 10Sɛ yɛka sɛ yɛnyɔɔ bɔne a, yɛma Nyankopɔn yɛ torɔfoɔ, na n’asɛm he nni yɛ mu.",https://www.bible.com/bible/3971/1JN.1.BBTP
1 YOHANE 2,"Wiase Agyenkwa
1 Me mma nkumaa, meetwerɛ yei abra ho na aboa ho ama hoanyɔ bɔne; na sɛ bi yɔ bɔne a, yɛwɔ kamafoɔ bi ya Agya he nkyɛne, ɔno ne Yesu Kristo teneneeni he. 2 Na Kristo he ankasa ne yɛ yɛ bɔne ho mpatadeɛ, na ɔnyɛ yɛ bɔne nkoaa, na mmom wiase nyinaa bɔne nso. 3Adeɛ paa a ɔkyerɛ sɛ yennim Nyankopɔn ne sɛ, yebedi ne mmara so. 4Sɛ bi ka sɛ, “Menim no,” na nso onni ne mmara so a, saa nipa he yɛ torɔfoɔ a nɔkorɛ he nni ne mu. 5 Na biaa a odi Nyankopɔn asɛm so he, ɔno mu ne Nyankopɔn dɔ he awie pɛyɛ. Yei ne ma yenya ahotɔsoɔ sɛ yɛte ne mu. 6 Ɔsɛ sɛ biaa a ɔka sɛ ɔte ne mu he bɔ ne bra sɛ ɔnoaa pɛpɛɛpɛ.
Mmara foforɔ
7 Adɔfonom, mmara a meetwerɛ abra ho yi nyɛ asɛm foforɔ. Ɔyɛ mmara dadaa a hoate firi mfitiaseɛ heaa. Mmara dadaa he yɛ adeɛ a hoate ho asɛm dada. 8 Nso, kwane bi so he, mmara a meetwerɛ abra ho yi yɛ foforɔ, na mu nɔkorɛ he da adi ya Kristo mu. Sum he ootwam na hann trodoo he ahyɛ aseɛ ɔɔhyerɛn. 9 Biaa a ɔka sɛ ɔya hann he mu, nso ɔtane ne nua he da so ya sum mu. 10Biaa a ɔdɔ ne nua he te hann mu, na bibiaa nni saa nipa he mu a ɔto bi sintidua. 11Nso biaa a ɔtane ne nua he te sum mu. Na ɔnam sum mu a onnim baabi a ɔɔkɔ, efiri sɛ, sum he afira n’ani.
12Mma nkumaa, meetwerɛ ho krataa yi,
efiri sɛ, ne dini nti, bɛde ho bɔne akyɛ ho.
13Agyanom, meetwerɛ abra ho,
efiri sɛ, honim nea ɔte ase firi mfitiaseɛ he.
Mmabunu, meetwerɛ abra ho,
efiri sɛ, hoadi Bronsam so.
Mmɔfra nkumaa, meetwerɛ abra ho,
efiri sɛ, honim Agya he.
14 Agyanom, meetwerɛ abra ho,
efiri sɛ, honim nea ɔte ase firi mfitiaseɛ he.
Mmabunu, meetwerɛ abrɛ ho,
efiri sɛ, howɔ nwentaasoɔ.
Nyankopɔn asɛm he te ho mu na hoadi bɔnefoɔ he so nkunim.
Wiase dɔ ne Nyankopɔn dɔ
15 Honnnɔ wiase anaa bibiaa a ɔyɛ wiase deɛ. Biaa a ɔdɔ wiase he, Agya he dɔ nni ne mu. 16Na bibiaa a ɔyɛ wiase su, te sɛ, honam akɔnnɔ, ani akɔnnɔ, ne asetena mu ahoahoa, mfiri Agya he, na mmom ofiri wiase. 17Na wiase ne n’akɔnnɔ ootwam, nso nea ɔyɔ Nyankopɔn apɛdeɛ he tena hɔ daa.
Nea ɔko tia Kristo
18 Me mma nkumaa, awieeɛ he abɛne. Bɛka kyerɛɛ ho sɛ Kristo-kotiafoɔ he bɛba, nso seesei, nnipa bebree aba a bɛko tia Kristo. Yei nti yɛahu sɛ ampa awieeɛ he abɛne. 19 Nɔkwasɛm ne sɛ, befiri yɛ mu ne kɔeɛ deɛ, nso na benni yɛ afa, na sɛ bɛya yɛ afa a, nka bɛne yɛ tenaa hɔ. Nso begyaa yɛ hɔ sɛnea bebehu no pefee sɛ benni yɛ afa. 20 Na ho deɛ, hoanya ngosra firi Kronkronni he hɔ, nti ho nyinaa howɔ nimdeɛ. 21Ɔnyɛ sɛ honnim nɔkorɛ he nti ne meetwerɛ saa krataa yi, na mmom honim, na honim nso sɛ, torɔ biaa mfiri nɔkorɛ mu mma. 22Afei, hwane ne torɔfoɔ he? Torɔfoɔ he ne nea ɔka sɛ Yesu nyɛ Kristo he. Ɔno ne Kristo-kotiafoɔ he. Saa nipa he ne nea ɔpo Agya he ne Ba he nyinaa. 23 Na nea ɔpo Ba he po Agya he nso; nea ɔgye Ba he, gye Agya he nso. 24 Homma asɛm a hote no mfitiaseɛ he ntena ho mu. Sɛ asɛm a hotee no mfitiaseɛ he tena ho mu a, ɔno ne hobɛtena Ba he ne Agya he mu. 25Na yei ne wahyɛ yɛ ho bɔ he, nkwa a onni awieeɛ he. 26Meetwerɛ ho afa bɛ a bɛpɛ sɛ bɛdaadaa ho he ho. 27 Na ho deɛ, ngosra a honyaa no ne nsa mu he te ho mu, nti onhia ho sɛ bi kyerɛkyerɛ ho; na mmom nea ngosra heaa kyerɛkyerɛ ho afa adeɛ nyinaa ho he, hontena deɛ wasra ho ngo he mu. Na nea wakyerɛkyerɛ ho he yɛ nɔkorɛ, na ɔnyɛ torɔ!
28 Na afei, me mma nkumaa, hontena ne mu sɛnea ɔbɛyɛ a sɛ oyi ne ho adi a, yebenya akokoɔduro na yɛmfa aniwuo nkohinta da a ɔbɛba he.
Nyankopɔn mma
29 Sɛ honim sɛ ɔyɛ teneneeni a, honhu sɛ biaa a ɔyɔ ade tenenee he, Nyankopɔn ne awo no.",https://www.bible.com/bible/3971/1JN.2.BBTP
1 YOHANE 3,"Nyankopɔn Dɔ
1 Honhwɛ dɔ mmorosoɔ a Agya he de adɔ yɛ, sɛ bɛmfrɛ yɛ Nyankopɔn mma. Na yɛyɛ ne mma nso. Deɛ nti a wiase nnim yɛ he ne sɛ onnim no. 2 Me nuanom, seesei yɛyɛ ne mma nso nea daakye yɛbɛyɛ he nya nnaa adi. Nso yenim sɛ, sɛ oyi ne ho adi a, yɛbɛyɛ te sɛ ɔno, efiri sɛ, yebehu no sɛnea ɔteɛ ankasa. 3 Na biaa a ɔwɔ saa anidasoɔ yi ne mu he te ne ho, sɛnea ɔno nso ho te he. 4Biaa a ɔyɛ bɔne he to Nyankopɔn mmara, efiri sɛ, bɔne yɛ mmarato. 5 Honim sɛ ɔbaa sɛ oobeyi bɔne afiri hɔ, ɔno deɛ, bɔne biaa nni ne mu. 6 Nti nea ɔte ne mu he nkɔ so nyɔ bɔne. Na biaa a ɔkɔ so yɔ bɔne he nhuu no, na onnim no.
7 Hommma bi nnaadaa ho, mma nkumaa. Nea ɔyɔ nea ɔtene he yɛ teneneeni sɛnea ɔno nso yɛ teneneeni he. 8 Nea ɔkɔ so yɔ bɔne he yɛ Bronsam deɛ, efiri sɛ, Bronsam firi mfitiaseɛ pɛɛ ne yɔɔ bɔne. Yei nti ne Nyankopɔn Ba he baeɛ: Ɔbaa sɛ ɔɔbɛsɛe Bronsam nnwuma. 9 Biaa a ɔyɛ Nyankopɔn ba he ntena bɔne mu, efiri sɛ, Nyankopɔn su ya ne mu na ɔnam sɛ Nyankopɔn awo no nti, ontumi ntena bɔne mu. 10Nsosonoeɛ a ɔda Nyankopɔn mma ne Bronsam mma ntam ne sɛ, biaa a ɔnyɔ deɛ ɔtene anaa ɔnnɔ ne nua he mfiri Nyankopɔn.
Honnodɔ ho ho ho ho
11 Na yei ne nsɛm a hoate firi mfitiaseɛ, sɛ honnodɔ ho ho ho ho. 12 Ɔnsɛ sɛ yɛyɔ sɛ Kain a na ɔyɛ Bronsam deɛ nti, okuu ɔno ankasa ne nua. Na ɛɛne nti ne Kain kuu no? Ɔyɔɔ saa efiri sɛ, ɔnoaa ne nnwuma a ɔyɔeɛ he, na ɔyɛ bɔne. Nso ne nua he deɛ, ɔyɔɔ deɛ ɔtene. 13 Nti anuanom, sɛ wiasefoɔ tane ho a, hommma ɔnnyɛ ho nwanwa. 14 Yenim sɛ yɛatwam afiri wuo mu aba nkwa mu, efiri sɛ, yɛdɔ anuanom. Nea onni dɔ he te wuo mu. 15 Nipa biaa a ɔtane ne nua he yɛ wudini, na honim nso sɛ wudini biaa nni daa nkwa ya ne mu.
16 Yei ne ma yehu sɛnea dɔ teɛ, sɛ ɔno de ne nkwa too hɔ maa yɛ. Ɔsɛ sɛ yɛ nso yɛde yɛ nkwa to hɔ ma yɛ nuanom. 17 Sɛ bi yɛ defoɔ na ohu sɛ ne nua hia bibi, na wanhu ne mmɔbɔ a, ɔbɛyɛ dɛ na watumi aka sɛ ɔdɔ Nyankopɔn n’akoma mu? 18 Me mma nkumaa, hommma yɛmmfa ano anaa kɛtrɛma kɛkɛ nnɔ, na mmom homma yɛdɔ nna adi nneyɔeɛ ne nɔkorɛ mu. 19Yei ne bɛma yɛahu sɛ yefiri nɔkorɛ he mu, na ama yɛ akoma atɔ yɛ yam Nyankopɔn anim, 20ya bibiaa a yɛ akoma bu yɛ fɔ mu, efiri sɛ, Nyankopɔn so sene yɛ akoma, na onim adeɛ nyinaa. 21 Nti anuanom adɔfo, sɛ yɛ akoma ammu yɛ fɔ a, hedeɛ na yɛde akokoɔduro kɔ Nyankopɔn anim. 22 Bibiaa a yebisa no he, yɛ nsa ka efiri sɛ, yedi ne mmara so na yɛyɔ nea ɔsɔ n’ani.
23 Na yei ne n’ahyɛdeɛ, sɛ yɛnnye ne Ba Yesu Kristo dini he nni, na yɛnnodɔ yɛ ho yɛ ho, sɛnea ɔhyɛɛ yɛ he. 24 Biaa a odi Nyankopɔn ahyɛdeɛ so he te Nyankopɔn mu, na Nyankopɔn nso te ne mu. Na yei ne ma yehu sɛ Nyankopɔn te yɛ mu. Na deɛ yɛde hu sɛ ɔte yɛ mu ne Honhom a ɔde ama yɛ he.",https://www.bible.com/bible/3971/1JN.3.BBTP
1 YOHANE 4,"Honsɔ ahonhom he nhwɛ
1 Adɔfo, honnye ahonhom nyinaa nnni, na mmom honsɔ ahonhom he nhwɛ sɛ befiri Nyankopɔn anaa; efiri sɛ, atorɔ adiyifoɔ bebree aba wiase. 2Kwane a hobefa so ahu Nyankopɔn honhom di: Honhom biaa a ɔpae mu ka sɛ Yesu Kristo aba honam mu he firi Nyankopɔn. 3 Na honhom a ɔnka saa mfa Yesu ho he mfiri Nyankopɔn. Saa honhom he yɛ Kristo-kotiafoɔ a hotee sɛ ɔbɛba he, na afei wanya aba wiase he. 4Mma nkumaa, hoyɛ Nyankopɔn deɛ, na hoadi bɛ so nkunim, efiri sɛ, deɛ ɔya ho mu he wɔ tumi sene deɛ ɔya wiase mu. 5 Bɛkasa sɛ wiasefoɔ; wiase tie bɛ efiri sɛ, bɛyɛ wiase deɛ. 6 Nso yɛ deɛ, yefiri Nyankopɔn. Biaa a onim Nyankopɔn he tie yɛ. Na biaa a onnim Nyankopɔn he ntie yɛ. Yei mu ne yehu nɔkorɛ honhom ne atorɔ honhom.
Nyankopɔn yɛ dɔ
7Anuanom, homma yɛnnodɔ yɛ ho yɛ ho, efiri sɛ, dɔ firi Nyankopɔn. Nipa biaa a ɔwɔ dɔ he yɛ Nyankopɔn ba na onim Nyankopɔn nso. 8Na nipa biaa a onni dɔ he nnim Nyankopɔn; efiri sɛ, Nyankopɔn yɛ dɔ. 9 Kwane a Nyankopɔn nam so daa ne dɔ adi kyerɛɛ yɛ ne sɛ: Ɔsomaa ne Ba koro he baa wiase, sɛnea yɛbɛfa ne so anya nkwa. 10 Yei mu ne dɔ he ya, ɔnyɛ sɛ yɛ ne yɛdɔɔ Nyankopɔn, na mmom ɔno ne dɔɔ yɛ na ɔnam so somaa ne Ba sɛ ɔmmɛyɛ yɛ bɔne ho mpatadeɛ. 11 Adɔfonom, sɛ saa ne Nyankopɔn dɔ yɛ deɛ a, hedeɛ ɔsɛ sɛ yɛ nso yɛdodɔ yɛ ho yɛ ho. 12 Biaa nhuu Nyankopɔn da. Sɛ yɛdodɔ yɛ ho yɛ ho a, na Nyankopɔn te yɛ mu, na ne dɔ he awie pɛyɛ yɛ mu nso. 13 Nea ɔma yehu sɛ yɛte Nyankopɔn mu, na ɔno nso te yɛ mu ne sɛ, waama yɛ ne Honhom. 14 Yɛahu, na yedi adanseɛ sɛ Agya he somaa ne Ba ma ɔbɛyɛɛ wiase Agyenkwa. 15 Biaa a ɔpae mu ka sɛ Yesu yɛ Nyankopɔn Ba he Nyankopɔn te ne mu, na ɔno nso te Nyankopɔn mu. 16 Na yɛ ankasa yenim na yɛgye Nyankopɔn dɔ a ɔde dɔ yɛ he di. Nyankopɔn yɛ dɔ, na biaa a ɔte dɔ mu he te Nyankopɔn mu na Nyankopɔn nso te ne mu. 17 Saa kwane yi so ne dɔ wie pɛyɛ yɛ mu, na ama yɛatumi akasa akokoɔduro mu atemmuda he, efiri sɛ sɛnea ɔteɛ he, saa nso ne yɛteɛ wiase yi mu. 18Hu biaa nni dɔ mu, na mmom dɔ a odi mu he pam hu nyinaa, efiri sɛ, hu ne atemmuo ne nam, na deɛ osuro atemmuo he nwie pɛyɛ ya dɔ mu. 19Yɛdɔ, efiri sɛ, Nyankopɔn ne dii kane dɔɔ yɛ. 20Sɛ bi ka sɛ, “Medɔ Nyankopɔn” na ɔtane ne nua a, ɔyɛ torɔfoɔ, efiri sɛ, bi ntumi nnɔ Nyankopɔn a onhuu no, berɛ a ɔtane ne nua a ohu no he. 21 Yei ne ahyɛdeɛ a yɛanya no ne nkyɛne: nea ɔdɔ Nyankopɔn he, ɔsɛ sɛ ɔdɔ ne nua nso.",https://www.bible.com/bible/3971/1JN.4.BBTP
1 YOHANE 5,"Gyidie di wiase so nkonim
1 Nea ɔgye di sɛ Yesu ne Kristo he, Nyankopɔn ne awo no. Biaa nni hɔ a ɔdɔ bi na ɔnnɔ saa nipa he ba nso. 2Sɛ yɛdɔ Nyankopɔn na yedi n’ahyɛdeɛ so a, ɔnoaa ne yɛde hu sɛ yɛdɔ Nyankopɔn mma. 3 Dɔ a yɛdɔ Nyankopɔn he, kyerɛ di a yedi ne mmara so. Na ne mmara he nso so di nyɛ adesoa mma yɛ, 4 efiri sɛ, biaa a Nyankopɔn awo no di wiase so nkunim, na ɔnam yɛ gyidie so ama yɛadi wiase so nkunim. 5 Hwane ne betumi adi wiase so nkunim ka dea ɔgye di sɛ Yesu yɛ Nyankopɔn Ba he ho?
Nyankopɔn Ba he ho adansedie
6 Yesu Kristo ne deɛ a ɔnam nsuo ne mogyaa so baeɛ. Ɔnyɛ nsuo nkoaa so ne ɔnam baeɛ na mmom nsuo ne mogyaa so. Na ɔyɛ Honhom he ne di ho adanseɛ. 7Na Honhom he ne nɔkorɛ he. 8Adansefoɔ mmeɛnsa ne di adanseɛ, Honhom, nsuo ne mogyaa. Saa adansefoɔ yi adwene hyia. 9Sɛ yɛgye nnipa adanseɛ di a adanseɛ a Nyankopɔn di he kyɛne no. Na Nyankopɔn adanseɛ he ne adanseɛ a wadi afa ne Ba he ho. 10 Nti biaa a ɔgye Nyankopɔn Ba he di he wɔ saa adanseɛ yi ya n’akoma mu. Na nea ɔnnye Nyankopɔn nni he ama Nyankopɔn ayɛ torɔfoɔ, efiri sɛ, wannye adanseɛ a Nyankopɔn di faa ne Ba he ho he anni. 11Yei ne adanseɛ he: Nyankopɔn ama yɛ nkwa a onni awieeɛ; na saa nkwa he ya ne Ba he mu. 12Biaa a ɔwɔ Ba he wɔ saa nkwa he, na biaa a onni Ba he nni nkwa he. 13Meetwerɛ yei abra ho, ho a hogye Nyankopɔn ba he dini di he, na ama hoahu sɛ howɔ nkwa a onni awieeɛ.
14 Na nnam a yɛde kɔ ne nkyɛne ne sɛ, yɛsrɛ bibiaa sɛdeɛ ɔpɛ a, ootie yɛ. 15Na sɛ yenim sɛ otie yɛ abisadeɛ a, hedeɛ, yenim sɛ nnoɔma a yɛasrɛ no ne nkyɛne he, yɛ nsa bɛka. 16 Sɛ bi hu sɛ ne nua ayɔ bɔne bi a ɔmfa no nkɔ wuo mu a, ɔmmɔ Nyankopɔn a ɔbɛma no nkwa he mpaeɛ mma no. Yei ka bɛ a bɛ bɔne mfa bɛ nkɔ wuo mu he ho. Bɔne bi ya hɔ a ɔde nipa kɔ wuo mu na ɔno ho deɛ, menka sɛ hommɔ ho mpaeɛ nkyerɛ Nyankopɔn. 17Deɛ ɔntene nyinaa yɛ bɔne, na bɔne bi ya hɔ a ɔnkɔ wuo mu.
18 Yenim sɛ Nyankopɔn ba biaa ntena bɔne mu, efiri sɛ, nea Nyankopɔn awo no he hwɛ ne ho so yie, na bɔnefoɔ he ntumi mfa ne nsa nka no. 19 Yenim sɛ wiase nyinaa hyɛ bɔnefoɔ he tumi ase, nso yɛ deɛ yɛyɛ Nyankopɔn nkurofoɔ. 20 Na yenim sɛ Nyankopɔn Ba he aba, na waama yɛ nteaseɛ ama yɛahu Nyankopɔn trodoo he. Yɛ abrabɔ ya Nyankopɔn trodoo he ne ne Ba Yesu Kristo he mu. Yei ne Nyankopɔn trodoo he ne nkwa a onni awieeɛ he. 21 Me mma nkumaa, hontwe ho ho mfiri ahonyini ho.",https://www.bible.com/bible/3971/1JN.5.BBTP
2 YOHANE NNIANIMU,"NNIANIMU
Nipa a ɔtwerɛɛ Yohane nwoma a ɔtɔ so mmienu he, bɛfrɛ no “Asafo Panyini.” Ɔde kɔmaa “Awuraa dɔfo bi ne ne mma” (obetumi akyerɛ sɛ asafo bi ne mu nnipa). Asɛm tia a ɔya mu yɛ dɔ a bɛde bɛdɔ bɛ ho ne kɔkɔbɔ adesrɛ a ɔfa atorɔ akyerɛkyerɛfoɔ ne bɛ nkyerɛkyerɛ ho.
MU NSƐM
Ahyɛaseɛ nkyerɛkyeremu 1-3
Dɔ ne adeɛ a odi kane 4-6
Torɔ nkyerɛkyerɛ ho kɔkɔbɔ 7-11
Awieeɛ 12-13",https://www.bible.com/bible/3971/2JN.INTRO1.BBTP
2 YOHANE 1,"Nkyea
1 Me, Asafo Panyini, twerɛ krataa yi de kɔma Awuraa a bɛayi no ne ne mma a medɔ bɛ nɔkorɛ he mu. Ɔnyɛ me nkoaa, na mmom bɛ a benim nɔkorɛ he nyinaa nso dɔ ho, 2ɔnam nɔkorɛ he a ɔte yɛ mu na ɔbɛtena yɛ mu akosi daa daa he nti: 3Adom, mmɔborɔhunu ne asomdwie mfiri Agya Nyankopɔn ne Awurade Yesu Kristo, Agya he Ba he, nkyɛne mmra yɛ so nɔkorɛ ne dɔ mu.
Nɔkorɛ ne dɔ
4M’ani agye kɛse sɛ mahu sɛ wo mma he bi nam nɔkorɛ he mu sɛnea Agya he ahyɛ yɛ heaa. 5 Nti afei, Awuraa, meeka akyerɛ wo sɛ, yɛnnodɔ yɛ ho yɛ ho. Yei nyɛ mmara foforɔ a meehyɛ ama wo, na mmom ɔyɛ mmara a yenya firii mfitiaseɛ heaa. 6Na dɔ a meeka ho asɛm yi di: Sɛ yɛbɛnante sɛdeɛ ahyɛdeɛ he teɛ. Yei ne ahyɛdeɛ a hote firii mfitiaseɛ he sɛ, honnante dɔ mu. 7 Na nnaadaafoɔ bebree aba wiase, nipa a bɛmpae mu nka sɛ Yesu Kristo baa honam mu. Nipa biaa a ɔte saa he yɛ daadaafoɔ he ne nea ɔko tia Kristo he. 8 Honhwɛ ho ho so yie na hoanhwere nea hoayɔ ho adwuma, sɛ ɔbɛyɛ a hobenya ho akatua nyinaa. 9 Nipa biaa a ɔfom na ɔntena Kristo nkyerɛkyerɛ he mu he, onnim Nyankopɔn. Na nea ɔtena nkyerɛkyerɛ he mu he, ɔno mmom ne nea onim Agya he ne ne Ba he. 10 Sɛ bi ba ho nkyɛne na wamfa saa nkyerɛkyerɛ yi ammra ho a, honnnye no nkɔ ho fie, na honnkyea no nka sɛ, “Asomdwie nka wo,” 11efiri sɛ, biaa a ɔde Nyankopɔn asomdwie bɛma no he nso de ne ho bata bɔne a saa nipa he yɔ he ho.
Awieeɛ
12 Ɔyɛ nɔkorɛ sɛ, mewɔ nsɛm pii ka kyerɛ ho, nso memfa krataa ne twerɛdua so nka. Na mmom, mewɔ anidasoɔ sɛ mɛba ne ho atena ase akasa, na yɛ anigyeɛ awie pɛyɛ. 13Wo nuabaa a bɛayi no he mma he kyea wo.",https://www.bible.com/bible/3971/2JN.1.BBTP
3 YOHANE NNIANIMU,"NNIANIMU
Deɛ ɔtwerɛɛ Yohane nwoma a ɔtɔ so mmeɛnsa he, bɛfrɛ no “Asafo Panyini”. Ɔde kɔmaa asafo mu panyini bi a bɛfrɛ no Gaio. Twerɛfoɔ he yii Gaio ayɛ esiane mmoa a ɔde boa Akristofoɔ, na ɔbɔ no kɔkɔ nnipa bi a ne dini ne Diotrefe ho.
MU NSƐM
Ahyɛaseɛ nkyerɛkyeremu 1-4
Asafo Panyini he yii Gaio ayɛ 5-8
Diotrefe afobuo 9-10
Diometrio ayeyie 11-12
Awieeɛ 13-15",https://www.bible.com/bible/3971/3JN.INTRO1.BBTP
3 YOHANE 1,"Nkyea ne ayeyie
1 Me, Asafo Panyini, metwerɛ krataa yi de kɔma dɔfo Gaio a medɔ no nɔkorɛ mu. 2Me dɔfo pa, mebɔ mpaeɛ sɛ adeɛ nyinaa mu, onsi wo yie, na nya ahoɔdene sɛnea asi wo kra yie he. 3 Berɛ a anuanom bi baeɛ na bebedii wo nɔkorɛdie ho adanseɛ sɛnea wonam nɔkorɛ he mu he, m’ani gyee paa. 4Bibiaa nyɛ me anigye nkyɛne sɛ mɛte sɛ me mma he nam nɔkorem. 5Me dɔfo pa, wodi nɔkorɛ yie adwuma a woyɔ ma anuanom, ahɔhoɔ mpo. 6 Bɛadi wo dɔ he ho adanseɛ asafo he anim. Mesrɛ wo, ma nea wode begya bɛ kwane he nyɛ adeɛ a ɔbɛsɔ Nyankopɔn ani, 7 efiri sɛ, Kristo dini mu ne bɛnam, na bɛnhwehwɛ mmoa biaa mfiri bɛ a bɛnyɛ agyidifoɔ he nkyɛne. 8 Ɔsɛ sɛ yɛ Akristofoɔ mmom ne yɛboa saa nnipa he sɛnea yɛ ne bɛ bɛyɛ nɔkorɛ he ho adwuma ayɔnkofoɔ.
Diotrefe ne Demetrio
9Metwerɛɛ krataa bi kɔmaa asafo he, nso Diotrefe a ɔpɛ sɛ odi kane bɛ mu he antie nea mekaeɛ he, efiri sɛ, ɔnnye me mpanyinnie ntom. 10Yei nti sɛ meba a, mede bibiaa a wayɔ he ho asɛm bɛto ho anim pefee, nsɛmmɔne a ɔka fa me ho nyinaa. Ɔmma no nso hɔaa, na mmom sɛ anuanom he ba a, ɔnnye bɛ, na bɛ a bɛpɛ sɛ bɛgye bɛ he nso, ɔbɔ mmɔdene sɛ obesi bɛ kwane na watu bɛ afiri asafo he mu.
11 Me dɔfo, nhwɛ bɔne nsua, na mmom hwɛ papa sua. Biaa a ɔyɛ papa he yɛ Nyankopɔn deɛ. Na biaa a ɔyɛ bɔne he nso nhuu Nyankopɔn.
12 Demetrio deɛ, nnipa nyinaa ne nɔkorɛ he ankasa di ne ho adanse-pa. Na yɛ nso yedi ne ho adanse-pa na honim sɛ nea yɛka he yɛ nɔkorɛ.
Awieeɛ
13 Nka mewɔ nsɛm bebree ka kyerɛ ho nso memfa krataa ne twerɛdua so nka. 14Na mewɔ anidasoɔ sɛ ɔnkyɛre biaa mehu ho ne ho atena ase akasa. 15Asomdwie nka ho. Ho nnamfonom nyinaa kyeakyea ho. Bobɔ nnamfonom nyinaa dini mmaako mmaako kyeakyea bɛ.",https://www.bible.com/bible/3971/3JN.1.BBTP
YUDA NNIANIMU,"NNIANIMU
Yuda krataa a ɔtwerɛeɛ he yɛ kɔkɔ a ɔbɔ fa atorɔ akyerɛkyerɛfoɔ a bɛfrɛ bɛ ho sɛ agyidifoɔ he ho. Nsɛm a ɔya nwoma tia yi mu ne deɛ ɔya Petro nwoma a ɔtɔ so mmienu mu he sɛ. Twerɛfoɔ he hyɛ n’akenkanfoɔ nkurane sɛ, “bɛnko nkɔ bɛ anim ya gyidie a Nyankopɔn de ama ne nkurofoɔ prɛko he mu.”
MU NSƐM
Ahyɛaseɛ nkyerɛkyeremu 1-2
Torɔ akyerɛkyerɛfoɔ subane, bɛ nkyerɛkyerɛ ne bɛ sɛeɛ 3-16
Gyidie kura ho afotuo 17-23
Nhyira nsɛm 24-25",https://www.bible.com/bible/3971/JUD.INTRO1.BBTP
YUDA 1,"Nkyea
1 Yesu Kristo akoa Yuda a ɔyɛ Yakobo nua twerɛ krataa yi de kɔma bɛ a bɛafrɛ bɛ a Agya Nyankopɔn dɔ bɛ na bɛakora bɛ ama Yesu Kristo he. 2Mmɔborɔhunu, asomdwie ne dɔ nnɔɔso mma ho.
Kristofoɔ gyidie ho pere
3 Adɔfonom, berɛ a meebɔ mmɔdene atwerɛ ho afa nkwagyeɛ a yɛ nyinaa te mu he ho he, mehuu sɛ ohia sɛ metwerɛ de fa hia ohia sɛ hoyere ho ho gyina gyidie a Nyankopɔn de ahyɛ ahoteefoɔ nsa prɛko he ho. 4Na nnipa bi awiawia bɛ ho aba mu a befiri tete atwerɛ bɛ ho asɛm ato hɔ ama saa atemmuo yi, amumuyɔfoɔ a bɛde akohwibra bu Nyankopɔn adom he animtia, na bɛpo Owura korɔ a ɔne Awurade Yesu Kristo he.
Torɔ akyerɛkyerɛfoɔ atemmuo
5 Ɔyɛ nɔkorɛ sɛ honim yei dada, nso mepɛ sɛ mekae ho adwene fa gyeɛ a Awurade gyee Israelfoɔ firii Misraim asaase so prɛko na akyire yi he, ɔsɛee bɛ a bɛannye asɛm he anni he. 6 Na abɔfoɔ a bɛtraa bɛ tumi, na begyaa bɛ atenaeɛ he, bɛde daa nkɔnsɔnkɔnsɔn agugu bɛ ya sum kabii mu a Nyankopɔn de bɛ asie ɔɔtwɛne da kɛseɛ he atemmuo. 7 Saa ara ne Sodom ne Gomora ne nkuro a atwa bɛ ho ahyia a bɛyɔɔ sɛ yeinom, de bɛ ho maa adwamammɔfoɔ, na bekodii honam akɔnnɔ akyi a na ɔnyɛ ne kwane so, na bɛde daa gya twee bɛ aso de ayɔ nsɛnnahɔ ama yɛ. 8Saa nnipa he nam saa kwane korɔ heaa so sosoo daeɛ ma bɛyɔɔ bɔne tiaa bɛ nipadua. Bemmu tumidie, na bɛkasa tiaa animuonyamfoɔ. 9 Nso berɛ a bɔfo-panyini Mikael ne bronsam ɔɔpere Mose amu so a akasakasaa sii bɛ ntam he mpo, bɔfoɔ Mikael anyɔ n’adwene sɛ ɔbɛka asɛmmɔne abu no atɛne, na mmom asɛm a ɔkaeɛaa ne sɛ, “Awurade nka w’anim!” 10Nso saa nnipa yi ka nea bennim he ho nsɛmmɔne, na deɛ befiri bɛ nnipa su mu nim sɛ mmoa a benni adwene he nso nim he, ɔno mu ne begu bɛ ho fi. 11 Mmusuo nka bɛ! Efiri sɛ, kwane a Kain faa so heaa so ne bɛnam, na mfasoɔ nti, bɛde bɛ ho ahyɛ mfomsoɔ a Bileam yɔeɛ he bi ase. Bɛayɔ dɔm sɛnea Kora yɔɔ dɔm he nam so ma bɛasɛe bɛ sɛ ɔno. 12Yeinom yɛ ho dɔ adidie mu nkekaeɛ, bɛne ho bom oodidi, bɛmfɛre adeɛ, bɛyɛne bɛ ho; bɛte sɛ mununkum a nsuo nni mu a mframa twetwe kyinkyini, anaa nnua a so nhahane apere a onni aba, na awu mprenu a ne nhini atutu. 13 Bɛ aniwuo da adi te sɛ po asorɔkye a opu ahuro fi gu, bɛte sɛ nsoromma a okyinkyini a Nyankopɔn de bɛ asie sum kabii mu afebɔɔ. 14 Yeinom ho ne Henok nso a ɔtɔ Adam so nson awoɔ ntoatoasoɔ mu hyɛɛ saa nnipa yi ho nkɔm teteete sɛ, “Hwɛ, Awurade ne n’abɔfoɔ kronkron mpempem bɛba, 15 na bɛabebu ho nyinaa atɛne na bɛabu nnebɔnyɛfoɔ nyinaa atɛne bɛ bɔne a bɛayɔ ne nsɛm a ano ɔdene a bɛaka atia Nyankopɔn he ho.” 16Yeinom yɛ anwiinwiifoɔ, yɔnaafoɔ a bedi bɛaa bɛ akɔnnɔ akyi, na bɛyɛ anumdwafoɔ a mfasoɔ nti, bɛdɛfɛdɛfɛ nnipa.
Kɔkɔbɔ ne afutuo ahodoɔ
17Adɔfonom, honkae nsɛm a tete he asomafoɔ he ka too hɔ faa Awurade Yesu Kristo ho, 18 bɛkaa sɛ, “Sɛ awieeɛ he duru a, fɛwdifoɔ bɛba a, bebedi bɛaa bɛ amumuyɔ akɔnnɔ akyi.” 19 Yeinom ne nnipa a bɛnam bɛ akɔnnɔ so de mpaepaemu ba he. Na benni Honhom he. 20 Nti adɔfonom, metu ho fo sɛ, honkɔ so nyini ho gyidie kronkron mu, hommɔ mpaeɛ Honhom Kronkron he tumi mu, 21na honkɔ so ntena Nyankopɔn dɔ mu berɛ a hootwɛne yɛ Awurade Yesu Kristo mmɔborɔhunu mu ama wama ho nkwa a onni awieeɛ he. 22Na akyinnyegyefoɔ nso, honhu bɛ mmɔbɔ 23 berɛ a hoontwe bɛ afiri gya mu agye bɛ nkwa, homfa suro nhu binom mmɔbɔ, na hontane nipasu a ɔte sɛ ataadeɛ a nkekaeɛ akeka mu he nso.
Nhyira nsɛm
24 Na nea obetumi asɔ ho mu na hoansonti, na ɔde ho asi n’animuonyam anim sɛ nnipa a benni dɛm ahosane mu he, 25 Nyankopɔn koro a ɔnam yɛ Awurade Yesu Kristo so yɛ yɛ Agyenkwa he, ɔno ne animuonyam ne kɛseyɛ ne ahoɔdene ne tumi nka no mmerɛ santene, seesei ne daa nyinaa. Amen.",https://www.bible.com/bible/3971/JUD.1.BBTP
ADIYISƐM NNIANIMU,"NNIANIMU
Bɛtwerɛɛ Yohane adiyisɛm he berɛ a na Akristofoɔ ɔɔfa taa mu esiane gyidie a na bekura sɛ Yesu Kristo ne Awurade he nti. Deɛ na ohia twerɛfoɔ he titire ne sɛ ɔbɛma n’akenkanfoɔ anya anidasoɔ ne nkuranhyɛ a bebetumi de atena ase nɔkorɛdie mu ya taa berɛ he mu.
Krataa he fa kɛseɛ he yɛ adiyie ne anisoadehunu a ɔtoatoa so na bɛnam nsɛnkyerɛnne so kasa a Akristofoɔ a na bɛya hɔ saa berɛ he te aseɛ, na berɛ korɔ heaa nso ayɛ ahintasɛm ama afoforɔ. Bɛnam anisoadehunu ahodoɔ so ka nwoma he botaeɛ mprɛ bebree ya akwane ahodoɔ so. Ne nyinaa kyerɛ nteaseɛ a ɔya botaeɛ ahodoɔ a ɔya krataa he mu. Ɔyam sɛ adwenkyerɛ ahodoɔ ne ya hɔ fa nkyerɛaseɛ ho deɛ, nso botaeɛ pɔtee he mu da hɔ pefee sɛ: Nyankopɔn nam Kristo a ɔyɛ Awurade he so bedi atamfoɔ he so koraa, a Satan nso ka ho bi. Afei, ɔde nhyira a ɔyɛ soro foforɔ ne asaase foforɔ bɛma nnipa a bedi nɔkorɛ ma no he. Yei bɛyɛ bɛ akatua berɛ a saa nkonimdie yi beduru he.
MU NSƐM
Nsɛm a odi kane 1:1-8
Anisoadehunu a odi kane ne krataa a ɔde kɔmaa asafo ahodoɔ nson he 1:9—3:22
Nwoma a ɔwɔ nsɔano nson 4:1—8:1
Ntotorobɛnto nson he 8:2—11:19
Tweaseɛ kɛseɛ he ne mmoa mmienu he 12:1—13:18
Anisoadehunu ahodoɔ 14:1—15:8
Nyankopɔn abufuo a ogu kuruwa nson mu 16:1-21
Babel sɛeɛ ne aboa he, ne diyifoɔ torɔfoɔ ne Bronsam nkoguo 17:1—20:10
Atemmuo a odi akyire 20:11-15
Soro foforɔ, asaase foforɔ ne Yerusalem foforɔ he 21:1—22:5
Awieeɛ 22:6-21",https://www.bible.com/bible/3971/REV.INTRO1.BBTP
ADIYISƐM 1,"Nnianimu ne nkyea
1 Saa nwoma yi fa Yesu Kristo adiyisɛm a Nyankopɔn de maa no sɛ ɔnkyerɛ ne nkoa nnoɔma a otwa sɛ ɔba ntɛm. Kristo somaa ne bɔfoɔ kɔɔ ne n’akoa Yohane nkyɛne kɔdaa asɛm yi adi kyerɛɛ no. 2 Na Yohane dii adanseɛ faa Nyankopɔn asɛm ne Yesu Kristo ne nea ohuiɛ nyinaa ho. 3 Nhyira ne nipa a ɔkenkane saa nwoma yi, ne bɛ a betie adiyisɛm he na bedi so sɛnea bɛatwerɛ no saa nwoma yi mu he, efiri sɛ berɛ he abɛne.
4 Nsɛm a Yohane de kɔmaa asafo ahodoɔ nson a na bɛya Asia he di: Adom mmra ho so. Afei nso, asomdwie a ofiri nea ɔya hɔ, seesei, na ɔya hɔ firi tetentredee, na ɔya hɔ daa he, ne ahonhom nson a ɔya n’ahennwa anim, 5 ne Yesu Kristo a ɔyɛ danseni nɔkwafoɔ ne wusɔreɛ mu dikanfoɔ ne asaase so ahene sodifoɔ he nkyɛne nka ho. Ɔno a ɔdɔ yɛ, na ɔnam ne mogyaa he so agye yɛ afiri yɛ bɔne mu he 6 ayɔ yɛ ahemmane ne asɔfoɔ ama ne Nyankopɔn a ɔyɛ n’agya. Ɔno ne animuonyam ne tumi nka no daa daa. Amen!
7 Hwɛ! Ɔnam mununkum mu ɔɔba;
ani nyinaa behu no,
na bɛ a bɛwɔɔ no pea he nso behu no bi.
Na ɔno nti asaase so nnipa nyinaa bɛbɔ bena.
Ampa, saa ne ɔbɛyɔ. Amen!
8 “Mene ahyɛaseɛ ne awieeɛ,” Awurade Nyankopɔn ne ɔɔka, ɔno ne ya hɔ seesei na ɔya hɔ firi tetentredee na ɔya hɔ daa, ade nyinaa so tumfoɔ, he.
Kristo ho anisoadehunu
9Me, Yohane, ho nua a me ne ho bom Yesu mu hunu amane n’ahennie ne ne boasetɔ mu, na meya supɔ Patmo so, esiane Nyankopɔn asɛm ne Yesu adanseɛ nti. 10Awurade da he, na meya Honhom mu, na metee nne dendene bi ya m’akyi a ɔte sɛ totorobɛnto. 11 Ɔkaa sɛ, “Twerɛ bibiaa a wohu gu nwoma mu, na fa nwoma he kɔma asafo ahodoɔ nson yi: Deɛ ɔya Efeso, Smirna, Pergamo, Tiatira, Sardi, Filadelfia ne Laodikea.”
12 Afei, medanee m’ani pɛɛ sɛ mehu nea ɔɔkasa akyerɛ me he, mehuu sikakɔkɔɔ nkaneadua nson. 13 Na bi a ɔte sɛ nipa ba he hyɛ ataadeɛ yuu a osi ne nane ase a sikakɔkɔɔ aboomu bɔ ne koko gyina nkaneadua nson he mfimfini. 14 Na ne tinwi yɛ fitaa te sɛ asaawafufuo, te sɛ akaadoo, na n’ani dɛre sɛ gyaframa. 15 Na ne nane ase hyerɛn sɛ yaawa fɛɛfɛ a adɔ ya fononoo mu, na afei bɛatwi ho na ne nne woro so te sɛ nsuo ɔɔworo dendene. 16 Na okita nsoromma nson ne nsa nifa mu, na nkrantɛ anofanu nnamnnam firi n’anum baeɛ. Na n’anim hyerɛn sɛ awia a ɔɔhyerɛn dendene.
17 Mehuu no he, mekɔhwee ne nane ase yɛɛ te sɛ wufoɔ. Na ɔde ne nsa nifa too me so kaa sɛ, “Nsuro! Mene Kannifoɔ ne Kyidifoɔ. 18Mene teasefoɔ he! Mewuiɛ, na hwɛ, mete ase daa daa. Mekita Wuo ne asamando nsafoa. 19Nti afei twerɛ nnoɔma a wohu; nea wohu no seesei ne nea ɔbɛba akyire he. 20 Nsoromma nson a wohu no me nsa nifa mu ne sika nkaneadua he nkyerɛaseɛ a ɔyɛ ahintasɛm he di: Nsoromma nson he yɛ asafo nson he abɔfoɔ, na nkaneadua nson he nso yɛ asafo nson he.”",https://www.bible.com/bible/3971/REV.1.BBTP
ADIYISƐM 2,"Krataa a ɔtwerɛ kɔmaa Efeso asafo
1 “Twerɛ krataa kɔma Efeso asafo mu bɔfoɔ he, na ka kyerɛ no sɛ: Yei ne nsɛm a ofiri nea a okita nsoromma nson ne nsa nifa mu a, ɔnante sika nkaneadua nson he ntam he nkyɛne.
2 “Menim wo nnwuma. Menim nsiyɛ a wode ayɔ adwuma ne boasetɔ a wowɔ. Menim sɛ wonnye nnebɔnyɛfoɔ, na afei woasɔ bɛ a bɛfrɛ bɛ ho asomafoɔ nso bɛnyɛ bi he ahwɛ, na woahu sɛ bɛyɛ atorɔfoɔ. 3Wowɔ boasetɔ na me dini nti, woahu amane bebree, na ne nyinaa mu he, wompaa aba. 4Nso mewɔ nsɛm bi tia wo: Wonnɔ me sɛnea kane he na wodɔ me he. 5 Kae baabi a wofiri hwee ase. Sakra w’adwene firi bɔne ho na yɔ sɛnea kane he na woyɔ he. Sɛ woansakra amfiri wo bɔne ho a, mɛba wo nkyɛne abeyi wo kaneadua he afiri ne sibrɛ. 6 “Nso adepa a mahu ne wo ho ne sɛ, wokyiri Nikolaifoɔ nwuma he, na saa ne me nso mekyiri. 7 Nea ɔwɔ aso he ntie nea Honhom he ka kyerɛ asafo ahodoɔ he. Bɛ a bɛadi nkunim he, mɛma bɛ akwanya na bɛadi nkwa dua a ɔya Nyankopɔn turo he mu aba he.’
Krataa a ɔtwerɛ kɔmaa Smirna asafo he
8 “Twerɛ krataa yi kɔma Smirna asafo mu bɔfoɔ he sɛ: ‘Saa asɛm yi firi kannifoɔ ne kyidifoɔ he nkyɛne. Ɔno ne wuiɛ, na ɔte ase bio he.
9 “Menim amaneɛ a wohu maa Awurade na menim wo hia nso, nso woyɛ defoɔ honhom mu. Menim nsɛm a bɛ a bɛka sɛ bɛyɛ Yudafoɔ, nso bɛnyɛ Yudafoɔ he ka tia wo. Bɛyɛ Satan apamfoɔ. 10 Nsuro haw a ɔɔbɛto wo he. Tie, bɛde ho mu bi bɛto afiase na Bronsam nam so asɔ ho ahwɛ. Na ho haw he bedi dadu. Di nɔkorɛ ma me kosi wuo mu mpo, na mɛma wo nkwa abotire. 11 “Ma nea ɔwɔ aso he ntie nea Honhom he ka kyerɛ asafo he. Deɛ odi nkunim he, wuprenu he ɔnka no da.’
Krataa a ɔtwerɛ kɔmaa Pergamo asafo he
12 “Twerɛ krataa yi kɔma bɔfoɔ a ɔya Pergamo asafo mu sɛ: Saa krataa yi firi nea ɔwɔ nkrantɛ anofanu a ɔnam he nkyɛne.
13 “Menim sɛ faako a wote he, hɔ ne Satan ahennwa si, nso wokuraa me dini mu, na woampa me gyidie, nna a bekuu me danseni nɔkwafoɔ Antipa a na ɔne ho ya hɔ, deɛ a Satan te he. 14 Nso nsɛm kakra a mewɔ tia wo ne sɛ, nnipa bi ya wo mu a bedi Bileam nkyerɛkyerɛ akyi. Saa Bileam he ne kyerɛɛ Balak ma ɔmaa Israelfoɔ dii abosom so nnuane, kyerɛɛ bɛ adwamammɔ, nam so ma bɛyɔɔ bɔne he. 15 Saa ara nso ne wowɔ nnipa bi ka wo ho a bedi Nikolaifoɔ nkyerɛkyerɛ akyi. 16 “Sakra w’adwene firi wo bɔne ho. Anyɛ saa a, ɔɔnkyɛre biaa mɛba wo nkyɛne de nkrantɛ a ofiri m’anum he abɛko atia saa nnipa he. 17 “Ma nea ɔwɔ aso he ntie nea Honhom he ka kyerɛ asafo ahodoɔ he. “Na nea odi nkunim he, mɛma no mana a ahinta he bi. Afei mɛma no boɔ fitaa a bɛatwerɛ dini foforɔ so a biaa nnim, gye nipa a bɛde bɛma no he nko.”
Krataa a ɔtwerɛ kɔmaa Tiatira asafo he
18 “Twerɛ krataa kɔma bɔfoɔ a ɔya Tiatira asafo mu sɛ: Yei ne asɛm a ofiri Nyankopɔn Ba a n’ani dɛre sɛ gyaframa a ne nane ase hyerɛn sɛ yaawa he nkyɛne.
19“Menim wo nnwuma. Menim wo dɔ, wo gyidie, wo som ne wo boasetɔ. Menim sɛ wooyɔ adwuma sene kane he. 20 Nso nea mewɔ nsɛm bi tia wo: Wososɔɔ baa bi a ne dini de Isebel, a ɔfrɛ ne ho diyifoɔ he so. Saa baa yi kyerɛkyerɛ, na odi m’asomfoɔ anim ma bɛbɔ adwamane di abosom-nnuane. 21Memaa no berɛ sɛ ɔnsakra mfiri ne bɔne mu nso wansakra amfiri n’adwamammɔ mu. 22Yei nti, mede no bɛto ahohiahia mpa so na ɔne bɛ a bɛsɛe awareɛ he ahu amane a ano ɔdene yie, gye sɛ ebia bɛsesa firi ne nnwuma he ho. 23 Afei, meku n’akyidifoɔ he, na asafo he nyinaa behu sɛ mene deɛ ɔhwehwɛ adwene ne akoma mu. Metua ho mu biaa ka sɛnea ne nwuma teɛ. 24Nso ho a hoya Tiatira a honni saa nkyerɛkyerɛ bɔne he akyi he, na honnsua nea afoforɔ frɛ no Satan asumansɛm he deɛ, meeka makyerɛ ho sɛ, memmfa adesoa biaa nto ho so. 25 Na honsɔ nea howɔ he mu dene nkosi sɛ mɛba. 26“Deɛ odi nkunim na ɔkɔ so yɔ nea mepɛ kosi awieeɛ he,
mɛma no amane so tumi,
27 na ɔde dadeɛ poma paa ne bɛyɛne bɛ, na wabobɔ bɛ
sɛ nwomfoɔ nkukuo, te sɛ tumi korɔ heaa a menya firi m’Agya hɔ he.
28Afei mede adekyeeɛ nsoromma bɛma no. 29 Nea ɔwɔ aso he ntie nea Honhom he ka kyerɛ asafo ahodoɔ he.",https://www.bible.com/bible/3971/REV.2.BBTP
ADIYISƐM 3,"Krataa a ɔtwerɛ kɔmaa Sardi asafo he
1 “Twerɛ krataa kɔma Sardi asafo he mu bɔfoɔ sɛ: “Yei ne nsɛm a ofiri nea ɔwɔ Nyankopɔn ahonhom nson ne nsoromma nson he nkyɛne.
“Menim wo nnwuma; wowɔ dini sɛ wote ase deɛ, nso woawu. 2 Nti nyane na kanyane nea aka wo nkyɛne he na anwu koraa, na menhuu wo nnwuma sɛ ɔyɛ pɛ me Nyankopɔn anim. 3Kae nea wonyaeɛ na woteeɛ he, di so na sakra w’adwene firi wo bɔne ho. Sɛ woanwɛne a, mɛba wo so te sɛ korɔmfoɔ, na wonhu dɔnhwere korɔ a mɛba wo nkyɛne. 4 “Nso ho mu kakraa bi a bɛya Sardi he mfaa wiase nkekaeɛ nkekaa bɛ ntaadeɛ mu. Na bɛ ne me bɛnante berɛ a bɛhyɛ ntaade fitaa, efiri sɛ, bɛfata sɛ bɛyɔ saa. 5 Na deɛ odi nkunim he bɛbɛhyɛ no ataade-fitaa, na mempopa ne dini mfiri nkwa nwoma he mu. Mɛbɔ ne dini ahyɛ no animuonyam m’Agya ne n’abɔfoɔ anim. 6Nea ɔwɔ aso he ntie nea Honhom he ka kyerɛ asafo ahodoɔ he.
Krataa a ɔtwerɛ kɔmaa Filadelfia asafo he
7 “Twerɛ krataa kɔma Filadelfia asafo he mu bɔfoɔ he sɛ: Yei ne asɛm a ofiri nea ɔyɛ kronkron, a ɔyɛ nɔkwafoɔ a okita Dawid safoa a sɛ obie a, bi ntumi nto mu, na ɔto mu nso a, bi ntumi mmie, he nkyɛne.
8“Menim wo nnwuma. Hwɛ, mede pono bi a mabie a bi ntumi ntom asi w’anim. Menim sɛ wowɔ tumi ketewa bi deɛ, nso woadi me nkyerɛkyerɛ he so na woampa me dini. 9 Hwɛ! Mɛma bɛ a befiri Satan hyiadane mu, a bedi torɔ ka sɛ bɛyɛ Yudafoɔ, nso bɛnyɛ bi he abɛkoto wo nane ase, na bɛ nyinaa ahu sɛ medɔ wo. 10 Esiane sɛ woadi m’ahyɛdeɛ so boasetɔ mu nti, sɛ haw a ɔɔba wiase nyinaa abɛsɔ asaase so nnipa nyinaa ahwɛ he ba a, mɛgye wo afiri mu. 11 Ɔnkyɛre biaa mɛba. Sɔ nea wowɔ he mu dene, na bi annye wo nkunim abotire he. 12 Nea obedi nkunim he, mɛma no ayɛ me Nyankopɔn asɔredane he fapem titire, na ommfiri mu bio da. Mɛtwerɛ me Nyankopɔn dini ne me Nyankopɔn kuro dini a ɔyɛ Yerusalem foforɔ a obefiri soro me Nyankopɔn nkyɛne aba he agu ne ho. Bio, mɛtwerɛ me dini foforɔ agu ne ho. 13Nea ɔwɔ aso he ntie nea Honhom he ka kyerɛ asafo ahodoɔ he.
Krataa a ɔtwerɛ kɔmaa Laodikea asafo he
14 “Twerɛ krataa kɔma Laodikea asafo mu bɔfoɔ he sɛ: Yei ne asɛm a ofiri Amen a ɔyɛ danseni nɔkwafoɔ a ɔyɛ bibiaa a Nyankopɔn bɔeɛ he abɔseɛ nkyɛne.
15 “Menim wo nnwuma. Wo a wonyɛ nwunu, wo nso a wonyɛ hye. Sɛ woyɛ nwunu anaa hye a, nka ɔyɛ! 16Nso esiane sɛ woyɛ botrobodwo na wonyɛ hye, wo so a wonyɛ nwunu nti, mɛfe wo afiri m’anum. 17 Woka sɛ, ‘Meyɛ defoɔ na maanya me ho, na mewɔ nea ohia me nyinaa.’ Nso wonnim hia a ahia wo ne mmɔbɔ a woyɛ. Woyɛ hiani. Woda adagya, na w’ani nso afira. 18 Nti metu wo fo sɛ tɔ sikakɔkɔɔ a bɛabere ho gya mu, firi me nkyɛne sɛnea ɔbɛma woayɛ defoɔ. Afei tɔ ntaadeɛ fitaa hyɛ fa kata w’adagya a ama w’anim agu ase he so. Afei tɔ aniduro sra w’ani so sɛnea wobehu adeɛ. 19 Mekɔ so twe bɛ a medɔ bɛ he nyinaa aso. Nti bɔ mmɔdene na sakra w’adwene. 20 Hwɛ! Megyina pono he akyi ɔɔbɔ mu, sɛ bi te me nne na obie pono he a, mɛba mu na me ne no abedidi na ɔno nso ne me adidi. 21 Mɛma nkunimdifoɔ he atena m’ahennwa he so sɛnea madi nkunim nti mete m’Agya ahennwa so seesei he. 22Ma nea ɔwɔ aso he ntie nea Honhom he ka kyerɛ asafo ahodoɔ he.”",https://www.bible.com/bible/3971/REV.3.BBTP
ADIYISƐM 4,"Soro pono a Bɛabie
1 Yei akyi he, mehwɛeɛ, na hwɛ, mehuu soro pono sɛ abie. Na nne bi teaam sɛ totorobɛnto a mate sɛ bi akasa akyerɛ me pɛn he; na ɔkaa sɛ, “Bra soro ha, na mɛkyerɛ wo nea ɔbɛba yei akyi.” 2 Prɛko pɛ! Na meya honhom mu. Na hwɛ, na bɛde ahennwa bi asi soro a bi te so. 3 Na nea ɔte he anim hyerɛn te sɛ ahwehwɛboɔ ne bogyanamboɔ. Na nyankontɔno a ɔte sɛ ahabamonoboɔ atwa ahennwa he ho ahyia. 4 Na ahennwa aduonu nnan atwa ahennwa he ho ahyia a mpanyimfoɔ aduonu nnan tete so a bɛhyehyɛ ntaadeɛ fitaa na sikakɔkɔɔ abotire bobɔ bɛ ti. 5 Na anyinam ne nne ahodoɔ ne apranaa boboom firi ahennwa he mu. Na nkanea nson a bɛasosɔ a ɔɔdɛre ya ahennwa he anim. Na yeinom ne Nyankopɔn ahonhom nson. 6 Na bibi te sɛ ahwehwɛ po a ɔyɛ krɔgyee sɛ ahwehwɛ da ahennwa he anim. Na ateasefoɔ nnan a ani tuatua bɛ anim ne bɛ akyi atwa ahennwa he ho ahyia. 7 Na teasefoɔ a odi kane he te sɛ gyata; nea ɔtɔ so mmienu he te sɛ nantwie ba; nea ɔtɔ so mmeɛnsa he anim te sɛ nipa; na nea ɔtɔ so nnan he te sɛ kɔdeɛ a ootu. 8 Na ateasefoɔ nnan he mu biaa wɔ ntabane nsia a ani tuatua akyire ne animu nyinaa. Anadwo ne awia nyinaa bɛto nnwom sɛ, “Kronkron, Kronkron, Kronkron ne Awurade Nyankopɔn Tumfoɔ a na ɔya hɔ tetentredee, na seesei nso ɔya hɔ, na ɔya hɔ daa.” 9Saa ateasefoɔ nnan he to nnwom de hyɛ nea ɔte ahennwa he so a ɔte hɔ daa daa he animuonyam de ma no anidie da no ase. 10 Sɛ bɛyɔ saa a, mpanyimfoɔ aduonu nnan he butubutu nea ɔte ahennwa he so he anim sɔre nea ɔte hɔ daa daa he. Betu bɛ ahenkyɛ gu ahennwa he anim ka sɛ, 11“Yɛ Awurade ne Nyankopɔn; wofata sɛ wonya animuonyam, anidie ne tumi, efiri sɛ, wo ne wobɔɔ nnoɔma nyinaa, na wo pɛ mu nti na bɛya hɔ, ne bɛbɔeɛ.”",https://www.bible.com/bible/3971/REV.4.BBTP
ADIYISƐM 5,"Nwoma he ne Adwammaa he
1 Na mehuu nwoma bi ya deɛ ɔte ahennwa so he nsa nifa mu. Na bɛatwerɛ mu ne akyire nyinaa a na bɛde nsɔano nson asosɔ ano. 2Na mehuu bɔfoɔ hoɔdenfoɔ bi a ɔde nne kɛseɛ kaa sɛ, “Hwane ne fata sɛ ɔte nsɔano he ano na obie nwoma he mu?” 3Na bɛannya biaa a ɔya soro anaa asaase so, anaa asaase ase a otumi biee nwoma he mu na ohwɛɛ mu. 4Mesuu paa efiri sɛ, bɛannya biaa a ɔfata sɛ obie nwoma he mu na ɔhwɛ mu. 5 Afei mpanyimfoɔ he mu baako ka kyerɛɛ me sɛ, “Nsu. Hwɛ! Yuda abusuakuo mu Gyata a ɔyɛ Dawid aseni he adi nkunim, na ɔno ne betumi ate nsɔano nson he ano na wabie nwoma he mu.”
6 Afei mehuu adwamaa bi sɛ ogyina ahennwa he mfimfini a ateasefoɔ nnan he ne mpanyimfoɔ he atwa ne ho ahyia. Wohwɛ a, na ɔte sɛ nea bɛaku no. Na ɔwɔ mmɛne nson ne ani nson a ogyina hɔ ma Nyankopɔn ahonhom nson a bɛasoma bɛ aba wiase he. 7Adwamaa he kɔgyee nwoma he firii nea ɔte ahennwa so he nsa nifa mu. 8 Ɔyɔɔ saa he, ateasefoɔ nnan he ne mpanyimfoɔ aduonu nnan he butubutuu adwamaa he anim. Na bɛ mu biaa kita sankuo ne sika ayowa a aduhwam, a ɔyɛ ahoteefoɔ mpaebɔ, ahyɛ no ma. 9 Bɛtoo nnwom foforɔ bi sɛ,
“Wofata sɛ wofa nwoma he,
na wote nsɔano he ano,
efiri sɛ, bekuu wo, na bɛde wo mogyaa atɔ nnipa afiri abusua, kasa, mane
ne nkurofoɔ ahodoɔ mu ama Nyankopɔn.
10 Woama bɛayɛ ahemmane ne asɔfoɔ ama yɛ Nyankopɔn,
na bebedi asaase so ahene.”
11 Bio mehwɛeɛ, na metee abɔfoɔ mpempem buburugyaa nka. Na bɛatwa ahennwa he ne ateasefoɔ nnan he ne mpanyimfoɔ he ho ahyia 12 a na bɛɛto nnwom dendene sɛ,
“Adwamaa a bekuu no he fata sɛ ɔgye
tumi, ahonya, nyansa ne ahoɔdene
ne anidie ne animuonyam ne nhyira!”
13Na metee sɛ abɔdeɛ a ɔya soro, asaase so, asaase ase, po mu ne dea ɔya wiase nyinaa ɔɔto nnwom sɛ,
“Nhyira ne anidie ne animuonyam
ne tumi nka nea ɔte ahennwa he so ne adwamaa he
daa daa!”
14 Ateasefoɔ nnan he gyee so sɛ, “Amen!” Na mpanyimfoɔ he butubutuiɛ, na bɛkoto sɔreeɛ.",https://www.bible.com/bible/3971/REV.5.BBTP
ADIYISƐM 6,"Nsɔano nson he
1 Afei mehuu sɛ adwamaa he ate nsɔano nson he mu nea odi kane he ano, na metee sɛ ateasefoɔ nnan he mu baako de nne a ɔte sɛ apranaa ɔɔka sɛ, “Bra!” 2 Afei mehwɛeɛ, na hwɛ, na pɔnkɔ fitaa bi di. Na deɛ ɔte ne so he kita agyane, na bɛmaa no ahenkyɛ. Ofiri adi sɛ nkunimdifoɔ a ookodi nkunim bio.
3 Na ɔtee nsɔano a ɔto so mmienu he ano, na metee sɛ teasefoɔ a ɔtɔ so mmienu he ɔɔka sɛ, “Bra!” 4Afei pɔnkɔ foforɔ bi a ɔyɛ kɔkɔɔ pie baeɛ. Bɛmaa nea ɔte ne so he tumi sɛ ɔmfa kõ mmra asaase so, na nnipa nkuku bɛ ho. Bɛmaa no nkrantɛ kɛseɛ bi.
5 Na ɔtee nsɔano a ɔtɔ so mmeɛnsa he ano, na metee sɛ teasefoɔ a ɔtɔ so mmeɛnsa he ɔɔka sɛ, “Bra!” Mehwɛeɛ, na hwɛ, pɔnkɔ tuntum bi di. Na nea ɔte ne so he kita nsania ya ne nsam. 6Metee bibi te sɛ nne bi firi ateasefoɔ nnan he nkyɛne. Na nne he kaa sɛ, “Ayuo susukora yɛ paani da koro akatua, na aburo susukora mmeɛnsa nso yɛ paani da koro akatua. Nso, nsɛe ngo he ne nsa he!”
7 Afei adwamaa he tee nsɔano a ɔtɔ so nnan he ano, na metee sɛ teasefoɔ a ɔtɔ so nnan he ɔɔka sɛ, “Bra!” 8 Mehwɛeɛ na hwɛ, pɔnkɔ nsõnsõ bi di. Bɛtoo ne sotefoɔ he dini sɛ Wuo. Na Asamando nso di n’akyi pɛɛ. Bɛmaa bɛ asaase nkyemu nnan mu baako so tumi sɛ bɛmfa afena ne kɔm ne wuo ne asaase so nkekaboa nkuku bɛ.
9 Afei ɔtee nsɔano a ɔto so num he ano. Na mehuu bɛ a Nyankopɔn asɛm ne bɛ adanseɛ a bediiɛ nti bɛakuku bɛ he akra, afɔrebokyia he ase. 10 Bɛde nne a ano ɔdene kaa sɛ, “O Awurade Tumfoɔ, kronkronni ne nɔkwafoɔ! Wobɛtwentwɛne wo nane ase akosi da bɛ na woabu atɛne atua nnipa a bɛya asaase so ka yɛ mogyaa ho?” 11 Bɛmaa bɛ mu biaa ataade tentene fitaa, na bɛka kyerɛɛ bɛ sɛ bɛntwɛne kakra nkosi sɛ bɛ mfɛfoɔ asomfo ne bɛ nuanom a bebekuku bɛ sɛnea bekuu bɛ he bɛba abɛka bɛ ho ama bɛ dodoɔ awie pɛyɛ.
12 Na mehuu sɛ ɔtee nsɔano a ɔtɔ so nsia he ano. Na asaasewosoɔ a ano ɔdene ba maa awia yɛɛ tumm sɛ birisie, na bosome yɛɛ kɔɔ sɛ mogyaa. 13 Na nsoromma tete firi soro bɛhwee asaase so te sɛ borɔdoma a mframa kɛseɛ woso no tete n’aba bunu gu fam. 14Afei soro yeraeɛ te sɛ nwoma a bɛabobɔ, na mmepɔ, ne nsupɔ firii baabi a na bɛyeya. 15 Na asaase so ahemfo ne nnipa akɛseɛ ne asafohene ne adefoɔ ne ahoɔdenfoɔ ne nkoa ne adehyeɛ nyinaa hintahintaa abodane ne mmepɔ mu abotane mu. 16 Na bɛka kyerɛɛ mmepɔ ne abotane he sɛ, “Honkata yɛ so na homfa yɛ nsie sɛnea ɔbɛyɛ a nea ɔte ahennwa he so he ani onhu yɛ na yemfiri Adwamaa he abufuo ano, 17 efiri sɛ n’abufuo da kɛseɛ he aduru; na hwane ne betumi agyina ano?”",https://www.bible.com/bible/3971/REV.6.BBTP
ADIYISƐM 7,"Israel nnipa mpemha aduanan nnan he
1 Yei akyi he, mehuu abɔfoɔ nnan sɛ, begyinagyina asaase ntweasoɔ nnan he so a, bɛɛtwe mframa nnan a ɔya asaase so he ɔɔsane akyi sɛnea ɔbɛyɛ a, mframa biaa ɔmmɔ asaase ne po ne dua biaa so. 2Na mehuu bɔfoɔ foforɔ a ofiri awia apieɛ ɔɔba a okita Nyankopɔn teasefoɔ he nsɔano. Ɔteaam frɛɛ abɔfoɔ nnan he a na Nyankopɔn ama bɛ tumi sɛ bɛnsɛe asaase ne po he. 3 Bɔfoɔ he kaa sɛ, “Honnsɛe asaase ne po anaa nnua kosi sɛ yɛbɛhyɛ Nyankopɔn nkoa he nso bɛ moma so.”
4 Na bɛkyerɛɛ me bɛ a bɛahyɛ bɛ nsõ he dodoɔ. Na bɛ nyinaa bɛ dodoɔ yɛ mpemha aduannan nnan a, befiri Israel mmusuakuo nyinaa mu.
5Yuda abusuakuo mu nnipa a bɛhyɛɛ bɛ nso he dodoɔ yɛ mpem dummienu.
Ruben abusuakuo mu nnipa a bɛhyɛɛ bɛ nso he dodoɔ yɛ mpem dummienu.
Gad abusuakuo mu nnipa a bɛhyɛɛ bɛ nso he dodoɔ yɛ mpem dummienu
6Aser abusuakuo mu nnipa a bɛhyɛɛ bɛ nso he dodoɔ yɛ mpem dummienu.
Naftali abusuakuo mu nnipa a bɛhyɛɛ bɛ nso he dodoɔ yɛ mpem dummienu.
Manase abusuakuo mu nnipa a bɛhyɛɛ bɛ nso he dodoɔ yɛ mpem dummienu.
7Simeon abusuakuo mu nnipa a bɛhyɛɛ bɛ nso he dodoɔ yɛ mpem dummienu.
Lewi abusuakuo mu nnipa a bɛhyɛɛ bɛ nso he dodoɔ yɛ mpem dummienu.
Isakar abusuakuo mu nnipa a bɛhyɛɛ bɛ nso he dodoɔ yɛ mpem dummienu.
8Sebulon abusuakuo mu nnipa a bɛhyɛɛ bɛ nso he dodoɔ yɛ mpem dummienu.
Yosef abusuakuo mu nnipa a bɛhyɛɛ bɛ nso he dodoɔ yɛ mpem dummienu. Benyamin abusuakuo mu nnipa a bɛhyɛɛ bɛ nso he dodoɔ yɛ mpem dummienu.
9 Yei akyi he, mehwɛeɛ, na mehuu nnipakuo a biaa ntumi nkane bɛ dodoɔ a befiri amane ne mmusuakuo ne nkurofoɔ ne kasa nyinaa mu a begyinagyina ahennwa he ne Adwamaa he anim a bɛhyehyɛ ntaadeɛ fitaa kitakita berɛɛ. 10 Bɛteaam dendene sɛ, “Nkwagyeɛ firi yɛ Nyankopɔn a ɔte ahennwa he so ne Adwamaa he hɔ.”
11 Na abɔfoɔ he atwa ahennwa he ne mpanyimfoɔ he ne ateasefoɔ nnan he ho ahyia. Afei bebutubutuu ahennwa he anim, sɔree Nyankopɔn 12 kaa sɛ,
“Amen! Nhyira ne animuonyam ne nyansa
ne aseda ne anidie
ne tumi ne ahoɔdene
yɛ Nyankopɔn dea daa daa! Amen!”
Nkwagyeɛ a ɔnam adwammaa he so ba
13Afei mpanyimfoɔ he mu baako bisaa me sɛ, “Hefoɔ ne bɛhyehyɛ ntaadeɛ fitaa yi, na befiri he?” 14 Mebuaa sɛ “Owura, wo ne wonim.” Ɔka kyerɛɛ me sɛ, “Yeinom ne bɛ a bɛafiri taa mu, na bɛde Adwamaa he mogyaa ahohoro bɛ ntaadeɛ ama ayɛ fitaa.
15 Na yei nti ne begyina Nyankopɔn ahennwa anim a
bɛɛsom awia ne anadwo ne hyiadane mu yi.
Nea ɔbɛtena ahennwa he so he bɛbɔ bɛ ho bane.
16 Kɔm ɔnne bɛ bio.
Awia anaa
ahuhuro biaa ɔnnhye bɛ bio,
17 efiri sɛ, Adwamaa he a ɔya ahennwa he mfinimfini he bɛyɛ bɛ dwanhwɛfoɔ de bɛ akɔ nkwa asuti ho. Na Nyankopɔn bɛpopa bɛ aniwa mu nisuo nyinaa.”",https://www.bible.com/bible/3971/REV.7.BBTP
ADIYISƐM 8,"Nsɔano a ɔtɔ so nson
1 Berɛ a ɔtee nsɔano a ɔto so nson he ano he, soro nyinaa tam dinn bɛyɛ dɔnhwere fa. 2 Afei mehuu abɔfoɔ nson a begyinagyina Nyankopɔn anim. Bɛmaa bɛ ntotorobɛnto nson. 3 Bɔfoɔ foforɔ a na okita sikakɔkɔɔ aduhwam adaka begyinaa afɔrebokyia he ho. Bɛmaa no aduhwam bebree sɛ ɔmfa mmɔ mpaeɛ nka Nyankopɔn nkurofoɔ he deɛ ho na ɔmmɔ sikakɔkɔɔ afɔrebokyia a osi ahennwa he anim he so afɔdeɛ. 4 Aduhwam he hua ne Nyankopɔn nkurofoɔ mpaeɛ firi bɔfoɔ he nsam kɔɔ Nyankopɔn anim. 5 Afei bɔfoɔ he faa aduhwam adaka he de gya a ofiri afɔrebokyia he so hyɛɛ no ma too twenee asaase so. Na apranaa ne nne ahoroɔ ne anyinam ne asaasewosoɔ baeɛ. 6Na abɔfoɔ nson a bekitakita ntotorobɛnto nson he siesiee bɛ ho sɛ bɛɛbɛhyɛne.
7 Bɔfoɔ a odi kane he hyɛne ne totorobɛnto he. Na asukɔtwea ne gya a ɔne mogyaa adi afra tɔ guu asaase so. Asaase nkyekyɛmu mmeɛnsa mu baako hyeeɛ. Nnua nkyekyɛmu mmeɛnsa mu baako hyeeɛ, na nwura mono nyinaa nso hyeeɛ.
8 Afei bɔfoɔ a ɔtɔ so mmienu he hyɛnee ne totorobɛnto he. Na bɛtoo bibi a ɔte sɛ bepɔ kɛseɛ a ɔɔdɛre too po mu. 9Po he nkyekyɛmu mmeɛnsa mu baako danee mogyaa. Na abɔdeɛ a bɛwɔ nkwa a bɛya po mu he, bemu nkyekyɛmu mmeɛnsa mu baako wuwuiɛ maa ahyɛne mu nkyekyɛmu mmeɛnsa mu baako nso sɛeɛ.
10 Afei bɔfoɔ a ɔto so mmeɛnsa he hyɛnee ne totorobɛnto he. Na nsoromma kɛseɛ bi a ɔɔdɛre sɛ gyatanaa te firii soro bɛhwee nsuo nkyekyɛmu mmeɛnsa mu baako mu. 11Nsoromma he dini de Nwononwono. Nsuo he nkyekyɛmu mmeɛnsa mu baako yɛɛ nwono, na nnipa a bɛnomeeɛ he mu bebree wuwuiɛ, efiri sɛ, na ayɛ nwono.
12 Afei bɔfoɔ a ɔto so nnan he hyɛnee ne totorobɛnto he. Na bɛbɔɔ awia nkyekyɛmu mmeɛnsa mu baako ne bosome nkyekyɛmu mmeɛnsa mu baako, ne nsoromma nkyekyem mmeɛnsa mu baako, na biaa nkyekyɛmu mmeɛnsa mu baako he duduruu sum, na adekyeɛ mu nkyekyem mmeɛnsa mu baako anhyerɛn, na anadwo nso saa.
13 Na mehuu kɔdeɛ bi sɛ a watu nam sorosoro, na metee sɛ ɔɔteam sɛ, “Bɛ a bɛte asaase so he nnue; honnue, honnue ɔnam totorobɛnto a aka a abɔfoɔ mmeɛnsa he ɔɔbɛhyɛne he nti.”",https://www.bible.com/bible/3971/REV.8.BBTP
ADIYISƐM 9,"1 Afei bɔfoɔ a ɔto so nnum he hyɛnee ne totorobɛnto he, na mehuu nsoromma bi sɛ ofiri soro abɛhwe asaase so. Bɛmaa no amena donkodonko he ano safoa. 2 Nsoromma he biee amena donkodonko he, na wusie kumoo firi mu sɛ fononoo kɛseɛ bi, na wusie he maa awia hann ne mframa a ɔya hɔ he yɛɛ tumm. 3Ntutummɛ firii wusie he mu baa asaase so, na bɛmaa bɛ tumi a ɔte sɛ asaase so naanantwi tumi. 4 Afei bɛka kyerɛɛ bɛ sɛ bɛnsɛe serɛ anaa nnua anaa afideɛ biaa. Na mmom nnipa a Nyankopɔn ahyɛnsodeɛ he bi nni bɛ moma so he deɛ, betumi ha bɛ. 5Na bɛamma ntutummɛ he kwane sɛ bekuku saa nnipa he, na mmom bɛnha bɛ abosome nnum. Bɛka bɛ a, bɛ ano yeyaa he te sɛ naanantwi ano yeyaa. 6Saa bosome num he mu he, saa nnipa he bɛpere wuo, nso bennya. Bɛbɛpɛ sɛ bewu, nso wuo bedwane afiri bɛ nkyɛne. 7 Ntutummɛ he te sɛ apɔnkɔ a bɛasiesie bɛ ama ko. Bɛwɔ bibi te sɛ sikakɔkɔɔ ahenkyɛ hyɛ bɛ ti. Na bɛ anim te sɛ nnipa anim. 8Bɛ tinwi te sɛ mmaa tinwi, na bɛ sẽ nso te sɛ gyata sẽ. 9Bɛde bibi te sɛ dadeɛ nkataboɔ akatakata bɛ bo. Na bɛ ntabane yɛ dede te sɛ apɔnkɔ pii a bɛɛtwe nteaseɛnam akɔ ko. 10 Bɛwɔ dua a ne nwowɔeɛ te sɛ naanantwi. Na bɛ dua he ne maa bɛ tumi a bɛde ha nnipa bosome num he. 11 Bɛwɔ hene a odi bɛ so a ɔno ne bɔfoɔ a ɔhwɛ amena donkodonko he so. Ne dini ya Hebri kasa mu ne Abadon; na Hela kasa mu nso ɔde Apolion (a n’asekyerɛ ne “Sɛefoɔ”). 12 Haw baako atwam. Yei akyi he, haw mmienu bi bɛba.
13 Afei bɔfoɔ a ɔtɔ so nsia he hyɛne ne totorobɛnto he, na metee nne bi firii sikakɔkɔɔ afɔrebokyia a osi Nyankopɔn anim he mmɛne he mu. 14 Nne he ka kyerɛɛ bɔfoɔ a ɔto so nsia a okita totorobɛnto he sɛ, “Sansane abɔfoɔ nnan a bɛakyekyere bɛ asubɔntene Eufrate ho he.” 15 Besansanee abɔfoɔ nnan he a bɛasiesie bɛ ama saa dɔnhwere yi, saa da yi, saa bosome yi ne saa afe yi sɛ benkuku adasamma mu nkyekyɛmu mmeɛnsa mu baako. 16Na metee sɛ dɔm a bɛtete apɔnkɔ so he ano si mpem du ahodoɔ mpem aduonu. 17Na m’anisoadehunu he mu he, mehuu apɔnkɔ he ne bɛ akafoɔ. Na bɛ nkataboɔ he ahosu te sɛ gya, tumm te sɛ afasebiri, na ɔte sɛ sɔfe nso. Na apɔnkɔ he ti te sɛ gyata ti a gya, wusie ne sɔfe firi bɛ anum. 18Saa haw ahodoɔ mmeɛnsa he a ɔyɛ gya, wusie ne sɔfe he a ofiri apɔnkɔ he anum baeɛ he kuu adasamma nkyekyɛmu mmeɛnsa mu baako, 19efiri sɛ, na apɔnkɔ he tumi nyinaa firi bɛ anum ne bɛ dua. Bɛ dua te sɛ awɔ a bɛwɔ ti a ɔno ne na bɛde pirepira nnipa. 20 Adasamma a bɛkaeɛ he a haw he anku bɛ he antwe bɛ ho amfiri bɛ nnwuma ho. Bɛannyae ahohommɔne ne ahoni ne sika ne dwetɛ ne ayowa ne aboɔ ne nnua a onhu adeɛ na ɔnte asɛm na ontumi nnante he som. 21Saa nso ne bɛansakra bɛ adwene amfiri bɛ awudie, bɛ adutoɔ, bɛ adwamammɔ ne bɛ korɔnobɔ ho.",https://www.bible.com/bible/3971/REV.9.BBTP
ADIYISƐM 10,"Bɔfoɔ he ne Nwoma ketewa he
1 Afei mehuu bɔfoɔ tumfoɔ bi a ofiri soro oosiane ba fam. Na ɔhyɛ mununkum mu a nyankontɔno bɔ ne ti. Na n’anim te sɛ awia, na ne nane te sɛ gya fadum. 2 Na nwoma ketewa bi kita no a wabie mu. Ɔde ne nane nifa sii po so a na benkum he nso si asaase so. 3 Ɔteaam maa ne nne woroo so sɛ gyata. Ɔfrɛeɛ he, apranaa nson he woroo so gyee so. 4 Bɛka saa pɛ, na mepɛ sɛ metwerɛ. Nso metee nne bi firi soro a ɔkaa sɛ, “Ma nsɛm a apranaa nson he kaeɛ he nka wo tim. Ntwerɛ!” 5Hɔaa, bɔfoɔ a mehuu sɛ ogyina hɔ a ne nane baako si po so na baako nso si asaase so he maa ne nsa nifa so kɔɔ soro, 6 na ɔde deɛ ɔte hɔ daa daa a ɔbɔɔ soro ne asaase ne po ne nea ɔya mu nyinaa he dini kaa ntam. Bɔfoɔ he kaa sɛ, “Bɛntwentwɛne bɛ nana ase bio. 7 Na sɛ bɔfoɔ a ɔto so nson he hyɛ ne totorobɛnto he a, ne Nyankopɔn bewie n’ahintasɛm mu nhyehyɛeɛ he, sɛnea ɔka kyerɛɛ n’asomfoɔ a bɛyɛ adiyifoɔ he.”
Bɔfoɔ he nwoma
8 Afei nne a metee sɛ ofiri soro he kasa kyerɛɛ me bio sɛ, “Kɔ na kɔgye nwoma a bɛabie mu a okita bɔfoɔ a ogyina po ne asaase so he.” 9 Mekɔɔ bɔfoɔ he nkyɛne kɔka kyerɛɛ no sɛ ɔmfa nwoma ketewa he mma me. Ɔka kyerɛɛ me sɛ, “Gye na we. Ɔbɛkeka wo yam, nso w’anum deɛ, ɔbɛyɛ dɛ te sɛ woɔ.” 10Megyee nwoma ketewa he firii ne nsam weeɛ, na ɔyɛɛ dɛ te sɛ woɔ ya m’anum. Nso memeneeɛ he akyi, ɔkekaa me yam.
11Afei bɛka kyerɛɛ me sɛ, “Ɔsɛ sɛ woka nkurofoɔ ne amane ne kasa ne ahemfo bebree ho adiyisɛm bio.”",https://www.bible.com/bible/3971/REV.10.BBTP
ADIYISƐM 11,"Adansefoɔ mmienu he
1 Afei bɛmaa me susudua bi a ɔte sɛ poma, na bɛka kyerɛɛ me sɛ, “Sɔre na susu Nyankopɔn asɔredane he ne afɔrebokyia he na kane bɛ a bɛɛsom asɔredane he mu he. 2 Nso mfa asɔredane he mfikyiri nka ho, efiri sɛ, bɛde hɔ ama amanamane mufoɔ, na bebetiatia kuro kronkron he so abosome aduannan mmienu. 3 Mɛsoma m’adansefoɔ mmienu a befirafira ayitoma, na bɛaka adiyisɛm nna apem ahanu ne aduosia.”
4 Yeinom ne ngodua mmienu he ne kaneadua mmienu a osisi asaase a ɔya Awurade anim he so he. 5 Gya firi bɛ anum bekuku atamfoɔ biaa a bɛpɛ sɛ bɛha bɛ he. Ɔno nti, biaa a ɔpɛ sɛ ɔha bɛ he, bebeku no. 6 Yeinom wɔ tumi sɛ bɛto soro mu, na nsuo ɔnntɔ ya nna a bɛde hyɛ nkɔm he mu, na bɛwɔ tumi ya nsuo so sɛ bɛma ɔdane mogyaa na bɛde haw nyinaa bi ha asaase berɛ dodoɔ biaa bɛ pɛ. 7 Na sɛ bɛka bɛ asɛm he wie a, aboa a obefiri amena donkodonko he mu apie he ne bɛ bɛko. Obedi bɛ so aku bɛ. 8 Na bɛ afunu bɛdeda kuro kɛseɛ he abɔntene so, kuro a honhom mu bɛfrɛ no Sodom ne Misraim, baabi a bɛbɔɔ bɛ Awurade nso asennua mu he 9Na nnipa a befiri amane so ne mmusuakuo ne kasa hodoɔ ne amane bi so bɛhwɛ bɛ afunu he nnansa ne fa, na bɛmma kwane mma bensie bɛ. 10Asaase so nnipa ani bɛgye sɛ saa nnipa mmienu he awuwu. Bɛbɛgye bɛ ani na bɛakyɛ bɛ ho akyɛdeɛ, efiri sɛ, saa adiyifoɔ mmienu he ne bɛde haw bɛtoo asaase sofoɔ so.
11Na nnansa ne fa akyi he, honhom a ofiri Nyankopɔn bewuraa bɛ mu na bɛsɔre gyinaeɛ. Na hu kɛseɛ kãã biaa a ohuu bɛ. 12 Afei nne a ano ɔdene firi soro bɛkaa sɛ, “Homforo mmra soro ha.” Na berɛ a na bɛ atamfoɔ ɔɔhwɛ bɛ he, bɛfaa mununkum mu kɔɔ soro. 13Saa mmerɛ heaa, asaase wosoo dendenndene, kuro he nkyekyɛmu du mu baako sɛeɛ, na nnipa mpemnson wuwuiɛ ɔnam asaasewosoɔ he nti. Nnipa a bɛaka he bɔɔ hu na bɛkamfoo Nyankopɔn a ɔya soro he kɛseyɛ. 14 Haw a ɔtɔ so mmienu he atwam, nso, hwɛ, ɔnkyɛre na haw a ɔto so mmeɛnsa nso aba.
Totorobɛnto a ɔto so nson
15 Afei bɔfoɔ a ɔto so nson he hyɛne ne totorobɛnto he, na nne dendene bi firi soro kaa sɛ,
“Wiase ahennie ayɛ yɛ Awurade
ne ne Kristo he dea,
na obedi hene daa daa.”
16 Afei mpanyimfoɔ aduonu nnan a bɛte bɛ ahennwa so Nyankopɔn anim he de bɛ anim butubutuu fam, sɔree Nyankopɔn, 17 kaa sɛ:
Yɛda wo ase, Awurade Nyankopɔn a woyɛ adeɛ nyinaa so Tumfoɔ
a na woya hɔ firi tetentredee, na woya hɔ nnɛ nso,
sɛ woafa wo tumi kɛseɛ,
na woadi hene.
18 Na amanamane he bo fuiɛ,
na w’abufuo ne awufoɔ berɛ he
aduru sɛ wobebu atɛne,
na woama wo nkoa, adiyifoɔ
ne ahoteefoɔ ne bɛ a besuro wo dini,
nketewa ne akɛseɛ nyinaa, he akatua,
na woasɛe bɛ a bɛasɛe asaase he.
19 Afei Nyankopɔn asɔredane a ɔya soro he bieeɛ ma behuu adaka a apam he ya mu he asɔredane he mu. Afei anyinam ne apranaa paepaeɛ, na asaase wosoeɛ, na asukɔtwea pii nso baeɛ.",https://www.bible.com/bible/3971/REV.11.BBTP
ADIYISƐM 12,"Baa he ne tweaseɛ he
1Afei nsɛnkyerɛnne kɛseɛ bi daa ne ho adi soro. Baa bi pieeɛ a na ofira awia a bosome ya ne nane ase, na nsoromma dummienu ahenkyɛ hyɛ no. 2 Na ɔnyem a ɔɔbɛwo, na awoyeya nti, na oosu. 3 Afei nsɛnkyerɛnne kɛseɛ foforɔ bi daa ne ho adi soro. Wɔ kɔkɔɔ kakraka bi pieeɛ a na ne ti yɛ nson a na ɔwɔ mmɛne du; na ahemmotire bobɔ ne ti he biaa so. 4 Ɔde ne dua twee nsoromma a ɔya soro he mu nkyemu mmeɛnsa mu baako too guu fam. Na ogyinaa baa a ɔɔwo he anim sɛnea ɔbɛyɛ a ɔwo abɔfra he to hɔaa pɛ, ɔbɛfa abɔfra he awe. 5 Afei baa he woo abeemaa a ɔde dadeɛ poma bedi amane nyinaa so. Nso behwim abɔfra he kɔɔ Nyankopɔn ne n’ahennwa ho. 6 Baa he dwane kɔɔ serɛ so baabi a Nyankopɔn asiesie ama no a bɛbɛhwɛ no hɔ nnafua apem ahanu ne aduosia mu.
Mikael dii wɔ he so nkunim
7 Afei ko sii soro hɔ. Mikael ne n’abɔfoɔ ko tiaa tweaseɛ kɛseɛ he, na wɔ kɛseɛ he nso ne n’abɔfoɔ ko tia bɛ. 8Nso bedii bɛ so nkunim na bɛamma ɔne n’abɔfoɔ antena soro bio. 9 Bɛtoo tweaseɛ kɛseɛ he tweneeɛ. Ɔno ne wɔ dadaa he a bɛfrɛ no Bronsam ne Satan he, ɔno ne daadaa wiase nyinaa he. Na bɛtoo no twenee asaase so a na n’abɔfoɔ nyinaa ka ne ho.
10 Afei metee nne dendene bi soro a ɔkaa sɛ, “Afei Nyankopɔn nkwagyeɛ, ne tumi, n’ahennie ne ne Kristo he tumi he aba, efiri sɛ, bɛapam nea ogyina Nyankopɔn anim toto yɛ nuanom ano awia ne anadwo he afiri soro. 11 Nso bɛnam Adwamaa he mogyaa so ne bɛ adanseɛ asɛm adi no so nkunim, na bɛannɔ bɛ kra, mpo de kosii wuo mu.
12Nti ho a hote soro homma ho ani nnye.
Afei asaase ne po nnue! Efiri sɛ, Bronsam he atoa ho, na ne bo afu efiri sɛ, onim sɛ, ne mmerɛ a aka sua!”
Tweaseɛ he tuu sa bio asaase so
13Mmerɛ a tweaseɛ he huu sɛ bɛato no atwene asaase so he, ɔtaa baa a wawo abeemaa he. 14 Nso bɛmaa baa he kɔdeɛ ntabane akɛseɛ mmienu sɛnea ɔbɛyɛ a obetumi atu akɔ serɛ so baabi a hɔ yɛ ne tenaberɛ, dea bɛbɛhwɛ no mfie mmeɛnsa ne fa sɛnea wɔ he oonni n’akyi bio. 15Afei wɔ he puu n’anum nsuo te sɛ asubɔntene guu baa he akyi, sɛ nka ɔmfa no. 16Nso asaase boaa baa he. Obiee n’anum nom nsuo a tweaseɛ he pu guu hɔ he nyinaa. 17 Na tweaseɛ he bo fuu baa he, na okotuu n’asefoɔ nkaeɛ a bedi Nyankopɔn ahyɛdeɛ so na bekura Yesu adanseɛ he so sa. 18Na okogyinaa mpoano anwea so.",https://www.bible.com/bible/3971/REV.12.BBTP
ADIYISƐM 13,"Aboa a odi kane he
1 Afei mehuu sɛ aboa bi apie po he mu ɔɔba. Na ɔwɔ mmɛne du ne tire nson a, na ahemmotire du bobɔ ne mmɛne he so a abusudini bobɔ tire he ho. 2 Aboa a mehuu no he, na ɔte sɛ sebɔ a ne nane te sɛ sisire, na n’ano nso te sɛ gyata ano. Na tweaseɛ he de ɔno ankasa ne tumi ne n’ahennwa ne ne tumi kɛseɛ maa aboa he. 3 Na mehuu ne ti he mu baako a ɔte sɛ deɛ bɛatwa ama ɔɔyɛ awu, nso bɛsaa ne pirakuro he, na aboa he ho yɛɛ wiasefoɔ nyinaa nwanwa maa bedii n’akyi. 4Nnipa nyinaa som tweaseɛ he efiri sɛ, ɔde ne tumi nyinaa ama aboa he. Bɛsom aboa he nso kaa sɛ, “Hwane ne te sɛ aboa he? Na hwane ne betumi ne no ako?” 5 Bɛmaa aboa he kwane ma ɔkaa nsɛm akɛseɛ ne abususɛm, na bɛmaa no kwane ma onyaa tumi bosome aduannan mmienu. 6Na obiee n’ano kaa abususɛm tiaa Nyankopɔn, sɛ ɔbɛka ne dini ne ne ntomadane ne bɛ a bɛtete soro he ho abususɛm. 7 Bɛmaa no kwane maa ɔne ahoteefoɔ koeɛ sɛ obedi bɛ so. Na bɛmaa no mmusuakuo ne nkurofoɔ ne kasa hodoɔ ne amane nyinaa so tumi. 8 Na bɛ a bɛte asaase so nyinaa bɛkoto no, meekyerɛ bɛ a bɛamfiri wiase ahyɛaseɛ antwerɛ bɛ dini Adwammaa a bekuu no he nkwa nwoma mu he.
9Sɛ bi wɔ aso a, ma no ntie.
10 Biaa a ɔsɛ sɛ bɛkye no he,
bɛbɛkye no.
Biaa a ɔsɛ sɛ beku no nkrantɛ ano he,
bebeku no.
Yei mu ne ahoteefoɔ boasetɔ ne gyidie ho hia.
11 Afei mehuu aboa foforɔ a oopie afiri asaase mu. Na ɔwɔ mmɛne mmienu te sɛ adwamaa, nso na ɔkasa te sɛ wɔ. 12 Na ɔwɔ aboa a odi kane he ahoɔdenneɛ nyinaa ya n’anim, na ɔmaa asaase ne bɛ a bɛtete so koto aboa a odi kane a bɛasa ne wuopira he. 13 Aboa a ɔto so mmienu yi yɔɔ anwanwadeɛ akɛseɛ bebree. Ɔmaa gya firii soro baa asaase so a nnipa nyinaa huiɛ. 14 Na ɔnam anwanwadeɛ a bɛmaa no ho kwane maa no yɔeɛ ya aboa a odi kane he anim he so daadaa nnipa a bɛte asaase so nyinaa. Aboa he ka kyerɛɛ wiase nnipa nyinaa sɛ, bensi honyini mma aboa a bɛde nkrantɛ piraa no na nso n’apirakuro he awu na ɔte ase bio he. 15Bɛmaa aboa a ɔto so mmienu he kwane ma ɔhomee nkwa guu aboa a odi kane honyini he mu, sɛnea ɔbɛyɛ a honyini he betumi akasa, na waku biaa a ɔnsom no he. 16 Afei aboa he hyɛɛ nnipa nyinaa, nketewa ne akɛseɛ, adefoɔ ne ahiafoɔ, bɛ a bɛde bɛ ho ne nkoa sɛ bɛnhyɛ bɛ nsa nifa ho ne bɛ moma so agyinaeɛ. 17Biaa nni ho kwane sɛ ɔtɔ anaa ɔtɔno gye sɛ bɛde aboa he dini anaa ne dini akonta ntwerɛeɛ he hyɛ ne ho agyinaeɛ. 18 Yei hia ma nimdeɛ. Biaa a ɔwɔ nimdeɛ he betumi ahu nsɛnkyerɛnne a ogyina hɔ ma aboa he ase, efiri sɛ, nsɛnkyerɛnne he gyina hɔ ma nipa dini. Ne nsɛnkyerɛnne yɛ ahansia aduosia nsia.",https://www.bible.com/bible/3971/REV.13.BBTP
ADIYISƐM 14,"Adwammaa he ne ne nkurɔfoɔ
1 Afei mehwɛeɛ, na hwɛ, mehuu Adwamaa he sɛ ogyina Sion Bepɔ so. Na nnipa mpemha aduannan nnan ka ne ho a bɛatwerɛ ne dini ne n’agya dini bɛ moma so. 2 Na metee nne bi firi soro te sɛ nsuworoeɛ a ano ɔdene, na ɔte sɛ apranaa nso. Nne a meteeɛ he te sɛ nnwom a sankubɔfoɔ bi ɔɔbɔ no ne sankuo so. 3 Na bɛtoo dwom foforɔ bi, ahennwa ne ateasefoɔ nnan ne mpanyimfoɔ he anim, na biaa antumi ansua dwom he, gye nnipa mpem ha aduannan nnan a bɛagye bɛ afiri asaase so he nko.
4 Yeinom ne nnipa a bɛamfa adwamammɔ angu bɛ ho fi, na bɛyɛ mmabunu. Baabiaa a Adwamaa he bɛkɔ he, na bedi n’akyi. Bɛagye bɛ nkwa afiri nnipa mu, na bɛne nnipa a bedi kane a bɛde bɛ ama Nyankopɔn ne Adwamaa he. 5Na bɛante torɔsɛm biaa amfiri bɛ anum; na dɛm biaa nni bɛ ho.
Abɔfoɔ mmeɛnsa he
6 Afei mehuu bɔfoɔ foforɔ bi sɛ watu nam soro soro a ɔɔkɔka Asɛmpa a ontwam da he akyerɛ asaase so nnipa a amane ne mmusuakuo ne kasa ne nkurofoɔ nyinaa ka ho. 7Ɔde nne kɛseɛ teaam sɛ, “Honsuro Nyankopɔn na honkamfo ne kɛseyɛ, efiri sɛ, berɛ he aduru sɛ obu adasamma atɛne. Honsom nea ɔbɔɔ soro, asaase, po ne nsuti he!” 8 Bɔfoɔ a ɔto so mmienu dii akyire kaa sɛ, “Wahwe ase! Babilon kɛseɛ ahwe ase, efiri sɛ waama amanamane nyinaa anom n’adwamammɔ nsa dendene he bi.” 9 Bɔfoɔ a ɔto so mmeɛnsa dii bɛ akyi teaam kaa sɛ, “Biaa a ɔsom aboa he ne ne sɛso honyini a na ɔma bɛhyɛ ne nsa ho anaa ne moma so agyinaeɛ 10 he ankasa bɛnom Nyankopɔn abufuo nsa korɔgyee a bɛahwie agu n’abufuo kuruwa mu he bi. Bɛ a bɛbɛyɔ saa he nyinaa, bɛbɛhyɛ no aniɔyeyaa gya ne sɔfe mu, abɔfoɔ ne Adwamaa he anim. 11 Na gya he wusie a ɔhyɛ bɛ aniɔyeyaa he foro kɔ soro daa daa. Na bɛ a bɛsomm aboa he ne ne sɛso honyini he onnya home biaa, awia anaa anadwo.”
12 Yei nti ne ɔsɛ sɛ Nyankopɔn nkurofoɔ ne bɛ a bedi Nyankopɔn mmara so na bɛgye Yesu di he nya boasetɔ he.
13 Afei metee nne bi firi soro a ɔkaa sɛ, “Twerɛ yei: Honhom he dɛ, Nhyira ne awufoɔ a bewu Awurade mu firi seesei ɔɔkɔ yi, ampa, bɛbɛhome afiri bɛ brɛ he mu; na bɛ nnwuma di bɛ akyi.”
14 Na mehwɛeɛ, na hwɛ, mununkum fitaa bi a na abɔdeɛ bi a na ɔte so he te sɛ nipa a sikakɔkɔɔ abotire bɔ ne ti na okita kantankrankyi nnamnnam bi di. 15 Na bɔfoɔ foforɔ bi firii asɔredane he mu pieeɛ, teaam kyerɛɛ nea ɔte mununkum he so he sɛ, “Fa wo kantankrankyi he twa, efiri sɛ, twaberɛ he aduru; asaase he aso aba a ɔsɛ sɛ betwa!” 16Nti nea ɔte mununkum so he hwimm ne kantankrankyi asaase so ma otwaa asaase so nnɔbae. 17Afei mehuu bɔfoɔ foforɔ bi a ofiri soro asɔredane mu apie a ɔno nso kita kantankrankyi nnamnnam bi. 18 Bɔfoɔ foforɔ bi a ɔno nso hwɛ gya so firi afɔrebokyia he mu pieeɛ. Ɔteaa bɔfoɔ a okita kantankrankyi nnamnnam he sɛ, “Fa wo kantankrankyi nnamnnam he twitwa asaase so bobe aba akuoakuo he, efiri sɛ, n’aba he abere.” 19 Nti bɔfoɔ he himm ne kantankrankyi he asaase so de twitwaa bobe aba he na ɔde koguu Nyankopɔn abufuo nsa-kyi-amena kɛseɛ he mu. 20 Na betiatiaa nsa-kyi-amena he so kuro he akyi, na mogyaa firii nsa-kyi-amena he mu taa hɔ foro koduru bɛyɛ sɛ apɔnkɔ nnareka ho, na ɔtenee kɔɔ bɛyɛ nkwansini ha aduowɔtwe nnan.",https://www.bible.com/bible/3971/REV.14.BBTP
ADIYISƐM 15,"Abɔfoɔ a bekitakita haw mmusuo a otwa toɔ he
1 Na mehuu nsɛnkyerɛnne foforɔ bi a ɔsõ na ɔyɛ nwanwa ya soro. Na abɔfoɔ nson kitakita haw nson a ɔyɛ haw a otwa toɔ, efiri sɛ, ɔno ne kyerɛ Nyankopɔn abufuo a otwa toɔ. 2 Afei mehuu bibi te sɛ ahwehwɛ po a bɛde gya afra mu, ne bɛ a bɛadi aboa he ne ne honyini ne n’akontahyɛdeɛ he so nkunim. Na begyinagyina ahwehwɛ po he ho a bekitakita Nyankopɔn nsankuo. 3 Na bɛɛto Nyankopɔn akoa Mose nnwom ne Adwamaa he nnwom sɛ,
Awurade Nyankopɔn, adeɛ nyinaa so tumfoɔ,
wo nnwuma yɛ akɛseɛ na ɔyɛ nwanwa.
O! meresantene hene, w’akwane tene na ɔyɛ nɔkorɛ.
4 Awurade, hwane na oonsuro wo
na ɔɔnhyɛ wo dini animuonyam?
Efiri sɛ wo nkoaa ne woyɛ kronkron,
na amane nyinaa bɛba
abɛkoto w’anim,
efiri sɛ w’atɛne tenenee ada adi.
5 Na yeinom akyi he, mehuu sɛ asɔredane a ɔyɛ adanseɛ ntomadane a ɔya soro he abie. 6 Abɔfoɔ nson a bɛmaa bɛ tumi sɛ bɛmfa haw nson mmra he pie firii asɔredane he mu a na bɛhyehyɛ ntaadeɛ fitaa a sikakɔkɔɔ aboomu bɔ bɛ mu. 7 Afei ateasefoɔ nnan he mu baako maa abɔfoɔ nson he sikakɔkɔɔ nkuruwaa nson a, Nyankopɔn a ɔte ase daa daa he abufuo ahyɛ no ma. 8 Wusie a ofiri Nyankopɔn animuonyam ne ne tumi mu he hyɛɛ asɔredane he ma. Na biaa antumi ankɔ asɔredane he mu kosii sɛ haw nson a abɔfoɔ nson he de baeɛ he to twaeɛ.",https://www.bible.com/bible/3971/REV.15.BBTP
ADIYISƐM 16,"Nyankopɔn abufuo nkuruwa nson he
1 Afei metee nne kɛseɛ bi a ofiri asɔredane he mu a ɔka kyerɛɛ abɔfoɔ nson he sɛ, “Kɔ na kohwie Nyankopɔn abufuo nson a ɔya nkuruwaa nson mu he gu asaase so.” 2 Bɔfoɔ a odi kane he kohwiee nea ɔya ne kuruwa he mu guu asaase so. Akuro a ohu na ɔyeya tutuu bɛ a bɛde aboa he ahyɛ bɛ ho agyinaeɛ he ne bɛ a bɛsomm ne sɛso honyini he nso.
3 Bɔfoɔ a ɔto so mmienu he hwiee nea ɔya ne kuruwa he mu guu po mu. Afei nsuo he danee te sɛ awufoɔ mogyaa, na abɔdeɛ biaa a nkwa yam ya po he mu he wuiɛ.
4 Bɔfoɔ a ɔto so mmeɛnsa he hwiee nea ɔya ne kuruwa he mu guu nsubɔntene mu maa nsuo he nyinaa danee mogyaa. 5Metee sɛ bɔfoɔ a ɔhwɛ nsuo so he ɔɔka sɛ,
“O Kronkronni a wotene, na woya hɔ, na woya ha firi tetentredee,
w’atɛne a wobuiɛ he yɛ atɛntenenee.
6Na bɛahwie Nyankopɔn ahoteefoɔ ne adiyifoɔ mogyaa agu, nti woama bɛ mogyaa sɛ bɛ nom. Nea ɔfata bɛaa ne beenya yi.”
7 Na metee sɛ nne bi firi afɔrebokyia he mu a ɔdɛ:
Ɛɛ! Awurade Nyankopɔn, adeɛ nyinaa so tumfoɔ,
w’atemmuo yɛ nɔkorɛ ne tenenee.
8Afei bɔfoɔ a ɔto so nnan he hwiee nea ɔya ne kuruwa he mu guu awia so na bɛmaa awia tumi sɛ ɔmfa ne hyeɛ yaayaa he nhye nnipa. 9 Awia he hyeɛ yaayaa he hyee nnipa ma bɛkaa Nyankopɔn a ɔwɔ saa haw yi nyinaa so tumi he dini he ho abususɛm. Nso bɛannu bɛ ho anhyɛ no animuonyam. 10 Afei bɔfoɔ a ɔto so num he hwiee nea ɔya ne kuruwa he mu guu aboa he ahennwa he so. Sum duruu aboa he ahemmane mu, na osiane yeya nti, nnipa wee bɛ kɛtrɛma, 11 na esiane saa yeyaa he ne akuro a otutuu bɛ he nti, bɛdomee soro Nyankopɔn. Nso bɛansakra bɛ adwene amfiri bɛ bɔne ho. 12 Bɔfoɔ a ɔto so nsia he hwiee nea ɔya ne kuruwa he mu guu asubɔntene Eufrate mu. Nsuo he weweeɛ na ɔdanee kwane maa ahene a befiri awia apieeɛ. 13 Afei mehuu ahohommɔne mmeɛnsa bi a na bɛte sɛ atwerɛ a na befifiri tweaseɛ he ne aboa he ne atorɔ diyifoɔ he anum. 14 Bɛyɛ ahohommɔne a bɛyɔ anwanwadeɛ. Saa ahohom mmeɛnsa yi kɔɔ ahene a bɛya asaase so nyinaa nkyɛne kɔka bɛ nyinaa boa ano ma Tumfoɔ Nyankopɔn da kɛseɛ he mu ko he. 15 (“Hontie! Hwɛ, meeba te sɛ korɔmfoɔ. Nhyira ne nea ɔwɛne na ɔhwɛ ne ntaadeɛ so sɛnea ɔɔnnante adagya, ngu ne ho anim ase badwam!”) 16 Na bɛboaboaa ahene he ano kɔɔ baabi a Hebri kasa mu bɛfrɛ hɔ Armagedon.
17Afei bɔfoɔ a ɔto so nson he hwiee nea ɔya ne kuruwa he mu guu mframa mu. Na nne dendene bi firi ahennwa a ɔya asɔredane he mu kaa sɛ, “Bɛawie.” 18 Na anyinam tete maa apranaa paepaeɛ, na asaasewosoɔ kɛseɛ bi a ohu paa a ofiri berɛ a nnipa baa asaase so bi nsii saa da, baeɛ. Yei ne asaasewosoɔ nyinaa mu nea ano ɔdene paa. 19 Kuro kɛseɛ he mu paee mmeɛnsa, na amane nyinaa nkuro akɛseɛ sɛesɛee. Nyankopɔn kaee Babel kɛseɛ he maa ɔnom nsa a ano ɔdene he, firii ne kuruwa ano. 20 Nsupɔ ne mmepɔ nyinaa yeraeɛ. 21 Na asukɔtwea akɛseɛ a ɔte sɛ nkariboɔ ha firi soro guguu nnipa so, na asukɔtwea he haw nti, nnipa kaa Nyankopɔn ho abususɛm efiri sɛ na haw he so kɛse paa.",https://www.bible.com/bible/3971/REV.16.BBTP
ADIYISƐM 17,"Dwamamfoɔ kɛseɛ he ne aboa he
1 Afei abɔfoɔ nson he mu baako a okita nkuruwaa nson he ka kyerɛɛ me sɛ, “Bra na menkyerɛ wo dwamanfoɔ kɛseɛ a ɔte nsuo pii so he atemmuo. 2 Ɔno ne wiase ahemfo ne no abɔ adwamane, na n’adwamammɔ nsa he aboroboro bɛ a bɛtete asaase so he.” 3 Honhom he faa me maa bɔfoɔ he de me kɔɔ serɛ so. Hɔ ne mehuu baa bi sɛ ɔte aboa kɔkɔɔ bi a abususɛm dini ahyɛ no mã so. Na aboa he wɔ ti nson ne mmɛne du. 4 Na baa he hyɛ ataadeɛ a n’ahosuo yɛ afasebiri ne kɔkɔɔ, afei nso ɔde sikakɔkɔɔ aboɔ ne nhwene pa ahyehyɛ ne ho. Na okita sika kuruwa a afideɛ ne adwamammɔ ho nnoɔma ayɛ no ma tɔ. 5 Na bɛatwerɛ dini bi ya ne moma so a ne nkyerɛaseɛ yɛ ahintasɛm: “Babel kɛseɛ he, asaase so adwamanfoɔ ne akyiwadeɛ na.” 6 Na mehuu sɛ ahoteefoɔ ne Yesu akyidifoɔ a bekuu bɛ he mogyaa aboro baa he.
Mehu no he, ɔyɛɛ me nwanwa paa. 7Bɔfoɔ he bisaa me sɛ, “Mmɛ nti na ɔyɛ wo nwanwa? Mɛkyerɛ wo baa he ne aboa a ɔsõ no a ɔwɔ tire nson ne mmɛne du he ho ahintasɛm he. 8 Aboa a wohuu no he, na ɔte ase nso ɔnte ase bio. Oobefiri amena donkodonko he mu aba ama bɛasɛe no. Nnipa a bɛte asaase so a bɛantwerɛ bɛ dini angu ateasefoɔ nwoma he mu ansa na bɛɛbɔ wiase he, sɛ wohu aboa he a, ɔbɛyɛ bɛ nwanwa, efiri sɛ mmerɛ bi na ɔte asɛ, nso seesei deɛ, ɔnte ase na ɔbɛsane aba.
9 “Yei ho ne nimdeɛ ne nteaseɛ ho hia. Ti nson he gyina hɔ ma mmepɔ nson a baa he tena so he. Bɛyɛ ahemfo nson nso, 10bɛ mu nnum awu, na bɛ mu baako da so di hene, na baako a ɔka bɛ ho he mmaeɛ. Na sɛ ɔba a, ɔsɛ sɛ ɔtwɛne kakra bi. 11 Aboa he a nka na ɔte ase he na afei deɛ ɔnte ase he yɛ hene a ɔto so nwɔtwe a ɔka nson a bedi kane he ho a ɔɔkɔ ne sɛeɛ mu. 12 “Na mmɛne du a wohuiɛ he yɛ ahemfo du a bennyaa ahennie, nso bɛne aboa he benya tumi sɛ ahemfo dɔnhwere baako. 13Yeinom wɔ adwene korɔ, na bɛde bɛ tumi ne bɛ ahoɔdene bɛma aboa he. 14 Bɛbɛko atia Adwamaa he ne n’akyidifoɔ, agyidifoɔ a bɛafrɛ bɛ he ne no bedi bɛ so, efiri sɛ, ɔyɛ Awurade mu Awurade ne Ahemfo mu Hene.”
15 Bɔfoɔ he nso ka kyerɛɛ me sɛ, “Nsuo a wohuiɛ a dwamanfoɔ he te so he yɛ nkuro ne nkurofoɔ akuoakuo ne amane ne kasa ahodoɔ. 16 Mmɛne du ne aboa he a wohuiɛ he bɛtane dwamanfoɔ he. Bɛbɛfa bibiaa a ɔya ne ho ama wada adagya. Bɛbɛwe ne nam na bɛde gya ahye no, 17 efiri sɛ, Nyankopɔn de ahyɛ bɛ akoma mu sɛ bɛbɛyɔ adwene korɔ de bɛ ahennie ama aboa he na wadi hene akosi sɛ Nyankopɔn asɛm he bɛba mu. 18 Afei baa a wohuu no he yɛ kuro kɛseɛ a odi asaase so ahemfo so hene he.”",https://www.bible.com/bible/3971/REV.17.BBTP
ADIYISƐM 18,"Babel ahweaseɛ
1 Yei akyi he, mehuu bɔfoɔ foforɔ sɛ ofiri soro ɔɔba fam. Na ɔwɔ tumi kɛseɛ na n’animuonyam hyerɛn asaase so nyinaa. 2 Ɔteaam dendenndene sɛ,
“Wahwe ase! Babel kɛseɛ ahwe ase,
na adane ahonhommɔne tenaberɛ
ne ahonhom fi nyinaa nso atenaeɛ.
Nnomaa fi a bekyiri bɛ nyinaa te ne mu.
3 Efiri sɛ, amanamane nyinaa anom
n’adwamammɔ nsa dendene he bi,
na asaase so ahemfo ne no abɔ adwamane,
na asaase so adwadifoɔ anya bɛ ho ɔnam n’akɔnnɔbɔne ntrasoɔ nti.”
4 Afei metee nne foforɔ firii soro sɛ,
“Me mane, homfiri ne mu,
na hoanyɔ ne nneyɔeɛ bɔne he bi,
na hoannya ne haw he bi;
5 efiri sɛ, ne nneyɔeɛ bɔne atoatoa abeduru soro, na Nyankopɔn kae n’akwammɔne he.
6 Sɛnea ɔyɔɔ ho he, honyɔ no saa pɛpɛɛpɛ; nea ɔyɔɔ ho biaa he, hontua no so ka mprenu. Nsa a ɔde maa ho he, honhyɛ no bi a ano ɔdene mmɔho mmienu.
7 Homma onhu amane na ne werɛ nho ɔnam animuonyam ne n’ahonya a ɔpɛ maa ne ho he nti, efiri sɛ, daa ɔka sɛ, ‘Mete ha sɛ hemaa. Menyɛ kunafoɔ, me werɛ ɔnho da!’
8 Esiane yei nti, n’amanehunu bɛba ne so da bi,
yadeɛ, awerɛhoɔ ne kɔm,
na bɛde gya ahye no;
efiri sɛ Awurade Nyankopɔn a obu no atɛne he yɛ hoɔdenfoɔ.”
9 Sɛ asaase so ahemfo a bɛne no bɔɔ adwamane, dii dɛ he hu ne hyeɛ wusie a, bebesu, atwa agyaadwoɔ. 10 N’amanehunu he hu a ɔyɛ nti, bebegyina akyirikyiri asu sɛ,
“Due! Due! O! kuro kɛseɛ,
O Babel, kuro a ɔwɔ tumi.
Hwɛ! dɔnhwere baako pɛ mu, na w’atemmuo aba.”
11 Adwadifoɔ a bɛya asaase so nso su no efiri sɛ, biaa ntɔ bɛ nnoɔma bio. 12 Biaa ntɔ sikakɔkɔɔ ne dwetɛ, ne aboɔdeneboɔ ne nhwene pa, ne nwera pa ne ntoma afasebiri ne serekye ne ntoma kɔkɔɔ, ne nnua a ohwam nyinaa ne asommɛne adwinnie nyinaa, ne adwinnie a bɛde nnua a ɔwɔ dini ayɔ, ne yaawa ne dadeɛ ne abohemmaa, 13ne pɛprɛ ne mmorɔngo, ne nnuhwam ne kurobo, ne hwamfufuo ne nsa ne ngo, ne siam muhumuhu ne ayuo, ne nyɛmmoa bi te sɛ nnwane ne apɔnkɔ ne nteaseɛnam ne nnipadua ne nnipa akra bio.
14Na aduaba a wo kra kɔno dɔ he
afiri wo nkyɛne,
na nnepa ne animuonyanneɛ nyinaa
afiri wo ho ayera, na wonhu bio koraa.”
15Nnoɔma yi ho adwadifoɔ a kuro he nti bɛanya adeɛ he, begyinagyina akyirikyiri n’ayayadeɛ he suro nti, na bɛasu
16 na bɛagyam sɛ, “Due! Due! O! kuro kɛseɛ
a ofira nwera pa ne ntoma afasebiri ne ntoma kɔkɔɔ
na ɔde sika ne aboɔdenboɔ ne nhwene pa abobɔ mu,
17 efiri sɛ, dɔnhwere pɛ mu, na saa ahonya dodoɔ yi asa.”
Nsuomhyɛnkafoɔ, ne hyɛne he mu nnipa, ne hyɛne he mu adwadifoɔ, ne bɛ a bɛka ho a benya bɛ ano aduane firi hyɛne adwumayɔ mu he nyinaa gyinaa akyirikyiri 18 na behuu ne hyeɛ wusie he, bɛteaam sɛ:
Abɛ kuro ne te sɛ kuro kɛseɛ yi?”
19 Na bɛde mfuturo guu bɛ atifi, na bɛde sũ ne gyam teaa mu sɛ:
Due! Due! Kuro kɛseɛ yi
a n’aboɔdenneɛ nti bɛ a bɛya hyɛne mu ya po so nyinaa
anyinya bɛ ho ya mu,
hwɛ! Dɔnhwere baako pɛ mu na bɛayɛ no pasaa. 20 Soro ne ho ahoteefoɔ ne asomafoɔ ne adiyifoɔ,
ɔno nti homma ho ani nnye ya ne ho,
efiri sɛ Nyankopɔn abu no atɛne ama ho.
21 Afei bɔfoɔ hoɔdenfoɔ bi faa boɔ a ne kɛseɛ bɛyɛ sɛ ayuyammoɔ to twenee po mu kaa sɛ, “Saa ahoɔdene yiaa ne bɛde bɛto Babilon kɛse he atwene fam a bennhu no bio. 22 Bɛnnte sankubɔfoɔ ne nwomtofoɔ, atɛntɛbɛnbɔfoɔ ne totorobɛntohyɛnfoɔ nka bio mfiri ho mu. Bennhu dwumfoɔ biaa ya wo mu bio. Na bɛnte ayuyammoɔ biaa nka ho mu bio.
23 Kanea hann onhyerɛn ya ho mu bio.
Na bɛnnte ayefokunu ne ayeforɔ nne ya ho mu bio. W’adwadifoɔ yɛ wiase mu nnipa titire. Na bɛde wo ntafowayie adaadaa amane nyinaa.
24 Na ɔno mu ne behuu adiyifoɔ ne ahoteefoɔ
ne bɛ a bɛaku bɛ asaase so he nyinaa mogyaa.”",https://www.bible.com/bible/3971/REV.18.BBTP
ADIYISƐM 19,"Sorofoɔ dii ahurisie
1 Yei akyi he, metee bibi a ɔte sɛ nnipakuo bebree nne firii soro sɛ: “Haleluya!
Nkwagyeɛ ne animuonyam ne tumi yɛ yɛ Nyankopɔn dea
2 efiri sɛ, n’atemmuo yɛ nɔkorɛ na ɔtene
sɛ obuu dwamanfoɔ kɛseɛ
a ɔde n’adwamammɔ asɛe asaase he atɛne,
na ɔtɔɔ ne nkoa mogyaa so werɛ ne nsa mu.”
3 Na afei bɛteaam bio sɛ,
“Haleluya!
Na wusie a ofiri ne mu he kɔ soro daa daa.”
4 Mpanyimfoɔ aduonu nnan ne ateasefoɔ nnan he butubutu Nyankopɔn a ɔte n’ahennwa so he anim somm no. Na bɛteaam sɛ,
“Amen, Haleluya!”
5Afei nne bi firi ahennwa he so baa sɛ,
“Honkamfo yɛ Nyankopɔn,
ho a hoyɛ ne nkoa,
ne ho a hosuro no nyinaa, akɛseɛ ne nkumaa!”
6 Afei metee nne bi te sɛ nnipadɔm nne, ne nsuo nworosoɔ ne apranaa a ɔɔpaepae a ɔɔteam sɛ, “Haleluya! Yɛ Tumfoɔ Awurade Nyankopɔn di hene.
7 Homma yɛ ho nsɛpɛ yɛ na yɛ ani nnye
na yɛnhyɛ no animuonyam, efiri sɛ,
dwammaa he ayefohyia aduru,
na ne yerɛ asiesie ne ho.
8 Bɛde nwera pa a
ani hyerɛn na ani te maa no sɛ ɔnhyɛ.”
Nwera pa he ne ahoteefoɔ tenenee adeyɔ.
9 Afei bɔfoɔ he ka kyerɛɛ me sɛ, “Twerɛ sɛ, Nhyira nka bɛ a bɛato nsa afrɛ bɛ dwammaa he ayefohyia apontoɔ ase.” Na ɔka kaa ho sɛ, “Yei yɛ Nyankopɔn asɛm turodoo.” 10 Afei mebutuu ne nane ase sɔree no. Nso ɔka kyerɛɛ me sɛ, “Nyɔ saa, efiri sɛ, meyɛ akoa te sɛ wo ne wo nuanom a bedi Yesu ho adanseɛ heaa, Nyankopɔn mmom ne koto sɔre no! Na Yesu adanseɛ ne yɛ adiyie honhom he.”
Gyefoɔ he ho anisoadehunu kɛseɛ
11 Afei mehuu sɛ soro abie a pɔnkɔ fitaa ya hɔ. Na nea ɔte ne so he dini de “Ɔseadeɛyɔ ne Nɔkwafoɔ,” na tenenee ne ogyina so bu atɛne ko ne ko nso. 12 N’ani te sɛ gya a ɔɔdɛre, na na ɔbɔ ahemmotire bebree. Na bɛatwerɛ ne dini bi a biaa nnim gye sɛ ɔno nkoaa. 13 Na bɛde n’ataadeɛ a ɔhyɛ he anu mogyaa mu. Dini a bɛde frɛ no ne “Nyankopɔn Asɛm.” 14 Soro asraafoɔ a bɛhyehyɛ nwera fitaa a ani te a bɛtete pɔnkɔ fitaa so dii n’akyi. 15 Afei nkrantɛ nnamnnam a ɔde bedi amane so firi n’anum baeɛ. Ɔde dadeɛ poma ne bedi bɛ so. Obetiatia Nyankopɔn a ɔyɛ adeɛ nyinaa so tumfoɔ he abufuo a ɔdene he nsa-kyi-amena he so. 16 Na bɛatwerɛ dini “Ahene mu Hene ne awuranom mu Awurade” agu n’ataadeɛ mu ne ne nane ho.
Bedii aboa he ne n’asraafoɔ he so nkunim
17 Afei mehuu bɔfoɔ bi a ogyina awia mu. Ɔteaam guu nnomaa a bɛnam wiem nyinaa so sɛ, “Hommra mmehyiam Nyankopɔn apontoɔ kɛseɛ he ase. 18Hommedi ahemfo nam ne asafohene nam ne atumfoɔ nam ne apɔnkɔ ne bɛ a bɛtete bɛ so nam ne adehyeɛ ne nkoa ne akɛseɛ ne nkumaa nyinaa nam.” 19 Afei mehuu aboa he ne asaase so ahemfo ne bɛ asraafoɔ a bɛaboa bɛ ano ɔɔkɔko atia nea ɔte pɔnkɔ he so he ne ne dɔm. 20 Bɛkyee aboa he ne ne diyifoɔ torɔfoɔ a ɔyɔɔ anwanwadeɛ n’anim he de no too afiase. Saa anwanwadeɛ he so ne ɔnam daadaa bɛ a bɛde aboa he ahyɛ bɛ agyinaeɛ ne bɛ a bɛsom aboa he honyini he. Bɛtoo aboa he ne diyifoɔ torɔfoɔ he anikann guu gya tadeɛ a sɔfe ɔɔdɛre mu he mu. 21Bɛde nkrantɛ a ofiri pɔnkɔkafoɔ he anum kukuu bɛ asraafoɔ, na nnomaa he dii bɛ nam meeɛ.",https://www.bible.com/bible/3971/REV.19.BBTP
ADIYISƐM 20,"Mfie apem he
1 Afei mehuu bɔfoɔ bi sɛ ofiri soro ɔɔba fam a na okita amena donkodonko he ano safoa ne nkɔnsɔnkɔnsɔn kɛseɛ bi. 2 Ɔkyee wɔ kɛseɛ dadaa a ɔno ne Bronsam ne Satan he kyekyeree no maa odii mfie apem. 3 Bɔfoɔ he too no twenee amena donkodonko he mu too mu safoa bram akyire na wantumi annaadaa amane bio kosi sɛ mfie apem he betwam. Nso mfie apem he akyi he bebegyaa no kakra. 4 Afei mehuu nhennwa bi ne bɛ a bɛtete so a na bɛama bɛ tumi sɛ bemmu atɛne. Na mesane huu bɛ a Yesu adanseɛ ne Nyankopɔn asɛm nti betwitwaa bɛ ti he kra, ne bɛ a bɛankoto aboa he anaa ne honyini na bɛannye agyinaeɛ he ammɔ bɛ moma ne bɛ nsa so he. Na benyaa nkwa bio, na bɛne Kristo dii hene mfie apem. 5 (Na awufoɔ nkaeɛ he deɛ, bɛannya nkwa bio kosii sɛ mfie apem he twaa mu.) Yei ne wusɔreɛ a odi kane he. 6 Nhyira ne bɛ a bɛate bɛ ho ama Awurade a benya kyɛfa sɔreeɛ a odi kane he mu. Saa nkurofoɔ he deɛ, wuprenu he nni bɛ so tumi, na mmom bɛbɛyɛ Nyankopɔn ne Kristo asɔfoɔ, na bɛne no bedi ahene mfie apem. 7Mfie apem he akyi he, bebesane Satan afiri afiase hɔ; 8 na ɔbɛkɔ akɔdaadaa amane a bɛya wiase nyinaa, Gog ne Magog, akɔboaboa nnipa a bɛ dodoɔ te sɛ mpoano anwea de bɛ akɔ sa. 9 Betuu sa faa asaase so nyina kotwaa kuro a Nyankopɔn dɔ no he, na n’ahoteefoɔ tete mu he ho hyiaeɛ. Nso gya firi soro bɛhyee bɛ. 10 Na bɛtoo Bronsam a ɔdaadaa bɛ he too gya ne sɔfe tadeɛ a bɛde aboa he ne diyifoɔ torɔfoɔ he ato mu he mu. Na bɛbɛyɛ bɛ ayayadeɛ awia ne anadwo daa daa.
Bebuu awufoɔ atɛne
11 Afei mehuu ahennwa kɛseɛ fitaa bi ne nea ɔte ahennwa he so a asaase ne soro dwane firii n’anim, na bɛanya baabiaa amma bɛ. 12 Na mehuu awufoɔ akɛseɛ ne nketewa sɛ begyinagyina ahennwa he anim. Bebiebiee nwoma bebree mu, na bebiee nwoma foforɔ bi a ɔyɛ nkwa nwoma he mu. Bebuu awufoɔ he atɛne, sɛnea bɛ nnwuma teɛ, ne sɛnea bɛatwerɛ ya nwoma ahoroɔ he mu he. 13 Afei po nso yii n’awufoɔ maeɛ. Wuo ne Asamando nso yii bɛ awufoɔ maeɛ. Na bebuu bɛ nyinaa atɛne sɛnea bɛ nnwuma teɛ. 14 Na bɛtoo Wuo ne Asamando guu gya tadeɛ he mu. Saa gya tadeɛ yi ne wuprenu he. 15 Na biaa a bɛantwerɛ ne dini nkwa nwoma he mu he, bɛtoo no twenee gya tadeɛ he mu.",https://www.bible.com/bible/3971/REV.20.BBTP
ADIYISƐM 21,"Soro foforɔ ne asaase foforɔ
1 Afei mehuu soro foforɔ ne asaase foforɔ, na kane soro ne kane asaase he nni hɔ bio, na po nso nni hɔ bio. 2 Na mehuu Kuro Kronkron a ɔyɛ Yerusalem foforɔ sɛ osiane afiri soro afiri Nyankopɔn nkyɛne ɔɔba fam, a bɛasiesie ne ho sɛ ayeforɔ a bɛahyehyɛ no ama ne kunu. 3 Na metee nne dendene bi firi ahennwa he so sɛ:
“Hwɛ! Nyankopɔn ntomadane ya nnipa mu.
Ɔne bɛ bɛtena
na bɛayɛ ne mane.
Na Nyankopɔn he ankasa ne bɛ bɛtena
4 Na ɔbɛpepa bɛ aniwa mu nisuo nyinaa.
Na wuo nni hɔ bio;
na awerɛhoɔ ne su ne yeyaa biaa nni hɔ bio,
efiri sɛ, kane nnoɔma he atwam.”
5 Afei nea ɔte ahennwa he so he kaa sɛ, “Hwɛ! Meeyɔ nnoɔma nyinaa foforɔ!” Ɔka kyerɛɛ me nso sɛ, “Twerɛ yei, efiri sɛ, saa nsɛm yi yɛ nɔkorɛ, na wobetumi de wo ho ato so.” 6 Na ɔkɔɔ so kaa sɛ, “Bɛawie! Mene Ahyɛaseɛ ne Awieeɛ, kyerɛ sɛ, mfitiaseɛ ne awieeɛ he. Biaa a sukɔm de no he, mɛma no nsuo a ofiri nkwa asuti mu anom kwa. 7 Biaa a obedi nkunim he benya yei afiri me nkyɛne. Mɛyɛ ne Nyankopɔn na ɔno nso ayɛ me ba. 8 Nso ahufoɔ ne bɛ a bɛnnye nni ne akyiwadeyɔfoɔ ne awudifoɔ ne adwamanfoɔ ne adutofoɔ ne abosonsomfoɔ ne atorɔfoɔ nyinaa benya bɛ kyɛfa ya tadeɛ a gya ne sɔfe ɔɔdɛre mu he. Yei ne wuprenu he.”
Yerusalem foforɔ he
9 Abɔfoɔ nson a bekitakita nkuruwaa nson a haw nson a otwa toɔ he ahyɛ no ma he mu baako baa me nkyɛne bɛkaa sɛ, “Bra, na mɛkyerɛ wo Ayeforɔ a ɔyɛ Dwammaa he yerɛ he.” 10 Na ɔde me nam honhom mu kɔɔ bepɔ kɛseɛ tentene bi atifi. Ɔkyerɛɛ me Yerusalem, Kuro Kronkron a ofiri soro, Nyankopɔn hɔ ɔɔba fam, 11 a ɔɔhyerɛn Nyankopɔn animuonyam mu. Na kuro he hyerɛn sɛ aboɔdenboɔ, sɛ ahwehwɛboɔ a mu te sɛ ahwehwɛ. 12 Na ne fasuo he wɔ ahoɔdene na ɔware yie, na ɔwɔ pono dummienu gu ano a, abɔfoɔ dummienu na bɛhwɛ apono he so. Apono he so ne bɛatwerɛ Israel mmusuakuo dummienu he mu nnipa dini. 13Na apono mmeɛnsa ya apieɛ; mmeɛnsa ya anafoɔ; mmeɛnsa ya atifi na mmeɛnsa nso ya atɔeɛ. 14Besii kuro he afasuo sii aboɔ dummienu a bɛatwerɛ Dwammaa he asomafoɔ dummienu he dini ya so he so. 15 Bɔfoɔ a ɔkasa kyerɛɛ me he wɔ sikakɔkɔɔ poma susudua a bɛde besusu kuro he, n’apono ne ne fasuo. 16 Na kuro he yɛ ahinanan, ne tentene ne ne tɛtrɛtɛ yɛ pɛ. Bɔfoɔ he de ne susudua he susu kuro he. Na ne tentene yɛ nkwansini apem ahanum na ne tɛtrɛtɛ, ne tentene ne sorokɔ nyinaa yɛ pɛ. 17Bɔfoɔ he susuu afasuo he nso a na ne sorokɔ yɛ basafa ha aduannan nnan sɛnea na saa berɛ he nsusuiɛ a bɔfoɔ he nam so kaeɛ he teɛ. 18Ahwehwɛboɔ ne ɔde too afasuo he. Na kuro he deɛ, sikakɔkɔɔ mapa a ɔyɛ hyerɛnn te sɛ ahwehwɛ na bɛde toeɛ. 19 Bɛde aboɔdenboɔ ahodoɔ a ɔfɛ ne hyehyɛɛ kuro he fapem. Fapem a odi kane he yɛ ahwehwɛboɔ. Fapem a ɔto so mmienu he yɛ hoaboɔ. Fapem a ɔto so mmeɛnsa he yɛ mununkumboɔ. 20Fapem a ɔto so nnan he yɛ ahabamonoboɔ. Fapem a ɔto so num he yɛ tɔnboɔ. Fapem a ɔto so nsia he yɛ bogyanamboɔ. Fapem a ɔto so nson he yɛ sikabereboɔ. Fapem a ɔto so nwɔtwe he yɛ apopobibireboɔ. Fapem a ɔto so nkron he yɛ akrateboɔ. Fapem a ɔto so du he yɛ dɛnkyɛmmoɔ. Fapem a ɔto so dubaako he yɛ wusieboɔ. Fapem a ɔto so dummienu he yɛ beredumboɔ. 21 Na bɛde nhwene pa dummienu ne yɔɔ apono dummienu he. Apono he mu biaa, bɛde ahwene pa baako ne yɔeɛ. Na kuro he abɔntene kɛseɛ yɛ sika mapa, kronkron a ɔte sɛ ahwehwɛ. 22Na manhu asɔredane ya kuro he mu baabiaa, efiri sɛ, na Awurade Nyankopɔn, ade nyinaa so tumfoɔ, ne Adwammaa he ne yɛ n’asɔredane. 23 Na kuro he nhia awia anaa bosome hann, efiri sɛ, na Nyankopɔn animuonyam hyerɛn mu, na kuro he kanea ne Dwammaa he. 24 Ne hann he bɛhyerɛn asaase so amane nyinaa so, na asaase so amane sodifoɔ de bɛ animuonyam bɛba mu. 25 Bɛntoto kuro he apono mu koraa awia, efiri sɛ adeɛ nsa hɔ da. 26Bɛde amane he animuonyam ne anidie bɛba kuro he mu. 27 Nso bibiaa a ho nte nkɔ kuro he mu. Saa ara ne bi a ɔyɛ aniwudeɛ anaa odi atorɔ nkɔ mu. Bɛ a bɛatwerɛ bɛ dini ahyɛ Dwammaa he nkwa nwoma he mu he nkoaa na bɛbɛkɔ kuro he mu.",https://www.bible.com/bible/3971/REV.21.BBTP
ADIYISƐM 22,"Nkwa asubɔntene ne nkwa dua hee
1 Afei bɔfoɔ he kyerɛɛ me nkwa asubɔntene a ani te krɔgyee sɛ ahwehwɛ a ofiri Nyankopɔn ne Dwammaa he ahennwa so 2 a, ɔtene fa kuro he abɔntene mfinimfini. Na nkwa dua a ɔsõ aba ahodoɔ dummienu sisi Asubɔntene he afanu nyinaa, na ɔsoso n’aba bosome biaa. Na dua he ahahane ne bɛde sa amane yadeɛ. 3 Bibiaa a ɔhyɛ Nyankopɔn nnome ase he nkɔ kuro he mu. Bebehu Nyankopɔn ne Dwammaa he ahennwa ya kuro he mu na ne nkoa bɛsom no. 4 Bebehu n’anim na bɛbɛtwerɛ ne dini agu bɛ moma so. 5 Adeɛ ɔnnsa hɔ bio na nkanea anaa awia ho nhia, efiri sɛ, Awurade Nyankopɔn bɛyɛ bɛ hann na bebedi ahene daa daa. 6 Afei bɔfoɔ he ka kyerɛɛ me sɛ, “Saa nsɛm yi yɛ nɔkorɛ a wode wo ho to so a, ɔyɛ. Na Awurade Nyankopɔn a ɔnam adiyifoɔ so kasaeɛ he somaa ne bɔfoɔ sɛ ɔmmɛkyerɛ ne nkoa adeɛ a ɔbɛba nnansa yiaa he. 7 Hwɛ! Ɔnkyɛre koraa mɛba.”
Nhyira nka bɛ a betie adiyisɛm a ɔya saa nwoma yi mu he!
8 Na me, Yohane, mene mehuu nnoɔma yi na meteeɛ. Na meteeɛ na mehuiɛ he, mehwee ase sɛ meekoto asɔre bɔfoɔ a ɔkyerɛɛ me nnoɔma yi. 9Na ɔka kyerɛɛ me sɛ: Nyɔ saa, meyɛ akoa te sɛ wo ne wo nuanom adiyifoɔ, ne bɛ a bedi nwoma yi mu nsɛm mu he soaa pɛ. Nyankopɔn nkoaa ne koto no sɔre no! 10 Na ɔka kyerɛɛ me sɛ, “Nsɔ nwoma yi mu adiyisɛm he ano, efiri sɛ berɛ he abɛne sɛ nea bɛtwerɛ ya mu nyinaa ba mu. 11Ee! Deɛ ɔyɔ bɔne he nkɔso nyɔ bɔne ara, na nea ɔyɔ fi he nyɔ fi ara. Na deɛ ɔtene he nkɔso ntene ara, na deɛ ɔyɛ kronkron he nkɔso nyɛ kronkron ara.” 12 “Hwɛ! Ɔnkyɛre koraa mɛba! Na mekita m’akatua sɛ mede bra biaa sɛnea n’adwuma teɛ. 13 Mene Alpha ne Omega, kannifoɔ ne kyidifoɔ, mfitiaseɛ ne awieeɛ he.” 14 Nhyira nka bɛ a bɛahoro bɛ ntaadeɛ na afiri, na bɛ a bɛwɔ ho kwane sɛ bedi nkwa dua he aba na bɛfa kuro he pono he mu. 15 Na kuro he akyi ne nkramane ne adutofoɔ ne adwamanfoɔ ne awudifoɔ ne abosonsomfoɔ ne bɛ a bɛpɛ torɔ na bedi he nyinaa ya.
16 “Me, Yesu, ne masoma me bɔfoɔ sɛ ɔmmɛbɔ ho saa nwoma yi nyinaa ho amanneɛ ya asafo mu. Mene Dawid nhini ne n’aseni, mene anɔpa nsoromma a ɔhyerɛn he.”
17 Honhom he ne ayeforɔ he dɛ, “Bra!”
Na biaa a ɔte saa asɛm yi nso ka sɛ, “Bra!”
Na deɛ sukɔm de no he mmra;
na nea ɔpɛ he nso mmɛgye nkwa nsuo he kwa.
Awieeɛ
18 Me, Yohane, mebɔ biaa a ɔte saa adiyisɛm a ɔya nwoma yi mu kɔkɔ sɛ: Sɛ bi de bi ka ho a, Nyankopɔn de asotwe bɛka haw a bɛatwerɛ no saa nwoma yi mu he ho de ama no. 19 Na sɛ bi nso yi bi firi adiyisɛm a ɔya saa nwoma yi mu he mu a, Nyankopɔn beyi ne kyɛfa a obenya afiri nkwa dua he aba he ne kuro Kronkron a bɛakyerɛkyerɛ mu nwoma yi mu he. 20Nea odi nwoma yi ho adanseɛ he ka sɛ, “Nɔkorɛ! Ɔnkyɛre koraa mɛba!” Ɔmmra mu saa. Awurade Yesu, bra!
21Yɛ Awurade Yesu Kristo adom nka ho nyinaa. Amen.",https://www.bible.com/bible/3971/REV.22.BBTP
