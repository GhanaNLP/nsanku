Title,Content,URL
GYENESIS 1,"Adebɔ Mfiase
1Mfiase no Onyankopɔn bɔɔ ɔsoro ne asase. 2 Na asase da hɔ hunu a enni bɔbea biara na Onyankopɔn honhom butuw nsu no ani.
3 Na Onyankopɔn kae sɛ: Ɛnyɛ hann! Na ɛyɛɛ hann. 4Na Onyankopɔn huu hann no sɛ eye. Na Onyankopɔn paee hann ne sum no mu. 5 Na ɔfrɛɛ hann no sɛ: Adekyee, na esum no de, ɔfrɛɛ no adesae. Na ade sae, na ade kyee, da a edi kan nen.
6 Na Onyankopɔn kae sɛ: Ntrɛwmu mmra nsu no ntam, na ɛmmɛpae nsu no mu. 7Na Onyankopɔn yɛɛ ahun mu ntrɛwmu, na ɔpaee nsu a ɛwɔ ntrɛwmu no ase ne nsu a ɛwɔ ntrɛwmu no so no mu. Na ɛyɛɛ sa. 8 Na Onyankopɔn frɛɛ ntrɛw mu no ɔsoro. Na ade sae, na ade kyee, da a ɛto so abien nen.
9 Na Onyankopɔn kae sɛ: Nsu a ɛwɔ ɔsoro ase no mmoaboa ano wɔ faako, na wonhu asase kesee. Na ɛyɛɛ sa. 10Na Onyankopɔn frɛɛ kesee no asase, na nsu mmoaano no, ɔfrɛɛ no ɛpo. Na Onyankopɔn hui sɛ eye.
11Na Onyankopɔn kae sɛ asase mfifi nwura frɔmfrɔm, nhaban a ɛsow aba, nnua a ɛsow nnuaba sɛnea ne su te a n'aba wɔ mu, wɔ asase so. Na ɛyɛɛ sa. 12Na asase fifii wura, nhaban a ɛsow aba sɛnea ne su te, ne nnua a ɛsow nnuaba a n'aba wɔ mu sɛnea ne su te. Na Onyankopɔn hui sɛ eye. 13Na ade sae, na ade kyee, da a ɛto so abiɛsa nen.
14 Na Onyankopɔn kae sɛ: Akanea mmra ɔsoro ntrɛwmu no mu, na ɛmmɛpae awia ne anadwo mu, na ɛnyɛ nsɛnkyerɛnne ne bere nkyekyem ne nna ne mfe; 15na ɛnyɛ akanea wɔ ɔsoro ntrɛwmu no mu, na ɛnharan asase so. Na ɛyɛɛ sa. 16 Na Onyankopɔn yɛɛ akanea akɛse abien no, ɔkanea kɛse no, sɛ enni awia so, ne ɔkanea ketewa no, sɛ enni anadwo so, ne nsoromma nso. 17Na Onyankopɔn de sisii ɔsoro ntrɛwmu no mu sɛ ɛnharan asase so, 18na enni awia ne anadwo so, na ɛmpae hann ne esum no mu. Na Onyankopɔn hui sɛ eye. 19Na ade sae, na ade kyee, da a ɛto so anan nen.
20Na Onyankopɔn kae sɛ: Nsu no nnɔ abɔde a ɛte ase manyamanya, na ntakraboa ntu mfa asase so ɔsoro ntrɛwmu no ani. 21Na Onyankopɔn bɔɔ nsuboa akɛse ne abɔde a ɛte ase a ɛkeka ne ho a ɛyɛ nsu mu manyamanya nyinaa, sɛnea wɔn su te, ɛne nnomaa a wɔwɔ ntaban nyinaa, sɛnea wɔn su te. Na Onyankopɔn hui sɛ eye. 22Na Onyankopɔn hyiraa wɔn sɛ: Monwo, na monnɔ, na monyɛ ɛpo mu nsu mu ma, na ntakraboa nnɔɔso asase so. 23Na ade sae, na ade kyee, da a ɛto so anum nen.
24Na Onyankopɔn kae sɛ: Asase mma abɔde a ɛtete ase mfi mmra, sɛnea wɔn su te; ntɔteboa ne mmoa a wɔwea ne asase so mmoadoma, sɛnea wɔn su te. Na ɛyɛɛ sa. 25Na Onyankopɔn yɛɛ asase so mmoadoma sɛnea wɔn su te, ne ntɔteboa sɛnea wɔn su te, ne mmoa a wɔwea fam nyinaa sɛnea wɔn su te. Na Onyankopɔn hui sɛ eye.
26 Na Onyankopɔn kae sɛ: Momma yɛnyɛ onipa wɔ yɛn suban so sɛ yɛn sɛso, na wonni ɛpo mu mpataa ne wim nnomaa ne ntɔteboa ne mmoa a wɔwea asase so nyinaa so.
27 Na Onyankopɔn bɔɔ onipa wɔ ne suban so,
Yiw Onyankopɔn suban so na ɔbɔɔ no,
ɔbarima ne ɔbea na ɔbɔɔ wɔn.
28 Na Onyankopɔn hyiraa wɔn, na Onyankopɔn ka kyerɛɛ wɔn sɛ: Monwo, na monnɔre, na monyɛ asase so ma, na monni so tumi, na munni ɛpo mu mpataa ne wim nnomaa ne mmoa a wɔkeka wɔn ho wɔ asase so nyinaa so.
29Na Onyankopɔn kae sɛ: Hwɛ, mede nhaban a ɛsow aba nyinaa a ɛwɔ asase nyinaa ani, ɛne nnua nyinaa a adua a n'aba wɔ mu wɔ so mama mo sɛ ɛnyɛ mo aduan. 30Na asase so mmoadoma nyinaa ne wim nnomaa nyinaa ne mmoa a wɔwea asase so nyinaa a ɔkra a ɛte ase wɔ wɔn mu no, mede nhaban momono mama wɔn sɛ wonni. Na ɛyɛɛ sa. 31Na Onyankopɔn huu nea ɔyɛe nyinaa, na hwɛ, eye papa. Na ade sae, na ade kyee, da a ɛto so asia nen.",https://www.bible.com/bible/3440/GEN.1.RATB
GYENESIS 2,"Homeda
1Na wowiee ɔsoro ne asase ne nea ɛwɔ mu nyinaa. 2 Na da a ɛto so ason no, Onyankopɔn wiee n'adwuma a ɔyɛe no, na da a ɛto so ason no, ɔhome fii n'adwuma a ɔyɛe nyinaa ho. 3 Na Onyankopɔn hyiraa da a ɛto so ason no, na ɔtew ho, efisɛ ɛno mu na Onyankopɔn home fii n'adwuma a ɔbɔe na ɔyɛe nyinaa ho.
Adebɔ su: Eden turo
4Eyi ne sɛnea Awurade Nyankopɔn bɔɔ ɔsoro ne asase. 5Na afuw mu nnua nyinaa nnya mmaa asase so, na afuw mu nhaban nyinaa nnya mfifii, efisɛ AWURADE Nyankopɔn nnya ntɔɔ osu nguu asase so ɛ, na onipa a ɔbɛdɔw asase nni hɔ. 6Na nsu fi asase so foroe, na ɛfɔw asase ani nyinaa. 7 Na AWURADE Nyankopɔn de fam dɔte nwenee onipa, na ohuw nkwa home guu ne hwene mu, na onipa yɛɛ ɔkra teasefo.
8Na AWURADE Nyankopɔn yɛɛ turo bi wɔ Eden a ɛwɔ apuei fam, na ɔde onipa a ɔnwenee no, tenaa hɔ. 9 Na AWURADE Nyankopɔn maa nnua ahorow nyinaa a wɔhwɛ a, ɛyɛ fɛ, na eye sɛ wodi asase no so, ne nkwa dua a esi turo no mfinimfini, ne papa ne bɔne hu dua fifii asase so.
10Na asu bi fi Eden bɛfɔw turo no, na efi hɔ ara na emu paepae yɛɛ nsuti anan. 11Nea edi kan no din de Pison, ɛno na ɛkɔntɔn twa Hawila asase a sika wɔ so no nyinaa ho hyia; 12na asase no so sika ye; ɛhɔ na bedola ne apopobibiribo wɔ. 13Na asu a ɛto so abien no din de Gihon, ɛno na ɛkɔntɔn twa Kus asase nyinaa ho hyia. 14Na asu a ɛto so abiɛsa ne Tigri, ɛno na ɛsen wɔ Asaria apuei. Na asu a ɛto so anan ne Eufrate.
15Na AWURADE Nyankopɔn de onipa no kɔtenaa Eden turom sɛ ɔnnɔw na ɔnwɛn hɔ. 16Na ɔhyɛɛ onipa no sɛ: Turom ha nnua nyinaa, di bi. 17 Na papa ne bɔne hu dua no de, nni, efisɛ da a wubedi bi no, owu na wubewu. 18 Na AWURADE Nyankopɔn kae sɛ: Enye sɛ onipa nko tena, mɛyɛ ne sɛso boafo mama no.
19Na AWURADE Nyankopɔn de dɔte nwenee wuram mmoadoma nyinaa ne wim nnomaa nyinaa, na ɔde wɔn baa onipa no nkyɛn sɛ obehu sɛnea ɔbɛfrɛ wɔn. Na nea onipa de frɛɛ abɔde a ɛte ase biara no, ɛno ara ne ne din. 20Na onipa totoo afieboa nyinaa ne wim nnomaa ne wuram mmoadoma nyinaa din. Nanso onipa de, wɔannya ne sɛso boafo amma no.
21Na AWURADE Nyankopɔn maa nnahɔɔ tɔɔ onipa no so, na ɔdae, na oyii ne mfe pare mu biako, na ɔde nam tuaa anan mu. 22 Na AWURADE Nyankopɔn de mfe pare a oyi fii onipa no mu no yɛɛ ɔbea, na ɔde no brɛɛ onipa no. 23Na onipa no kae sɛ:
Ampa ara me nnompe mu dompe
ne me honam mu nam ankasa ni.
Oyi na wɔbɛfrɛ no ɔbea,
efisɛ ɔbarima mu na woyii no fii.
24 Ne saa nti na ɔbarima begyaw ne na ne n'agya, na ɔde ne ho akɔbata ne yere ho, na wɔayɛ ɔhonam koro. 25Na wɔn baanu no deda adagyaw, ɔbarima no ne ne yere, na wɔn ani nwu.",https://www.bible.com/bible/3440/GEN.2.RATB
GYENESIS 3,"Onipa Asehwe
1 Na ɔwɔ yɛ anifere kyɛn wuram mmoadoma a AWURADE Nyankopɔn yɛɛ wɔn nyinaa. Na obisaa ɔbea no sɛ: Ampa sɛ Nyankopɔn aka sɛ Munnni turom ha nnua nyinaa bi? 2 Na ɔbea no ka kyerɛɛ ɔwɔ no sɛ: Turom ha nnua aba no, yedi bi, 3 nanso dua a esi turo no mfinimfini no aba de, Onyankopɔn aka sɛ: Munnni bi, nso mommfa mo nsa nnka, na moanwu. 4 Na ɔwɔ no ka kyerɛɛ ɔbea no sɛ: Ɛnyɛ owu na mubewu: 5na Onyankopɔn nim sɛ da a mubedi bi no, mo ani bebue, na moayɛ sɛ Onyankopɔn, ahu papa ne bɔne.
6 Na ɔbea no hui sɛ dua no ye sɛ wodi, na ɛyɛ aniwa fɛ, na dua no dɔ kɔn na ɛbɛtew ani no, ɔtew n'aba no bi, na odii, na ɔde bi maa ne kunu a ɔka ne ho no nso, na odii. 7 Na wɔn baanu ani buebuei, na wohui sɛ wɔdeda adagyaw, na wɔpompam borɔdɔma ahaban yɛɛ nkataanim fae.
8 Na wɔtee AWURADE Nyankopɔn nka sɛ ɔnam turom hɔ wɔ anwummere mfare mu. Na Adam no ne ne yere kohintaw fii AWURADE Nyankopɔn anim wɔ turom hɔ nnua mu. 9Na AWURADE Nyankopɔn frɛɛ Adam, na ɔka kyerɛɛ no sɛ: Wowɔ he? 10Na ose: Metee wo nka wɔ turom hɔ no, misuroe, efisɛ meda adagyaw, na mihintawee. 11Na ɔkae sɛ: Hena na ɔka kyerɛɛ wo sɛ woda adagyaw? Dua a mehyɛɛ wo sɛ nni bi no na woadi yi? 12Na Adam se: Ɔbea no a wode no bɛkaa me ho no, ɔno na ɔmaa me dua no aba bi na midii. 13 Na AWURADE Nyankopɔn ka kyerɛɛ ɔbea no sɛ: Ɛdɛn nti na woyɛɛ saa? Na ɔbea no se: Ɔwɔ no na ɔdaadaa me na midii.
14 Na AWURADE Nyankopɔn ka kyerɛɛ ɔwɔ no sɛ:
Sɛ woayɛ eyi nti,
wɔadome wo ntɔteboa
ne wuram mmoadoma nyinaa mu.
Wo yafunu so na wobɛnantew,
na woadi dɔte
wo nkwa nna nyinaa.
15 Na mede ɔtan mɛto wo ne ɔbea no ntam,
ɛne w'asefo ne n'asefo ntam;
ɔno na ɔbɛbɔ wo ti,
na wo nso woaka ne nantin.
16 Ɔbea no de, ɔka kyerɛɛ no sɛ:
Ɔdɔ na mɛma wo yaw ne wo nyinsɛn mu brɛ adɔɔso.
Ɛyaw mu na wobɛwo mma,
na w'ani begyina wo kunu,
na ɔno na obedi wo so.
17 Na Adam de, ɔka kyerɛɛ no sɛ:
Sɛ woatie wo yere nne,
na woadi dua a mehyɛɛ wo sɛ nni no bi nti,
wo nti wɔadome asase.
Ɛyaw mu na wubedidi so,
wo nkwa nna nyinaa,
18na nsɔe ne nnɛnkyɛnse na ebefifi ama wo,
na woadi afuw so ahaban.
19 W'anim fifiri mu
na wubedidi
de akosi sɛ wobɛsan akɔ dɔte mu,
efisɛ emu na woyii wo fii,
na woyɛ dɔte,
na dɔte mu na wobɛsan akɔ.
20Na Adam too ne yere din Hawa, efisɛ ɔno na wayɛ ateasefo nyinaa na. 21Na AWURADE Nyankopɔn yɛɛ nhoma ntade maa Adam ne ne yere de hyɛɛ wɔn.
22 Na AWURADE Nyankopɔn kae sɛ: Hwɛ, onipa no ayɛ sɛ yɛn mu biako ahu papa ne bɔne. Na afei, nea ɛbɛyɛ na wanteɛ ne nsa antew nkwa dua no nso bi anni antena ase daa nti, 23AWURADE Nyankopɔn tuu no fii Eden turom hɔ sɛ ɔnkɔdɔw asase a wɔfaa no fii mu no. 24 Na ɔpam onipa no, na ɔde Kerubim ne gyaframa afoa a edi ahim besii Eden turo no anim apuei fam sɛ wɔnwɛn ɔkwan a ɛkɔ nkwa dua no ho no.",https://www.bible.com/bible/3440/GEN.3.RATB
GYENESIS 4,"Kain ne Habel
1Na Adam ne ne yere Hawa hyiae, na onyinsɛnee, na ɔwoo Kain, na ɔkae se: AWURADE adaworoma, manya ɔbarima. 2Na ɔwoo ne nua Habel kaa ne ho. Na Habel yɛɛ oguanhwɛfo, na Kain de, ɔyɛɛ okuafo. 3Na ɛbae sɛ nna bi akyi no, Kain de afum nneɛma bɛyɛɛ AWURADE ayɛ. 4 Na Habel nso de ne nguan mu mmakan ne wɔn a wɔadɔ no bi bɛmae. Na AWURADE ani sɔɔ Habel ne n'ayɛyɛde no, 5nanso Kain ne n'ayɛyɛde de, n'ani ansɔ. Na Kain bo fuwii pii, na omunae. 6Na AWURADE bisaa Kain sɛ ɛdɛn nti na wo bo afuw, na ɛdɛn nti na woamuna yi? 7Sɛ woyɛ papa a, anka w'anim rentew anaa? Na sɛ woanyɛ papa nti, bɔne butuw ɔpon ano, na w'akyi kwan na ɛrehwehwɛ, nanso di no so.
8 Na Kain ka kyerɛɛ ne nua Habel sɛ ɔmma wɔnkɔ afum, na ɛbae sɛ wɔwɔ afum no, Kain sɔre hyɛɛ ne nua Habel, na okum no. 9Na AWURADE bisaa Kain sɛ: Ɛhe na wo nua Habel wɔ? Na Kain buae sɛ: Minnim, me nua so hwɛfo ne me anaa? 10 Na AWURADE se: Ɛdɛn na woayɛ yi? Wo nua mogya nne teɛm frɛ me fi asase so. 11Na afei wɔadome wo afi asase a abue n'ano agye wo nua mogya afi wo nsam no so. 12Sɛ wodɔw asase a, ɛrenkɔ so mma wo ne nnɔbae bio, wobɛbɔ asesa na waye ɔkobɔfo wɔ asase so. 13Na Kain ka kyerɛɛ AWURADE sɛ: Me bɔne so ade so kyɛn sɛ metumi masoa. 14 Hwɛ, woapam me nnɛ afi asase so, na mehintaw mafi w'anim, na mayɛ ɔsesafo ne ɔkobɔfo wɔ asase so, na obiara a obehu me no, obekum me. 15Na AWURADE ka kyerɛɛ no sɛ: Ɛno nti obiara a obekum Kain no, wobedi ne were ahorow asɔn. Na AWURADE yɛɛ sɛnkyerɛnne bi maa Kain, na obiara a obehu no no ankum no. 16Na Kain fii AWURADE anim kɔe, na ɔkɔtenaa Nod asase so wɔ Eden apuei.
Kain Asefo
17Na Kain ne ne yere Hawa dae, na onyinsɛnee, na ɔwoo Enok. Na ɔkyekyeree kurow bi, na ɔde ne ba Enok din too kurow no. 18Na wɔwoo Irad maa Enok, na Irad woo Mehuyael, na Mehuyael woo Metusael, na Metusael woo Lamek.
Lamek ne ne yerenom
19Na Lamek faa mmea baanu waree, obiako din de Ada, na nea ɔka ho no din de Sila. 20Na Ada woo Yabal, ɔno na ɔyɛ ntamadan mu ne mmoa ho tenafo agya. 21Na ne nua din de Yubal, ɔno na ɔyɛ asankubɔfo ne mmɛnhyɛnfo nyinaa agya. 22Na Sila nso woo Tubal-kain a ɔyɛ kɔbere mfrafrae ne dade ade nyinaa atomfo agya. Na Tubal-kain ne nuabea ne Naama. 23Na Lamek ka kyerɛɛ ne yerenom sɛ:
Ada ne Sila, muntie me nne;
Lamek yerenom, monyɛ aso mma m'asɛm:
Mikum aberante bi sɛ opiraa me,
na mikum aberante sɛ ɔboroo me.
24 Na sɛ wodi Kain so were mpɛn ason a,
Lamek de bɛyɛ aduɔsɔn asɔn.
Set ne Enos awo
25Na Adam ne ne yere dae bio, na ɔwoo babarima, na ɔtoo no din Set a ase ne: Nsiananmu, sɛ Onyankopɔn de ɔba foforo asi me Habel a Kain kum no no anan mu.
26Na Set nso, wɔwoo ba maa no, na ɔtoo no din Enos. Ɛbere no mu na wofii ase bɔɔ AWURADE din sɔree no.",https://www.bible.com/bible/3440/GEN.4.RATB
GYENESIS 5,"Adam awo ntoatoaso
(1 Berɛsosɛm 1.1-4)
1 Adam awo ntoatoaso nhoma ni: Da a Onyankopɔn bɔɔ onipa no, ne suban so na ɔyɛɛ no; 2 ɔbarima ne ɔbea na ɔbɔɔ wɔn, na ohyiraa wɔn, na ɔtoo wɔn din onipa.
3 Na Adam dii mfirihyia ɔha aduasa na ɔwoo babarima wɔ ne sɛso so sɛ ne suban so, na ɔtoo no din Set. 4Na Adam woo Set no akyi no odii mfirihyia ahanwɔtwe, na ɔwoo mmammarima ne mmabea. 5Na Adam nna a odii nyinaa si mfe ahankron aduasa, na owui.
6Na Set dii mfirihyia ɔha ne anum na ɔwoo Enos. 7Na Set woo Enos no akyi no, odii mfe ahanwɔtwe ne asɔn, na ɔwoo mmammarima ne mmabea. 8Na Set nna nyinaa si mfe ahankron ne dumien, na owui.
9Na Enos dii mfirihyia aduakron na ɔwoo Kenan. 10Na Enos woo Kenan no akyi no, odii mfe ahanwɔtwe ne dunum, na ɔwoo mmammarima ne mmabea. 11Na Enos nna nyinaa si mfe ahankron ne anum, na owui.
12Na Kenan dii mfirihyia aduɔsɔn na ɔwoo Mahalaleel. 13Na Kenan woo Mahalaleel no akyi no, odii mfe ahanwɔtwe aduanan, na ɔwoo mmammarima ne mmabea. 14Na Kenan nna nyinaa si mfe ahankron ne du, na owui.
15Na Mahalaleel dii mfirihyia aduosia anum na ɔwoo Yared. 16Na Mahalaleel woo Yared akyi no, odii mfe ahanwɔtwe aduasa, na ɔwoo mmammarima ne mmabea. 17Na Mahalaleel nna nyinaa si mfe ahanwɔtwe aduakron anum, na owui.
18Na Yared dii mfirihyia ɔha aduosia abien na ɔwoo Enok. 19Na Yared woo Enok akyi no, odii mfe ahanwɔtwe, na ɔwoo mmammarima ne mmabea. 20Na Yared nna nyinaa si mfe ahankron aduosia abien, na owui.
21Na Enok dii mfirihyia aduosia anum na ɔwoo Metusela. 22 Na Enok woo Metusela no akyi no, ɔne Nyankopɔn nantewee mfirihyia ahasa, na ɔsan woo mmammarima ne mmabea. 23Na Enok nna nyinaa si mfe ahasa aduosia anum. 24 Na Enok ne Nyankopɔn nantewee; na wanhu no efisɛ Onyankopɔn faa no kɔe. 25Na Metusela dii mfirihyia ɔha aduɔwɔtwe ason na ɔwoo Lamek. 26Na Metusela woo Lamek no akyi no, odii mfe ahansɔn aduɔwɔtwe abien, na ɔwoo mmammarima ne mmabea. 27Na Metusela nna nyinaa si mfe ahankron aduosia akron, na owui.
28Na Lamek dii mfirihyia ɔha aduɔwɔtwe abien na ɔwoo ɔbabarima, 29 na ɔtoo no din Noa, na ɔkae sɛ: Oyi na ɔbɛkyekye yɛn werɛ wɔ yɛn nnwuma ne yɛn nsa ano brɛ mu wɔ asase a AWURADE adome no so. 30Na Lamek woo Noa no akyi no, odii mfe ahanum aduɔkron anum, na ɔsan woo mmammarima ne mmabea. 31Na Lamek nna nyinaa si mfirihyia ahansɔn aduɔsɔn asɔn, na owui. 32Na Noa dii mfirihyia ahannum, na Noa woo Sem, Ham ne Yafet.",https://www.bible.com/bible/3440/GEN.5.RATB
GYENESIS 6,"Nnipa nnebɔne
1 Na nnipa fii ase redɔɔso wɔ asase so na wɔwoo mmabea maa wɔn no, 2 Onyankopɔn mma huu nnipa mmabea sɛ wɔn ho yɛ fɛ, na wɔwarewaree wɔn mu biara a wɔpɛ. 3 Na AWURADE kae sɛ: Me honhom rentena onipa mu nkosi daa, efisɛ wɔyɛ ɔhonam, enti wɔn nna nyɛ mfe ɔha aduonu. 4 Nna no mu na abran akɛse wɔ asase so, na akyiri yi nso a Onyankopɔn mma kɔɔ nnipa mmabea ho na wɔwoo mma maa wɔn no, eyinom ne abirempɔn a wɔwɔ din fi tete. 5 Na AWURADE hui sɛ nnipa bɔne dɔɔso pii wɔ asase so, na wɔn komam adwene nyinaa yɛ bɔne nko daa nyinaa. 6 Na AWURADE nuu ne ho sɛ, ɔyɛɛ onipa wɔ asase so, na ɛyɛɛ no yaw ne komam. 7Na AWURADE kae sɛ: Mɛpopa nnipa a mabɔ wɔn no mafi asase ani, efi onipa so kosi ntɔteboa ne mmoa a wɔwea ne wim nnomaa so, efisɛ manu me ho sɛ meyɛɛ wɔn. 8Na Noa de, onyaa ɔdom wɔ AWURADE anim.
Noa adaka no
9 Eyi ne Noa ho asɛm: Noa yɛ onipa trenee a ɔyɛ pɛ, wɔ ne bere so nnipa mu. Noa ne Onyankopɔn na ɛnantewee. 10Na Noa woo mmabanin baasa, Sem, Ham ne Yafet. 11Na asase asɛe wɔ Onyankopɔn anim, na awurukasɛm ahyɛ asase so ma. 12 Na Onyankopɔn huu asase, na hwɛ, asɛe, efisɛ nnipa nyinaa asɛe wɔn akwan wɔ asase so. 13 Na Onyankopɔn ka kyerɛɛ Noa sɛ: Abɔde nyinaa awiei aba wɔ m'anim, efisɛ wɔn awurukasɛm ahyɛ asase so ma, na hwɛ, mɛsɛe wɔn ne asase.
14Fa ɔwawa yɛ adaka, na yɛ mpia wɔ adaka no mu, na fa ama tare emu ne ɛho. 15Na sɛnea yɛ no ni: Ne ntwemu basafa ɔha aduonum, ne trɛw basafa aduonum anum, ne korɔn basafa dunum. 16Yɛ adaka no ho mfɛnsere, enkosi sɛ aka basafa biako na adu soro, na si adaka no ano pon ne nkyɛn mu, na yɛ nsɛmso abiɛsa, nea edi ase, nea edi ntam ne nea edi soro. 17Na hwɛ, mede nsuyiri mɛba asase so mabɛsɛe abɔde a nkwa home wɔ mu nyinaa ɔsoro ase; asase so ade nyinaa rebewuwu. 18Na me ne wo bɛpam ato hɔ, na woakɔ adaka no mu, wo, ne wo mma, ne wo yere, ne wo mma yerenom. 19Na fa ade a ɛte ase nyinaa, ɔhonam nyinaa mu abien abien, onini ne ɔbere, kɔ adaka no mu, na wonnya nkwa nka wo ho. 20Nnomaa, sɛnea wɔn su te, ne ntɔteboa, sɛnea wɔn su te, ne mmoa a wɔwea asase so nyinaa, sɛnea wɔn su te, wɔn nyinaa mu abien abien mmra wo nkyɛn, na wɔanya nkwa. 21Na wo de, boaboa aduan a wodi nyinaa bi ano kɔ mu, na ayɛ wo ne wɔn aduan. 22Na Noa yɛɛ sa; sɛnea Onyankopɔn hyɛɛ no no nyinaa pɛpɛɛpɛ, saa ara na ɔyɛe.",https://www.bible.com/bible/3440/GEN.6.RATB
GYENESIS 7,"Nsuyiri no
1Na AWURADE ka kyerɛɛ Noa sɛ: Wo ne wo fi nyinaa, monkɔ adaka no mu, efisɛ wo na mahu wo ɔtreneeni m'anim bere yi mu. 2 Mmoa a wɔn ho tew nyinaa mu, fa ason asɔn, anini ne abere. Na mmoa a wɔn ho ntew mu, fa abien abien, onini ne ɔbere; 3wim nnomaa mu nso, ason asɔn, anini ne abere, na wɔn ase nnya nkwa asase nyinaa ani. 4Efisɛ aka ɛha nnansɔn na matɔ osu magu asase so adaduanan awia ne anadwo, na mapopa ade a nkwa wom nyinaa afi asase ani. 5 Na Noa yɛe sɛnea AWURADE hyɛɛ no no nyinaa. 6Na nsuyiri no baa asase so na Noa adi mfirihyia ahansia. 7 Na nsu a ɛrebeyiri no nti, Noa ne ne mma ne ne yere ne ne mma yerenom kɔɔ adaka no mu. 8Mmoa a wɔn ho tew ne mmoa a wɔn ho ntew ne nnomaa ne wɔn a wɔwea asase so nyinaa mu 9 abien abien ne Noa kɔɔ adaka no mu, onini ne ɔbere, sɛnea Onyankopɔn hyɛɛ Noa no. 10Na nnansɔn akyi no, nsuyiri baa asase so.
11Noa nkwa mu afe a ɛto so ahansia mu, ɔsram a ɛto so abien so, ɔsram no dadu nnansɔn so, da no ara ebun kɛse no nsu aniwa nyinaa paepaee, na ɔsoro mfɛnsere buebuei. 12Na osu tɔɔ asase so pii adaduanan awia ne anadwo. 13Saa da yi ara (nsuyiri yi hyɛɛ ase no) mu na Noa ne ne mma, Sem, Ham ne Yafet, ne Noa yere ne ne mma yerenom baasa kɔɔ adaka no mu, 14wɔn, ne mmoadoma nyinaa, sɛnea wɔn su te, ne ntɔteboa nyinaa, sɛnea wɔn su te, ne mmoa a wɔwea asase so nyinaa, sɛnea wɔn su te, ne ntuboa nyinaa, sɛnea wɔn su te, nnomaa ne ntakraboa nyinaa, 15wɔne Noa kɔɔ adaka no mu, ɔhonam a nkwa home wɔ wɔn mu nyinaa mu abien abien. 16 Na wɔn a ɛbae no, ɔhonam nyinaa mu anini ne abere na ɛbae, sɛnea Onyankopɔn hyɛɛ no no, na AWURADE too no mu.
17Na nsuyiri no baa asase so adaduanan, na nsu no tɔe, na ɛsoaa adaka no, na ɛmaa so fii asase so. 18Na nsu no boroo so na eyirii dodo wɔ asase so; na adaka no tɛn nsu no ani. 19Na nsu no boroo so ara wɔ asase so, na ɛkataa mmepɔw atenten a ɛwɔ ɔsoro ase nyinaa so. 20Nsu no boroo so kɔɔ soro basafa ason ne fa kataa mmepɔw so. 21Na abɔde a ɛkeka ne ho asase so nyinaa wuwui, nnomaa, ntɔteboa, wuram mmoa, mmoa a wɔwea asase so nyinaa, ne nnipa nyinaa, 22 wɔn a nkwa home wɔ wɔn mu, na wɔte asase kesee so nyinaa wuwui. 23Na ɔpopaa biribiara a nkwa wom a ɛwɔ asase ani, efi nnipa so kosi ntɔteboa ne mmoa a wɔwea ne wim nnomaa so, na wɔpopaa wɔn fii asase so, na ɛkaa Noa nko ne wɔn a wɔne no wɔ adaka no mu no. 24Na nsu no boroo so wɔ asase so nna ɔha aduonum.",https://www.bible.com/bible/3440/GEN.7.RATB
GYENESIS 8,"Nsuyiri no twetwe
1Na Onyankopɔn kaee Noa ne mmoadoma nyinaa ne ntɔteboa a wɔne no wɔ adaka no mu no nyinaa, na Onyankopɔn maa mframa bɔ faa asase so, na nsu no ano brɛɛ ase. 2 Na ebun no nsu aniwa sisiwii, na ɔsoro mfɛnsere mu totoe, na osu a efi soro no gyaee tɔ. 3Na nsu no twe fii asase so ara; na nna ɔha aduonum akyi no na nsu no so rehuan.
4Na ɔsram a ɛto so asɔn, ɔsram no da a ɛto so dunsɔn na adaka no kɔtaa Ararat mmepɔw so. 5Na nsu no kɔɔ so twee ara kosii ɔsram a ɛto so du no so. Na ɔsram a ɛto so du no da a edi kan no na mmepɔw atifi dedaa adi.
6Na ɛno akyi adaduanan no, Noa buee adaka no mfɛnsere a ɔyɛe no, 7na ɔsomaa kwaakwaadabi; na ofii adi, na odii akɔneaba de kosii sɛ nsu no yowee asase so. 8Na ɔsomaa aborɔnoma fii ne nkyɛn sɛ ɔnkɔhwɛ sɛ nsu no ayow wɔ asase ani anaa. 9Nanso aborɔnoma no annya ne nan sibea, na ɔsan baa ne nkyɛn adaka no mu, efisɛ nsu no da so wɔ asase nyinaa ani ara. Na ɔteɛɛ ne nsa faa no baa ne nkyɛn wɔ adaka no mu. 10Na ɔtwɛn nnansɔn bio, na ɔsomaa aborɔnoma fii adaka no mu bio. 11Na aborɔnoma no baa ne nkyɛn anwummere, na hwɛ, ngodua ahaban frɔmfrɔm tua n'ano; na Noa hui sɛ nsu no ayow asase so. 12Na ɔtwɛn nnansɔn bio, na ɔsomaa aborɔnoma no; na wansan amma ne nkyɛn bio. 13Na afe a ɛto so ahansia ne biako, ɔsram a edi kan no da a edi kan no na nsu no ayow asase so; na Noa yii suhyɛ no fii adaka no so, na ɔhwɛe, na hwɛ, asase ani awo. 14Ɔsram a ɛto so abien no da a ɛto so aduonu ason no na asase so awo koraa.
15Na Onyankopɔn kasa kyerɛɛ Noa sɛ: 16Fi adaka no mu, wo ne wo yere ne wo mma ne wo mma yerenom a wɔka wo ho; 17 mmoadoma a wɔka wo ho nyinaa a efi ɔhonam nyinaa mu, nnomaa ne ntɔteboa ne nea ɛwea asase so nyinaa ne wo mfi adi, na wɔnyɛ asase so manyamanya, na wɔnwo, na wɔnnɔɔso asase so. 18 Na Noa ne ne mma ne ne yere ne ne mma yerenom fii adi; 19mmoadoma nyinaa, wɔn a wɔwea nyinaa ne nnomaa nyinaa, nea ɛkeka ne ho asase so nyinaa, sɛnea wɔn mmoaban te, fi adaka no mu fii adi.
20 Na Noa sii afɔremuka maa AWURADE, na ɔfaa ntɔteboa a wɔn ho tew nyinaa mu bi ne nnomaa a wɔn ho tew nyinaa mu bi de wɔn bobɔɔ ɔhyew afɔre wɔ muka no so.
Onyankopɔn bɔhyɛ
21 Na AWURADE tee afɔre no huam, na ɔkae ne komam sɛ: Onipa nti meremmɔ asase dua bio, efisɛ onipa komam adwene yɛ bɔne fi ne mmofraase, na merensɛe nea ɛte ase nyinaa bio, sɛnea mayɛ yi.
22 Nna nyinaa a asase wɔ hɔ yi,
ogu ne otwa, awɔw ne ahohuru,
asusow ne ɔpɛ, awia ne anadwo
rennyae da.",https://www.bible.com/bible/3440/GEN.8.RATB
GYENESIS 9,"Onyankopɔn ne Noa yɛ Apam
1 Na Onyankopɔn hyiraa Noa ne ne mma, na ɔka kyerɛɛ wɔn sɛ Monwo na monnɔɔso, na monhyɛ asase so ma. 2Na mo ho hu ne mo ho suro mmra asase so mmoadoma nyinaa ne wim nnomaa nyinaa, nea ɛwea fam nyinaa ne ɛpo mu mpataa nyinaa so; mo nsa na wɔde wɔn ahyɛ. 3 Nea ɛkeka ne ho a ɛwɔ nkwa nyinaa, ɛnyɛ mo aduan; mede ne nyinaa mama mo, sɛnea mede nhabanmono memaa mo no.
4 Nam a ne mogya wɔ ne mu nko na munnni. 5 Na onipa biara a ɔka onipa mogya gu no, ne nsam na mebisa; na aboa mpo ka onipa mogya gu a mebisa afi ne nsam.
6 Nea ohwie onipa mogya gu no,
onipa so na wɔnam behwie ne mogya agu,
efisɛ Onyankopɔn suban so
na ɔyɛɛ onipa.
7 Na mo de, monwo na monnɔ, na monyɛ asase so manyamanya, na monnɔɔso wɔ so.
8Na Onyankopɔn ka kyerɛɛ Noa ne ne mma a wɔka ne ho no sɛ: 9 Na me nso, hwɛ, merema m'apam atim hɔ ama mo ne mo asefo a ebedi mo akyi, 10 ne akra a ɛtete ase a ɛka mo ho nyinaa, nnomaa, ntɔteboa ne asase so mmoadoma a wɔne mo wɔ hɔ nyinaa, wɔn a efi adaka no mu nyinaa, asase so mmoadoma nyinaa. 11 Na mama me ne mo apam yi agyina hɔ, sɛ meremfa nsuyiri mensɛe abɔde nyinaa bio, na nsuyiri remma mmɛsɛe asase bio. 12Na Onyankopɔn kae sɛ: Apam a merema ada me ne mo ne akra ateasefo a ɛka mo ho nyinaa ntam akɔ nnasanten awo ntoatoaso so no ho sɛnkyerɛnne ni: 13Me nyankontɔn na mede masi omununkum mu, na ayɛ me ne asase ntam apam no ho sɛnkyerɛnne. 14Na sɛ mede omununkum meba asase so a, wobehu nyankontɔn no wɔ omununkum no mu, 15na makae m'apam a ɛwɔ me ne mo ne abɔde nyinaa mu ateasefo ntam no, na nsu annan nsuyiri ansɛe ɔhonam nyinaa bio. 16Na nyankontɔn no bɛba omununkum mu, na mahwɛ, na mede makae daa apam a ɛwɔ Onyankopɔn ne abɔde a ɛwɔ asase so nyinaa ntam no. 17Na Onyankopɔn ka kyerɛɛ Noa sɛ: Eyi ne apam a mama agyina me ne ɔhonam a ɛwɔ asase so nyinaa ntam no ho sɛnkyerɛnne.
Noa asefo pete asase so
18 Na Noa mma a wofii adaka no mu fii adi no ne Sem ne Ham ne Yafet; na Ham ne Kanaan n'agya. 19Eyinom ne Noa mma baasa no. Wɔn mu na nnipa fi petee asase nyinaa so.
20Na Noa fii ase yɛɛ kua, na ɔyɛɛ bobeturo. 21Na ɔnom nsa no bi, na ɔbowee, na ɔda ne ntamadan mu a ne ho da hɔ. 22 Na Kanaan n'agya Ham kohuu n'agya adagyaw mu, na ɔkɔka kyerɛɛ ne nuanom baanu no wɔ adiwo. 23Na Sem ne Yafet faa ntama, na wɔn baanu de guu wɔn mmati so nam nkyirinkyiri de kɔkataa wɔn agya adagyaw so, na wɔdan wɔn ani kyerɛɛ akyiri, na wɔanhu wɔn agya adagyaw mu. 24Na Noa ani so tetew fii n'asabow mu na ɔtee nea ne ba kumaa no ayɛ no no, 25ɔkae sɛ:
Wɔadome Kanaan,
ɔbɛyɛ nkoa mu akoa ama ne nuanom.
26 Na ɔkae sɛ
Nhyira ne Sem Nyankopɔn, Awurade,
na Kanaan nyɛ wɔn akoa.
27 Onyankopɔn mma Yafet ase ntrɛw,
na ɔntena Sem ntamadan mu,
na Kanaan nyɛ wɔn akoa.
28Na nsuyiri no akyi no, Noa tenaa ase mfirihyia ahasa aduonum. 29Na Noa nna a odii nyinaa si mfe ahankron aduonum, na owui.",https://www.bible.com/bible/3440/GEN.9.RATB
GYENESIS 10,"Noa awo ntoatoaso ne n'asefo
(1 Berɛsosɛm 1.5-23)
1 Na eyinom ne Noa mma Sem, Ham ne Yafet awo ntoatoaso; na nsuyiri no akyi wɔwoo mma.
2Yafet mma ni: Gomer, Magog, Madai, Yawan, Tubal, Mesek ne Tiras. 3Na Gomer mma ne Askenas, Rifat ne Togarma.
4Na Yawan mma ne Elisa, Tarsis, Kitim ne Dodanim. 5 Eyinom mu na nsuano amanaman no fi kɔpetee wɔn nsaase so, sɛ wɔn mu biara kasa ne wɔn mmusua te, wɔn amanaman mu.
6Na Ham mma ne Kus ne Misraim ne Put ne Kanaan. 7Na Kus mma ne Seba ne Hawila ne Sabta ne Raama ne Sabteka. Na Raama mma ne Saba ne Dedan.
8Na Kus woo Nimrod. Ɔno na ofii ase yɛɛ ɔkatakyie asase so. 9Ɔno na ɔyɛɛ ɔbɔmmɔfo titiriw AWURADE anim; enti na wɔka sɛ ɔbɔmmɔfo titiriw AWURADE anim te sɛ Nimrod. 10Na n'ahenni mfiase ne Babel, Erek, Akad ne Kalne a ɛwɔ Sinear asase so. 11 Asase no so na ofi kɔɔ Asaria kɔkyekyee Niniwe, Rehobot-ir ne Kala, 12Resen a ɛda Niniwe, Kala ntam no, ɛne kurow kɛse no. 13Na Misraim woo Ludim, Anamim, Lehabim ne Naftuhim, 14Patrusim, Kasluhim (a Filistifo fii wɔn mu) ne Kaftorim.
15Kanaan woo n'abakan Sidon, Het, 16Yebusifo, Amorifo, Girgasifo, 17Hiwifo, Arkifo, Sinifo, 18Arwadifo, Semarifo ne Hamatifo. Ɛno akyi na Kanaanfo mmusua petee. 19Na Kanaanfo hye fi Sidon kodu Gerar de kosi Gasa kodu Sodom, Gomora, Adma ne Seboim de kosi Lasa. 20Eyinom ne Ham mma, sɛnea wɔn mmusua, wɔn kasa, wɔn nsaase ne wɔn amanaman te.
21 Na wɔwoo mma maa Sem a ɔne Heber mma nyinaa agya ne Yafet ne nua panyin no nso. 22Sem mma ne Elam, Asur, Arfaksad, Lud ne Aram. 23Na Aram mma ne Us ne Hul, Geter ne Mas. 24Na Arfaksad woo Sela, na Sela woo Eber. 25 Na Eber woo mma baanu. Nea ɔdi kan no din de Peleg, efisɛ, ne nna mu na wɔkyekyɛɛ asase mu; na ne nua din de Yoktan. 26Na Yoktan woo Almodad ne Selef Hasarmawet ne Yera, 27Hadoram, Usal, Dikla, 28Obal, Abimael ne Saba, 29Ofir, Hawila ne Yobab; eyinom nyinaa ne Yoktan mma. 30Na wɔn tenabea fi Mesa kodu Sefar, apuei bepɔw so. 31Eyinom ne Sem mma, sɛnea wɔn mmusua, wɔn kasa, wɔn nsaase, ne wɔn amanaman te. 32 Eyinom ne Noa mma mmusua, sɛnea wɔn awo ntoatoaso te wɔ wɔn amanaman mu. Na efi eyinom mu na nsuyiri no akyi amanaman petee asase so.",https://www.bible.com/bible/3440/GEN.10.RATB
GYENESIS 11,"Babel Abantenten
1Na asase nyinaa sofo yɛ anokoro kasa ɔkasa koro. 2Na ɛbae sɛ wotuu kwan faa apuei no, wohuu asasetaw bi wɔ Sinear asase so, na wɔtenaa hɔ.
3Na wosisee wɔn ho wɔn ho sɛ: Wiɛ, momma yɛnyɛ ntayaa, na yɛnto! Na ntayaa no yɛɛ wɔn abo, na ama yɛɛ wɔn dɔte. 4Ɛnna wɔkae sɛ: Wiɛ, momma yɛnkyekye kurow, na yɛnto abantenten a n'atifi bedu soro, na yɛmfa nnye din, na yɛanhwete asase nyinaa ani.
5 Na AWURADE sane bɛhwɛɛ kurow ne abantenten a nnipa mma reto no. 6Na AWURADE kae sɛ: Hwɛ, wɔyɛ ɔman biako, na wɔn nyinaa kasa ɔkasa koro na nea wɔafi ase reyɛ ni; na afei, biribiara rentumi nsiw wɔn nea wosusuw sɛ wɔbɛyɛ no biara ho kwan. 7Wiɛ, momma yensian nkɔ hɔ na yɛnkɔyɛ wɔn kasa basabasa, na wɔn mu biara ante ne yɔnko kasa bio. 8 Na efi hɔnom na AWURADE bɔɔ wɔn hwetee asase nyinaa ani, na wogyaee kurow no kyekye. 9Enti na wɔfrɛ hɔ Babel ase ne: Basabasa, efisɛ ɛhɔ na AWURADE yɛɛ asase nyinaa kasa basabasa, na efi hɔ na AWURADE bɔɔ wɔn hwetee asase nyinaa ani.
Sem awo ntoatoaso
10 Eyinom ne Sem awo ntoatoaso: Sem dii mfirihyia ɔha na ɔwoo Arfaksad, nsuyiri no akyi mfe abien. 11Na Sem woo Arfaksad no akyi no, odii mfe ahannum, na ɔwoo mmammarima ne mmabea. 12Na Arfaksad dii mfirihyia aduasa anum na ɔwoo Sela. 13Na Arfaksad woo Sela no akyi no, odii mfe ahanan ne abiɛsa, na ɔwoo mmammarima ne mmabea. 14Na Sela dii mfirihyia aduasa na ɔwoo Eber. 15Na Sela woo Eber no akyi no, odii mfe ahanan ne abiɛsa, na ɔwoo mmammarima ne mmabea. 16Na Eber dii mfirihyia aduasa anan na ɔwoo Peleg. 17Na Eber woo Peleg no akyi no, odii mfe ahanan aduasa, na ɔwoo mmammarima ne mmabea. 18Na Peleg dii mfirihyia aduasa na ɔwoo Reu. 19Na Peleg woo Reu no akyi no, odii mfe ahanu ne akron, na ɔwoo mmammarima ne mmabea. 20Na Reu dii mfirihyia aduasa abien na ɔwoo Serug. 21Na Reu woo Serug no akyi no, odii mfe ahanu ne asɔn, na ɔwoo mmammarima ne mmabea. 22Na Serug dii mfirihyia aduasa na ɔwoo Nahor. 23Na Serug woo Nahor no akyi no, odii mfe ahanu, na ɔwoo mmammarima ne mmabea. 24Na Nahor dii mfirihyia aduonu akron na ɔwoo Tera. 25Na Nahor woo Tera no akyi no, odii mfe ɔha ne dunkron, na ɔwoo mmammarima ne mmabea. 26Na Tera dii mfirihyia aduɔsɔn, na ɔwoo Abram, Nahor ne Haran.
Abram agya Tera awo ntoatoaso
27Na eyinom ne Tera awo ntoatoaso: Tera woo Abram ne Nahor ne Haran, na Haran woo Lot. 28Na Haran wui n'agya Tera anim, asase a wɔwoo no wɔ so no so, ɛne Ur a ɛwɔ Kaldea. 29 Na Abram ne Nahor waree yerenom, Abram yere din de Sarai, na Nahor yere din de Milka a ɔyɛ Haran babea. Na Haran yɛ Milka ne Iska agya. 30Na Sarai yɛ obonin, onni ba.
31 Na Tera faa ne ba Abram ne ne nena Lot, Haran ba ne n'ase Sarai, ne ba Abram yere, na ɔne wɔn fii Ur a ɛwɔ Kaldea sɛ wɔrekɔ Kanaan asase so. Na woduu Haran no, wɔtenaa hɔ. 32Na Tera nna si mfe ahanu ne anum, na Tera wui wɔ Haran.",https://www.bible.com/bible/3440/GEN.11.RATB
GYENESIS 12,"Onyankopɔn frɛ Abram
1 Na AWURADE ka kyerɛɛ Abram sɛ: Wo de, fi w'asase so ne w'abusua mu ne w'agya fi, kɔ asase a mɛkyerɛ wo no so. 2 Na mɛyɛ wo ɔman kɛse, na mehyira wo, na mama wo din so, na woayɛ nhyira. 3 Na mehyira wɔn a wohyira wo, na wɔn a wɔdome wo no, mɛdome wɔn; na wo mu na wobehyira asase so mmusua nyinaa.
4Na Abram kɔe sɛnea AWURADE kasa kyerɛɛ no no, na Lot ne no kɔe. Na Abram fii Haran no, na wadi mfe aduɔsɔn anum. 5Na Abram faa ne yere Sarai ne ne nua ba Lot ne wɔn ahode a wɔanya nyinaa ne nnipa a wɔnyaa wɔn wɔ Haran, na wofii hɔ sɛ wɔrekɔ Kanaan asase so; na woduu Kanaan asase so.
6Na Abram twaam asase no so koduu baabi a wɔfrɛ hɔ Sikem, toaa so koduu More pɔw ho. Nso bere no mu no, na Kanaanfo wɔ asase no so. 7 Na AWURADE yii ne ho kyerɛɛ Abram kae sɛ: W'asefo na mede asase yi mɛma wɔn. Na osii afɔremuka wɔ hɔ maa AWURADE a oyii ne ho adi kyerɛɛ no no. 8 Na otutu fii hɔ kɔɔ Betel apuei bepɔw bi so, na osii ne ntamadan, Betel da atɔe, na Ai da apuei; na osii afɔremuka maa AWURADE wɔ hɔ, na ɔsɔree AWURADE. 9Na Abram dii atutena ara kɔɔ negeb.
Abram kɔ Misraim
10 Na ɔkɔm baa asase no so, na Abram sian kɔtenaa Misraim kɔyɛɛ ɔhɔho wɔ hɔ, efisɛ ɔkɔm no mu yɛɛ den asase no so.
11Na ɔreyɛ adu Misraim asase so no, ɔka kyerɛɛ ne yere Sarai sɛ: Hwɛ, minim sɛ woyɛ ɔbea a wo ho yɛ fɛ, 12na ɛbɛba sɛ Misraimfo hu wo a, wɔbɛka sɛ ne yere ni, na wɔakum me, na wɔama woatena ase. 13 Enti ka sɛ, me nua ne wo, na wo nti wɔayɛ me yiye, na matena ase.
14Na Abram duu Misraim no, Misraimfo huu ne yere no sɛ ne ho yɛ fɛ sɛ. 15Na Farao atitiriw huu no, na wɔkɔkamfoo no kyerɛɛ Farao, na wɔbɛfaa ɔbea no kɔɔ Farao fi. 16Na ne nti ɔyɛɛ Abram yiye; na onyaa nguan ne anantwi ne mfurum ne nkoa ne mfanaa ne mfurummere ne yoma. 17 Na Abram yere Sarai ho asɛm no nti AWURADE de ɔhaw akɛse haw Farao ne ne fi. 18Na Farao frɛɛ Abram kae sɛ ɛdɛn na woayɛ me yi? Adɛn nti na woanka ankyerɛ me sɛ ɔyɛ wo yere? 19Adɛn nti na wuse: ɔyɛ me nua? Na afei, hwɛ, wo yere ni, fa no na kɔ wo kwan. 20Na Farao tuu nnipa maa no sɛ wonkogya no ne ne yere ne nea ɔwɔ nyinaa kwan.",https://www.bible.com/bible/3440/GEN.12.RATB
GYENESIS 13,"Abraham ne Lot di ntetewmu
1Na Abram fii Misraim, ɔno ne ne yere ne nea ɔwɔ nyinaa, ne Lot nso, baa negeb. 2 Na Abram anya ne ho sɛ, mmoa ne dwetɛ ne sika mu. 3Na odii atutena fi negeb koduu Betel, nea kan ne ntamadan si no, wɔ Betel ne Ai ntam, 4 nea afɔremuka a osii kan no wɔ hɔ. Na Abram sɔree AWURADE wɔ hɔ.
5Na Lot nso a ɔne Abram nam no wɔ nguan ne anantwi ne ntamadan. 6Na asase no nso mma wɔn sɛ wɔbɛtena faako, efisɛ wɔn ahode dɔɔso sɛ, enti wɔantumi antena faako.
7Na akasakasa baa Abram mmoahwɛfo ne Lot mmoahwɛfo ntam. Na bere no mu na Kanaanfo ne Perisifo tete asase no so. 8 Na Abram ka kyerɛɛ Lot sɛ mesrɛ wo, mma akasakasa mmma me ne wo ntam, ne me mmoahwɛfo ne wo mmoahwɛfo ntam, na yɛyɛ anuanom. 9Ɛnyɛ asase no nyinaa na ɛda w'anim yi? Mesrɛ wo, twe wo ho fi me ho, sɛ wofa benkum a, mɛfa nifa, na sɛ wofa nifa a, mɛfa benkum.
10Na Lot maa n'ani so hwɛɛ Yordan nyinaa de kosi Soar huu sɛ ne nyinaa so wɔ nsu te sɛ AWURADE turo no te sɛ Misraim, ansa na AWURADE resɛe Sodom ne Gomora no. 11Na Lot paw Yordan dantaban no nyinaa, na otutu faa apuei fam; na anuanom no dii mpaepaemu. 12Abram tenaa Kanaan asase so, na Lot de, ɔtenaa Yordan dantaban no nkurow mu, na otutuu ne ntamadan ara de koduu Sodom. 13 Nso Sodomfo yɛ awudifo ne nnebɔneyɛfo akɛse AWURADE anim.
14Na Lot tew ne ho fii Abram ho no, AWURADE ka kyerɛɛ Abram sɛ: Ma w'ani so, na fi nea wowɔ hɔ hwɛ atifi fam ne anafo fam ne apuei ne atɔe. 15 Na asase a wuhu yi nyinaa, wo ne w'asefo na mede mɛma mo daa. 16 Na mɛma w'asefo adɔɔso sɛ asase so mfutuma, na sɛ obi tumi kan asase so mfutuma a, ɛnne na obetumi akan w'asefo nso. 17Sɔre, fa asase no tenten ne ne tɛtrɛtɛ mu, na wo na mede mɛma wo.
18 Na Abram tutuu ne ntamadan, na ɔbɛtenaa Mamre pɔw a ɛwɔ Hebron no ho, na osii afɔremuka maa AWURADE wɔ hɔ.",https://www.bible.com/bible/3440/GEN.13.RATB
GYENESIS 14,"Ahemfo kɔko gye Lot
1Na Sinear hene Amrafel, Elasar hene Ariok, Elam hene Kedorlaomer ne Goiim hene Tideal bere so, 2 wɔne Sodom hene Bera ne Gomora hene Birsa, Adma hene Sinab ne Seboim hene Semeber ne Bela (a ɛne Soar) hene dii ako. 3Ahemfo yi nyinaa behyiae Sidim bon mu, (ɛno ne nkyene Po no). 4Mfirihyia dumien na wɔsom Kedorlaomer na afe a ɛto so dumiɛnsa no, wɔtew atua. 5Na afe a ɛto so dunan no, Kedorlaomer ne ahene a wɔkeka ne ho no bekum Refaim wɔ Asterot-karnaim, ne Susifo wɔ Ham, ne Emifo wɔ Kiriataim tataw so, 6ne Horifo wɔ wɔn bepɔw Seir so de kosii El-paran a ɛwɔ sare so no. 7Na wɔsan baa En-mispat, na wɔkaa Amalekfo asase nyinaa ne Amorifo nso a wɔte Hasesontamar no gui.
8Na Sodom, Gomora, Adma, Seboim ahemfo ne Bela (a ɛne Soar) hene fi bae. 9Na wɔne Elam hene Kedorlaomer, Goiim hene Tideal, Sinear hene Amrafel ne Elasar hene Ariok de bɛbɔɔ ani wɔ Sidim bon mu, ahene baanan a wɔreko atia baanum. 10Na Sidim bon mu yɛ ama amoamoa ara nko. Na Sodom ne Gomora ahemfo guanee. Na ebinom totɔɔ amena no mu, na wɔn a aka no guan kɔɔ bepɔw so. 11Na wɔfaa Sodom ne Gomora nneɛma nyinaa ne wɔn nnuan nyinaa de siim kɔe.
12 Na wɔfaa Abram ne nua ba Lot a ɔte Sodom ne n'ahode kɔe. 13Na oguanfo bi bɛka kyerɛɛ Hebrini Abram a ɔte Amorini Mamre, a ne nuanom ne Eskol ne Aner ne nua, pɔw mu; nso wɔne Abram wɔ apam.
Abram gye Lot
14Na Abram tee sɛ wɔafa ne nua dommum no, ɔde ne mmarima a wɔawo wɔn wɔ ne fi ahasa dunwɔtwe tuu sa tiw wɔn koduu Dan. 15Na ɔne ne nkoa kyɛɛ wɔn ho mu baa wɔn so anadwo, na wɔbobɔɔ wɔn, na wɔtaa wɔn koduu Hoba a ɛda Damasko benkum so no. 16Na ɔde nneɛma no nyinaa ne ne nua Lot nso ne ne nneɛma ne mmea no nso ne nkurɔfo no san bae. Melkisedek hyira Abram. 17Na ɔsan fii Kedorlaomer ne ahemfo a ɛkeka ne ho no so nkonimdi no reba no, Sodom hene fi kohyiaa no wɔ Sawe bon mu.
18 Na Salem hene Melkisedek de abodoo ne bobesa brɛɛ no; na ɔyɛ ɔsorosoro Nyankopɔn sɔfo. 19Na ohyiraa no sɛ ɔsorosoro Nyankopɔn a ɔyɛ ɔsoro ne asase wura no nhyira nka Abram, 20na nhyira ne ɔsorosoro Nyankopɔn a ɔde w'atamfo ahyɛ wo nsa. Na Abram maa no nneɛma no nyinaa mu ntotoso du du.
21Na Sodom hene ka kyerɛɛ Abram sɛ: Fa nnipa no ma me, na fa ahode no. 22Na Abram ka kyerɛɛ Sodom hene no sɛ: Mema me nsa so mekyerɛ AWURADE, ɔsorosoro Nyankopɔn a ɔyɛ ɔsoro ne asase wura no, 23sɛ efi asaawa so de kosi mpaboa hama so, meremfa biribiara a ɛyɛ wo de, na woanka sɛ: Me na mama Abram anya ne ho; 24gye nea mmerante no adi no nko, ne mmarima a wɔne me kɔe no, Aner, Eskol ne Mamre nya wɔn kyɛfa.",https://www.bible.com/bible/3440/GEN.14.RATB
GYENESIS 15,"Onyankopɔn ne Abraham yɛ Apam
1 Nsɛm yi akyi no, AWURADE asɛm baa Abram nkyɛn anisoadehu mu sɛ: Nsuro, Abram, mene wo kyɛm, na w'akatua bɛdɔɔso pii.
2Na Abram se: AWURADE Nyankopɔn, ɛdɛn na wode bɛma me? Minni ba na menam, so nea obedi m'ade ne Damaskoni Eliesa anaa? 3Na Abram kae se: Ao, me de, woamma me asefo, na hwɛ, me fienipa na obedi m'ade.
4Na AWURADE asɛm baa ne nkyɛn sɛ: Ɛnyɛ oyi na obedi w'ade, na nea obefi wo ankasa asen mu no na obedi w'ade. 5 Na ɔde no fii adi kae sɛ: Hwɛ ɔsoro ɛ, na kan nsoromma sɛ wubetumi akan anaa? Na ɔka kyerɛɛ no sɛ: Sɛ w'asefo bɛyɛ nen.
6 Na Abram gyee AWURADE dii, na obuu eyi sɛ trenee maa no. 7 Na Awurade ka kyerɛɛ no sɛ Mene AWURADE a ɔde wo fii Ur a ɛwɔ Kaldea sɛ mede asase yi mɛma wo sɛ awunnyade. 8 Na ose. AWURADE Nyankopɔn, ɛdɛn na mede mehu sɛ menya? 9Na AWURADE ka kyerɛɛ no sɛ: Fa nantwi ba a wadi mfe abiɛsa ne abirekyi a wadi mfe abiɛsa ne odwennini a wadi mfe abiɛsa ne aturukuku ne aborɔnoma ba brɛ me. 10 Na ɔde eyi nyinaa brɛɛ no, na ɔpaepaee wɔn mu abien abien, na ɔde afaafa no kyerɛkyerɛɛ anim totoo hɔ; na nnomaa no de, wampaepae wɔn mu. 11Na nnomaa a wodi nam besisii mmoa afunu no so, na Abram pam wɔn. 12 Na owia reyɛ akɔtɔ no, Abram daa nnahɔɔ, na hwɛ, ehu ne esum kabii duruu no so. 13 Na AWURADE ka kyerɛɛ Abram sɛ: Ohu na hu sɛ w'asefo bɛyɛ ahɔho asase a ɛnyɛ wɔn de so, na wɔasom wɔn, na wɔbɛhaw wɔn mfirihyia ahannan. 14 Na ɔman a wɔbɛsom wɔn no, mebu wɔn atɛn, na akyiri no, wɔde ahode pii befi hɔ akɔ. 15Na wo de, wobɛkɔ w'agyanom nkyɛn asomdwoe mu, na wɔasie wo nkwakorabere pa mu. 16Na awo ntoatoaso anan mu na wɔbɛsan aba ha, efisɛ Amorifo amumɔyɛ nnya nnui ɛ.
17Na owia tɔe na esum kusuu durui no, hwɛ, biribi a ɛte se gyaframa a efi wusiw ne gyatɛn a ɛdɛw bɛfaa afaafa no ntam. 18 Da no ara na AWURADE ne Abram pamee sɛ: W'asefo na mede asase yi mama wɔn, efi Misraim asubɔnten ho de kosi asubɔnten kɛse, Eufrate asubɔnten, no so: 19 Kenifo, Kenisifo, Kadmonifo, 20 Hetifo, Perisifo, Refaimfo, 21Amorifo, Kanaanfo, Girgasifo, ne Yebusifo.",https://www.bible.com/bible/3440/GEN.15.RATB
GYENESIS 16,"Hagar ne Ismael
1Na Abram yere Sarai nwo mma no. Na ɔwɔ afanaa bi a ɔyɛ Misraimni a ne din de Hagar. 2 Na Sarai ka kyerɛɛ Abram sɛ: Hwɛ, AWURADE asiw m'awo ho kwan, enti kɔ m'afenaa nkyɛn, ebia menya ne ho mma. Na Abram tiee Sarai. 3Na Abram tenaa Kanaan asase so mfirihyia du no, Abram yere Sarai faa n'afenaa Hagar a ɔyɛ Misraimni no de no maa ne kunu Abram aware.
4Na ɔkɔɔ Hagar ho, na onyinsɛnee. Na ohui sɛ wanyinsɛn no, obuu n'awuraa animtiaa. 5Na Sarai ka kyerɛɛ Abram sɛ: Asɛmmɔne a wɔadi me da wo so. Me na mede m'afenaa mato wo kokom, na ohuu sɛ wanyinsɛn nti, obu me animtiaa. AWURADE mmu me ne wo ntam atɛn. 6Ɛnna Abram ka kyerɛɛ Sarai sɛ: Hwɛ, w'afenaa wɔ wo nsam, yɛ no sɛnea eye w'ani so. Na Sarai tan n'ani na oguan fii ne nkyɛn.
7Na AWURADE bɔfo huu no nsu aniwa bi ho wɔ sare so, Sur kwan so nsu aniwa no ho. 8Na ɔkae sɛ: Hagar, Sarai afanaa, wufi he na woreba, na worekɔ he ni? Na ose: Mifi m'awuraa Sarai anim na mereguan. 9Na AWURADE bɔfo no ka kyerɛɛ no sɛ: San kɔ w'awuraa nkyɛn, na kɔbrɛ wo ho ase hyɛ ne nsa ase. 10 Na AWURADE bɔfo no ka kyerɛɛ no sɛ: Ɔdɔ na mɛma w'asefo adɔ, na dodow nti wɔrentumi nkan wɔn.
11Na AWURADE bɔfo no ka kyerɛɛ no sɛ:
Hwɛ, woanyinsɛn, na wobɛwo ba,
na wobɛto no din Ismael, ase ne:
Onyankopɔn tie, efisɛ AWURADE ate w'amanehunu.
12 Na ɔbɛyɛ onipa a ɔte sɛ sare so afurum,
ne nsa bɛtia nnipa nyinaa,
na ɔbɛsɔre atia ne nuanom nyinaa.
13Na ɔfrɛɛ AWURADE a ɔne no kasae no din sɛ: Wone El-roi, na ose: So mahu nea ohu me no ampa? 14 Enti wɔfrɛ asubura no sɛ: Beerlahairoi, ase ne: Ɔteasefo a ohu me no abura, hwɛ, ɛwɔ Kades ne Bared ntam.
15Na Hagar woo ba maa Abram, na Abram frɛɛ ne ba a Hagar woo no sɛ: Ismael. 16Na Hagar woo Ismael maa Abram no, na Abram adi mfe aduɔwɔtwe asia.",https://www.bible.com/bible/3440/GEN.16.RATB
GYENESIS 17,"Apam no ho nsenkyerɛnne
1 Na Abram dii mfirihyia aduakron akron no, AWURADE yii ne ho adi kyerɛɛ no sɛ: Mene Nyankopɔn, Tweaduampɔn, nantew m'anim, na yɛ pɛ. 2Na mɛma m'apam ada me ne wo ntam, na mama woadɔ kɛse ara. 3Na Abram daa hɔ de n'anim butuw fam; na Onyankopɔn ne no kasae sɛ 4Me de, hwɛ, m'apam da hɔ ma wo, na mɛyɛ wo aman pii agya.
5 Na wɔremfrɛ wo din Abram, a ase ne: Agya a wɔama no so bio, na mmom wɔbɛfrɛ wo Abraham ase ne: Nnipakuw agya, efisɛ mayɛ wo aman pii agya. 6Na mɛma woadɔ pii pa, na mɛyɛ wo aman, na ahene afi wo mu. 7 Na mɛma me ne wo ne w'asefo a ebedi w'akyi no apam agyina wɔ wɔn awo ntoatoaso mu, na ayɛ daa apam, na mayɛ wo ne w'asefo a ebedi w'akyi no Nyankopɔn. 8 Na mede asase a woyɛ so hɔho yi, Kanaan asase nyinaa, mɛma wo ne w'asefo a ebedi w'akyi, sɛ daa awunnyade, na mayɛ wɔn Nyankopɔn.
9Na Onyankopɔn ka kyerɛɛ Abram sɛ: Wo de, di m'apam so, wo ne w'asefo a ebedi w'akyi awo ntoatoaso mu. 10 Eyi ne me ne w'asefo a ebedi w'akyi no ntam apam a munni so: Wontwitwa mo mu mmarima nyinaa twetia. 11Na muntwa mo ho twetia, na ayɛ me ne mo ntam apam no ho sɛnkyerɛnne. 12Na ɔbabarima biara a wadi nna awotwe no, muntwa no twetia mo awo ntoatoaso mu, nea wɔawo no ofie ne nea wɔde sika tɔɔ no wɔ ɔhɔho biara a ɔnyɛ w'aseni nkyɛn. 13Otwa na twa nea wɔawo no wɔ wo fi ne nea wɔde wo sika tɔɔ no twetia, na m'apam atena mo honam mu sɛ daa apam. 14Na ɔbarima momonoto biara a wontwaa no twetia no, saa onipa no wobetwa no afi ne man mu, wato m'apam.
15Na Onyankopɔn ka kyerɛɛ Abraham sɛ: Wo yere Sarai de, mfrɛ no Sarai bio, na mmom Sara, ase ne: Ɔhene babea. 16Na mehyira no, na mama wo ne mu ba nso. Yiw, mehyira no, na ɔbɛyɛ ɔmankɛse. Aman ahemfo befi ne mu.
17 Na Abraham de n'anim butuw fam serewee, na ɔkae ne komam sɛ: So wɔbɛwo ɔba ama nea wadi mfirihyia ɔha, na Sara a wadi mfe aduakron no bɛwo anaa? 18Na Abraham ka kyerɛɛ Onyankopɔn sɛ: O, enne anka ma Ismael nya w'anim adom ɛ! 19 Na Onyankopɔn kae sɛ: Ampa ne ampa, wo yere Sara bɛwo ba ama wo, na woato ne din Isak ase ne: Ɔserew. Na mɛma me ne no apam agyina ayɛ daa apam ama n'asefo a ebedi n'akyi no. 20 Na Ismael ho de, matie wo. Hwɛ, mehyira no, na mama wawo, na wadɔɔso pii pa ara. Atitiriw dumien na ɔbɛwo, na mayɛ no ɔman kɛse. 21Na m'apam de, me ne Isak a Sara bɛwo no ama wo afedan sesɛɛ no na ɛbɛpam ama agyina. 22 Na ɔne no wiee kasa no, Onyankopɔn fii Abraham nkyɛn kɔɔ ɔsoro.
23Na Abraham faa ne ba Ismael ne wɔn a wɔawo wɔn wɔ ne fi nyinaa ne wɔn a wɔde ne sika tɔɔ wɔn nyinaa, Abraham fifo mu mmarima nyinaa, na otwaa wɔn twetia da no ara, sɛnea Onyankopɔn ka kyerɛɛ no no. 24Na Abraham adi mfirihyia aduakron akron na wotwaa no twetia, 25na ne ba Ismael adi mfe dumiɛnsa na wotwaa no twetia. 26Da no ara na wotwitwaa Abraham ne ne ba Ismael twetia. 27Na ne fifo nyinaa, wɔn a wɔwoo wɔn wɔ ne fi ne wɔn a wɔde sika totɔɔ wɔn wɔ ahɔho nkyɛn, wotwitwaa wɔn twetia kaa ne ho.",https://www.bible.com/bible/3440/GEN.17.RATB
GYENESIS 18,"Isak awo ho Bɔhyɛ
1Na AWURADE yii ne ho kyerɛɛ no wɔ Mamre pɔw mu, na ɔte ne ntamadan pon ano awia ketee. 2 Na ɔmaa n'ani so hwɛe, na hwɛ, mmarima baasa abegyina ne ntentenso. Na ohuu wɔn no, ofii ne ntamadan pon ano tuu mmirika kohyiaa wɔn, na ɔbɔɔ ne mu ase, 3kae sɛ: me wura, sɛ manya w'anim anuonyam a, mesrɛ wo, ntwa w'akoa ho nkɔ. 4Ma wɔnkɔsaw nsu kakra bi mmra ɛ, na monhohoro mo anan ase, na monhome dua yi ase. 5Na mekɔ makɔfa abodoo kakra maba, na mode adwudwo mo koma, na ɛno akyi no moakɔ, na enti na mobɛfaa mo akoa nkyɛn yi. Na wose: Yɛ sɛnea woaka yi. 6Na Abraham yɛɛ ntɛm kɔɔ Sara nkyɛn ntamadan mu kae sɛ: Yɛ ntɛm, fa asikresam pa susukora abiɛsa, fɔtɔw to tetare. 7Na Abraham tuu mmirika kɔɔ anantwi mu kɔkyeree nantwi ba a oye, na ne nam bɛyɛ mmerɛw na ɔde maa ne somfo bi, na ɔyɛɛ ntɛm yɛɛ aduan no. 8Na ɔfaa nufusu ani srade ne nufusu ne nantwi ba a osiesiee no no, na ɔde besii wɔn anim; na ɔno de, ogyinaa wɔn anim dua no ase, na wodidii.
9Na wobisaa no sɛ: Wo yere Sara wɔ he? Na ose: Hwɛ, ɔwɔ ntamadan mu. 10 Na wɔn mu biako kae sɛ: Ampa ara, mɛsan maba wo nkyɛn afedan sesɛɛ, na hwɛ, wo yere Sara anya ɔba. Na Sara tee wɔ ntamadan pon a ɛwɔ n'akyi no ano. 11Na Abraham ne Sara nyinaa anyin, na wɔadi mfirihyia pii, na nea ɛyɛ mmea no to atwa wɔ Sara ho. 12 Enti Sara serewee ne mu kae sɛ: Sɛ manya mawie aberewa bɔ na me wura nso abɔ akwakoraa yi, na menya anigye? 13Na AWURADE bisaa Abraham sɛ: Dɛn nti na Sara serewee sɛ: So ampa ne ampa na manyin yi mɛwo ba? 14 So biribi yɛ AWURADE yɛna? Bere a mahyɛ no, mɛsan maba wo nkyɛn afedan sesɛɛ, na Sara anya ɔba. 15Na Sara sanee sɛ: Menserewee ɛ, efisɛ osuro. Na ose: Daabi, na woaserew.
Abraham di ma Sodomfo
16Na mmarima no sɔre fii hɔ dan wɔn ani kyerɛɛ Sodom, na Abraham ne wɔn kɔe kogyaa wɔn kwan. 17Na AWURADE kae sɛ: So memfa nea merebɛyɛ yi minsie Abraham anaa? 18 Efisɛ ampa ara, Abraham bɛyɛ ɔman a ɛso na ɛwɔ tumi, na ne mu na wobehyira wiase aman nyinaa. 19 Na mahu no mayi no sɛ ɔnhyɛ ne mma ne ne fifo a ebedi n'akyi sɛ wonni AWURADE kwan so nyɛ adetrenee, mmu atɛntrenee, na AWURADE ama nea waka Abraham ho no aba no so. 20 Na AWURADE kae sɛ: Sodom ne Gomora nteɛm so, na wɔn nnebɔne yɛ duru dodo nti, 21 meresian makɔhwɛ sɛ wɔayɛ sɛnea nteɛm a edu me nkyɛn no te anaa; na sɛ ɛnte saa a, mahu. 22 Na mmarima no dan wɔn ani fii hɔ kɔɔ Sodom, na Abraham de, na ɔda so gyina AWURADE anim ara.
23 Na Abraham twiw bɛn kae sɛ: So wobɛpra ɔtreneeni ne ɔbɔnefo abom agu anaa? 24Ebia sesɛɛ atreneefo aduonum wɔ kurow no mu, so wobɛpra wɔn agu, na atreneefo aduonum a ɛwɔ mu no nti woremfa mfiri kurow no anaa? 25Eyi mpare wo sɛ wubedi saa asɛm yi, sɛ wubekum ɔtreneeni ne ɔbɔnefo afra, na ɔtreneeni ayɛ sɛ ɔbɔnefo; eyi mpare wo. Nea obu asase nyinaa atɛn no remmu atɛntrenee anaa? 26 Na AWURADE kae sɛ Sɛ mihu atreneefo aduonum Sodom kurow mu a, wɔn nti mede mefiri kurow no nyinaa. 27Na Abraham buae sɛ: Hwɛ, meyɛ mfutuma ne nso de, nanso masi me bo sɛ me ne AWURADE bɛkasa: 28Se ebia atreneefo aduonum no so tew anum a, so anum no nti wobɛsɛe kurow no nyinaa? Na ose: Sɛ mihu aduanan anum wɔ hɔ a, merensɛe hɔ. 29Na Abraham toaa so kasa kyerɛɛ AWURADE bio sɛ: Ebia wobehu aduanan wɔ hɔ. Na AWURADE buae se: Aduanan no nti merenyɛ. 30 Ɛnna ɔkae sɛ: Mma AWURADE bo mmfuw, na ma menkasa: Ebia wobehu aduasa wɔ hɔ. Na ose: Sɛ mihu aduasa wɔ hɔ a, merenyɛ. 31Na ɔkae sɛ: Hwɛ, masi me bo sɛ me ne AWURADE bɛkasa. Ebia wobehu aduonu wɔ hɔ. Na ose: Aduonu no nti merensɛe hɔ. 32Na ɔkae sɛ: Mma Awurade bo mmfuw, na menkasa prɛko pɛ yi: Ebia wobehu edu wɔ hɔ. Na ose: Edu no nti merensɛe hɔ. 33Na AWURADE ne Abraham wiee ɔkasa no, ɔkɔe, na Abraham san baa ne fi.",https://www.bible.com/bible/3440/GEN.18.RATB
GYENESIS 19,"Sodom ne Gomora sɛe
1 Na abɔfo baanu no duu Sodom anwummere; na Lot te Sodom kurow pon ano. Na Lot huu wɔn no, ɔsɔre kohyiaa wɔn, na ɔbɔɔ ne mu ase kae sɛ: 2Me wuranom, mesrɛ mo, momman mmra mo akoa fi mmɛsoɛ anadwo yi, na monhohoro mo anan ase, na anɔpatutu moasɔre akɔ mo kwan. Na wose: Dabi, na yɛbɛda abɔnten so. 3Na ɔsrɛɛ wɔn dennennen. Na wɔman ne nkyɛn baa ne fi, na ɔtow wɔn pon, na ɔtoo apiti ma wodii.
4Na wonnya nkɔdae no, kurom hɔfo, Sodomfo, betwaa ɔdan no ho hyiae, efi mmofra so kosi mpanyimfo so, ɔman mu no nyinaa. 5 Na wɔfrɛɛ Lot ka kyerɛɛ no sɛ; Mmarima a wɔbaa wo nkyɛn anadwo yi no wɔ he? Yi wɔn brɛ yɛn, na yene wɔn nna. 6Na Lot fi kɔɔ wɔn nkyɛn ɔpon ano, na ɔtoo ɔpon no mu wɔ n'akyi. 7Na ɔkae sɛ: Anuanom, mesrɛ mo, monnyɛ bɔne sa! 8Hwɛ, mewɔ mmabea baanu a wonhuu ɔbarima ɛ, momma memfa wɔn mimfi memmrɛ mo, na monyɛ wɔn sɛnea eye mo ani so, na mmarima yi nko de, monnyɛ wɔn hwee, na ɛno nti na wɔbaa me suhyɛ nwini ase yi. 9 Na wɔkae sɛ: Twe wo ho fi hɔ! Na wose: Saa onipa yi bae bɛyɛɛ ɔhɔho, ɛnna afei ɔpɛ sɛ ɔyɛ ɔtemmufo yi! Afei yɛbɛyɛ wo bɔne akyɛn wɔn. Na wɔhyɛɛ Lot so dennen twiw bae sɛ wobebubu pon no. 10Na mmarima no teɛɛ wɔn nsa twee Lot baa wɔn nkyɛn wɔ ɔdan no mu, ma wɔtoo pon no mu. 11 Na nnipa a wogyina ɔpon ano no de, wofurafuraa wɔn ani fi nketewa so kosi akɛse so, na wɔhwehwɛɛ ɔpon ano kwan brɛe.
12Na mmarima no ka kyerɛɛ Lot sɛ: Wowɔ obi wɔ ha ka wo ho? Asew anaa mmammarima anaa mmabea anaa biribiara a wowɔ wɔ kurow yi mu, yi wɔn fi ha, 13 na yɛrebɛsɛe ha, efisɛ wɔn nnebɔne adu AWURADE anim, na AWURADE asoma yɛn sɛ yɛmmɛsɛe ha. 14 Na Lot fii adi ne ne nsenom a wɔrebɛware ne mmabea no kɔ kasae sɛ: Monsɔre mfi ha, na AWURADE rebɛsɛe kurow yi. Nanso ɔyɛɛ ne nsenom no ani so sɛ obi a ɔredi fɛw.
15Na ade reyɛ akye no, abɔfo no piapiaa Lot sɛ: Sɔre, fa wo yere ne wo mmabea baanu a wɔwɔ ha no kɔ, anyɛ saa a, wɔbɛsɛe wo, ɔman yi amumɔyɛ mu. 16 Na ɔtwentwɛn ne nan ase no, mmarima no susoo ɔno ne ne yere ne ne mmabea baanu no nsa, na AWURADE huu no mmɔbɔ na wɔde no fii adi gyaw no kurow no akyi. 17 Na wɔde wɔn fii adi no, ɔkae sɛ: Guan gye wo kra nkwa, nhwɛ w'akyi, nso nnyina dantaban yi mu baabiara; bepɔw so na guan kɔ, anyɛ saa a, wɔbɛsɛe wo.
18Na Lot ka kyerɛɛ wɔn sɛ: O, owura, mma ɛnnyɛ sa. 19Hwɛ, w'akoa anya w'anim dom, na woama w'adɔe a woayɛ me yi aso sɛ woregye me nkwa, nanso merentumi nguan nkɔ bepɔw so, na mmusu no ammɛto me, na manwu. 20Hwɛ, kurow yi na ɛbɛn sɛ woguan kɔ hɔ, nanso ɛhɔ sua; ma minguan menkɔ hɔ ɛ, so ensua anaa? Na me kra anya nkwa. 21Na ɔka kyerɛɛ no sɛ: Hwɛ, matie wo wɔ saa asɛm yi ho nso, na meremmutuw kurow a woka ho asɛm yi. 22Yɛ ntɛm guan kɔ hɔ, efisɛ merentumi menyɛ hwee gye sɛ woakodu hɔ ansa. Enti na wɔfrɛ kurow no din sɛ: Soar, ase ne: Ade ketewaa. 23Na Lot duu Soar no, na owia apue asase so.
24 Na AWURADE tɔɔ sufre ne gya fi ɔsoro guu Sodom ne Gomora so. 25Na obutuw nkurow no ne dantaban no nyinaa ne wɔn a wɔtete nkurow no mu nyinaa ne nea afifi asase no so.
26 Na ne yere no de, ɔhwɛɛ n'akyi, na ɔdan nkyene siw.
27Na Abraham tuaa ahema kɔɔ nea ogyinaa AWURADE anim hɔ no. 28Na ɔdan n'ani kyerɛɛ Sodom ne Gomora ne dantaban no asase nyinaa, na ɔhwɛe, na hwɛ, asase no so wusiw foroe sɛ, fononoo mu wusiw. 29Na Onyankopɔn sɛee dantaban no nkurow no no, Onyankopɔn kaee Abraham, na ogyee Lot fii butuw a obutuw nkurow a Lot te mu no mu.
Moab ne Amonfo mfiase
30Na Lot fii Soar kɔtenaa bepɔw no so, ɔne ne mmabea baanu no, efisɛ osuroo Soar tena, na ɔne ne mmabea baanu no kɔtenaa ɔbodan bi mu.
31Na abakan no ka kyerɛɛ akumaa no sɛ: Yɛn agya anyin, na ɔbarima biara nni asase yi so a ɔbɛba yɛn ho, sɛnea asase sofo nyinaa amanne te. 32 Bra, na yɛmma yɛn agya nsa nnom, na yɛne no nkɔda, na yɛanya yɛn agya ho mma. 33Na wɔmaa wɔn agya nsa nomee anadwo no, na abakan no kɔɔ mu ne n'agya kɔdae; na wanhu ne nna ne ne sɔre mu. 34Na ade kyee no, abakan no ka kyerɛɛ akumaa no sɛ: Hwɛ, me ne m'agya akɔda anadwo yi, ma yɛmma no nsa nnom nnɛ anadwo yi nso, na kɔ mu, na wo ne no nkɔda, na yɛanya yɛn agya ho mma. 35Na wɔmaa wɔn agya nsa nomee anadwo no nso bio, na akumaa no sɔre ne no kɔdae; na wanhu ne nna ne ne sɔre mu. 36Na Lot mmabea baanu no nyinsɛn wɔn agya ho. 37 Na abakan no woo babarima, na ɔtoo no din Moab; ɔne Moabfo agya de besi nnɛ. 38 Na akumaa no nso woo babarima, na ɔtoo no din Benami; ɔne Amonfo agya de besi nnɛ.",https://www.bible.com/bible/3440/GEN.19.RATB
GYENESIS 20,"Abraham ne Abimelek
1 Na Abraham tutu fii hɔ kɔɔ nɛgeb, na ɔkɔtenaa Kades ne Sur ntam, na ɔkɔyɛɛ ɔhɔho wɔ Gerar.
2 Na Abraham kae ne yere Sara ho sɛ ɔyɛ me nuabea. Na Gerar hene Abimelek soma ma wɔbɛfaa Sara.
3Na Onyankopɔn baa Abimelek nkyɛn anadwo dae mu, na ɔka kyerɛɛ no sɛ: Hwɛ, ɔbea a woakɔfa no no nti woawu awie, efisɛ ɔyɛ ɔbarima bi yere. 4Nso Abimelek nnya mfaa ne ho nkaa no ɛ. Na ɔkae sɛ: AWURADE, so wubekum ɔman trenee nso? 5So ɛnyɛ ɔno na ɔka kyerɛɛ me sɛ: Me nua ne no? Na ɔbea no nso kae sɛ: Me nua ne no. Me komam fann ne me tirim fitaa na mede meyɛɛ eyi. 6Na Onyankopɔn ka kyerɛɛ no ɔdae mu sɛ: Me nso minim sɛ, wo komam fann na wode yɛɛ eyi, na me nso misoo wo mu, na woanyɛ me bɔne, ɛno nti na mamma woamfa wo ho anka no. 7 Na afei dan ɔbarima no yere kɔma no, efisɛ ɔyɛ odiyifo, na wapa kyɛw ama wo, na woanya nkwa; na sɛ woannan no ankɔma no a, ɛnne, hu sɛ owu na wubewu, wo ne nea wowɔ nyinaa. 8Na Abimelek sɔree anɔpatutu frɛɛ ne nkoa nyinaa, na ɔkaa nsɛm yi nyinaa kyerɛɛ wɔn, na nnipa no suroe pii.
9Na Abimelek frɛɛ Abraham ka kyerɛɛ no sɛ: Dɛn na woayɛ yɛn yi, na bɔne bɛn na mayɛ wo, na wode bɔne kɛse yi aba me ne m'ahenni so? Ade a wɔnyɛ na woayɛ me yi. 10Na Abimelek ka kyerɛɛ Abraham sɛ: Dɛn na wuhui na wudii saa asɛm yi? 11Na Abraham kae sɛ: Efisɛ misusuwii sɛ, ampa Onyankopɔn ho suro nni ha yi, na me yere nti wobekum me. 12Nanso ɛwom ampa sɛ ɔyɛ me nua; m'agya ba ne no, na ɛnyɛ me na ba a; na wayɛ me yere. 13Na Onyankopɔn ma mifii m'agya fi mibekyinii no, misee no sɛ: W'adɔe a wobɛyɛ me ne sɛ, baabiara a yebedu no, ka me ho sɛ ɔyɛ me nua.
14Ɛnna Abimelek faa nguan ne anantwi, ne nkoa ne mfenaa de maa Abraham, na ɔdan ne yere Sara maa no. 15Na Abimelek kae sɛ: Hwɛ, m'asase na ɛda w'anim yi, baabiara a eye wɔ w'ani so no, tena. 16Na Sara de, ɔka kyerɛɛ no sɛ: Hwɛ, mama wo nua nnwetɛbona apem, hwɛ, ɛno na wɔn a wɔka wo ho nyinaa de behu wo tirim, na wo ho afi nnipa nyinaa anim.
17Na Abraham bɔɔ Onyankopɔn mpae, na Onyankopɔn saa Abimelek ne ne yere ne ne mfenaa yare ma wɔwowoe. 18Esiane Abraham yere Sara ho asɛm no nti, na AWURADE ato Abimelek fifo mmea nyinaa yafunu mu.",https://www.bible.com/bible/3440/GEN.20.RATB
GYENESIS 21,"Isak awo
1 Na AWURADE bɛhwɛɛ Sara sɛnea ɔkae no, na Awurade yɛɛ Sara sɛnea ɔhyɛɛ no bɔ no. 2 Na Sara nyinsɛnee, na ɔwoo babarima maa Abraham ne nkwakorabere mu, bere a Onyankopɔn kaa no ho asɛm no mu. 3 Na Abraham too ɔba a Sara wo maa no no din Isak.
4 Na Abraham ba Isak dii nnawɔtwe no, otwaa no twetia, sɛnea Onyankopɔn hyɛɛ no no. 5 Na Abraham adi mfirihyia ɔha na wɔwoo ne ba Isak maa no.
6 Na Sara kae sɛ: Onyankopɔn ama me ɔserew, obiara a ɔbɛte no bɛserew ama me. 7Na ose: Hena na anka ɔbɛka akyerɛ Abraham sɛ: Sara bɛma mma nufu? Nanso hwɛ, mawo ba ama no, ne nkwakorabere mu. 8Na abofra no nyinii, na wotwaa no nufu. Na da a wotwaa Isak nufu no, Abraham tow pon kɛse.
Wɔpam Hagar ne Ismael
9Na Sara huu Misraimni Hagar ba a ɔwo maa Abraham no sɛ ɔredi fɛw. 10 Na ɔka kyerɛɛ Abraham sɛ: Pam afenaa yi ne ne ba no, na ɛnyɛ afenaa yi ba ne me ba Isak na ebedi ade. 11Na ne ba no nti asɛm no yɛɛ: Abraham yaw yiye. 12 Na Onyankopɔn ka kyerɛɛ Abraham sɛ: Mma abofra no ne w'afenaa asɛm no nnyɛ wo yaw, na nea Sara ka kyerɛ wo nyinaa, tie, na Isak mu na wɔbɛfrɛ w'asefo. 13 Na afenaa ba no nso, mɛyɛ no ɔman kɛse, efisɛ ɔyɛ w'aseni. 14Na Abraham sɔree anɔpatutu faa aduan ne nsu kotoku, na ɔde maa Hagar, ɔde sii ne kɔn ho, na ogyaa ɔne abofra no kwan. Na ɔkɔe, kokyinkyinii Beer-seba sare so.
15Na nsu no sae wɔ kotoku no mu no, ogyaw abofra no wɔ ɔdɔtɔ bi ase, 16na ɔkɔ kɔtenaa akyiri bɛyɛ sɛnea wɔtow bɛmma a ɛbɛtɔ, na ose: Mma minnhu abofra yi wu! Na ɔtenaa ne ntentenso, na ɔmaa ne nne so sui.
17Na Onyankopɔn tee abarimaa no nne, na Onyankopɔn bɔfo fi soro frɛɛ Hagar ka kyerɛɛ no sɛ: Hagar, dɛn na ɛyɛ wo? Nsuro, na Onyankopɔn ate abarimaa no nne wɔ nea ɔwɔ hɔ. 18Sɔre, ma abarimaa no so, na fa wo nsa so no mu; na mɛyɛ no ɔman kɛse. 19Na Onyankopɔn buee n'ani, na ohuu asubura bi, na ɔkɔe kɔsaw bi hyɛɛ nsu kotoku no ma, na ɔde bi maa abarimaa no nomee. 20Na Onyankopɔn dii abarimaa no akyi, na onyinii, na ɔtenaa sare so hɔ yɛɛ ɔbɛmmatofo. 21 Na ɔtenaa Paran sare so; na ne na kɔwaree yere fi Misraim asase so brɛɛ no.
Abimelek ne Abraham apam
22 Na bere no mu no, Abimelek ne ne safohene: Pikol bɛka kyerɛɛ Abraham sɛ: Onyankopɔn di w'akyi wɔ biribiara a woyɛ mu. 23 Enti afei ka Onyankopɔn ntam kyerɛ me sɛ, worentwa me ne me mma ne me mmanana nkontompo, na, sɛ adɔe a meyɛɛ wo no te no, wode bɛyɛ me ne m'asase a woabɛyɛ ɔhɔho wɔ so yi. 24Na Abraham kae sɛ: Mɛka ntam no. 25 Na asubura bi a Abimelek nkoa nam anuɔden so gyei no nti Abraham kaa Abimelek anim. 26Na Abimelek kae sɛ: Minnim nea odii saa asɛm yi, na wo nso, woanka ankyerɛ me, nanso mentee da, sɛ nnɛ. 27Na Abraham de nguan ne anantwi maa Abimelek, na wɔn baanu pamee. 28Na Abraham yii nguanten mma abere ason gyinaa ɔfa. 29Na Abimelek ka kyerɛɛ Abraham sɛ: Nguanten mma abere ason a wuyii wɔn gyinaa ɔfa yi ase ne dɛn? 30Na ɔkae sɛ: Nguanten mma abere ason yi, gye wɔ me nsa mu, na ɛnyɛ me adanse, sɛ me na mituu abura yi. 31 Enti ɔfrɛɛ hɔ Beer-seba a ase ne: Ntanka abura, efisɛ ɛhɔ na wɔn baanu nyinaa kekaa ntam. 32Na wɔpamee wɔ Beer-seba, na Abimelek ne ne safohene titiriw Pikol sɔree, na wɔsan kɔɔ Filistifo asase so. 33 Na Abraham tɛw asantɛw dua wɔ Beer-seba, na ɔsɔree AWURADE a ɔyɛ daa Nyankopɔn din wɔ hɔ. 34Na Abraham yɛɛ ɔhɔho Filistifo asase so nna pii.",https://www.bible.com/bible/3440/GEN.21.RATB
GYENESIS 22,"Wɔsɔ Abraham hwɛ
1 Na nsɛm yi akyi no, Onyankopɔn sɔɔ Abraham hwɛe, na ɔka kyerɛɛ no sɛ: Abraham! Na ose: Mini. 2 Na ɔkae sɛ: Fa wo ba, wo ba koro a wodɔ no, Isak, kɔ Moria asase so, na fa no kɔbɔ ɔhyew afɔre wɔ hɔ, wɔ mmepɔw no mu biako a mɛkyerɛ wo so. 3Na Abraham sɔree anɔpatutu, na ɔhyehyɛɛ n'afurum, na ɔfaa ne mmofra mu baanu ne ne ba Isak kaa ne ho, na otwaa ɔhyew afɔre nnyina, na osiim kɔɔ nea Onyankopɔn kyerɛɛ no no. 4Na da a ɛto so abiɛsa no, Abraham maa n'ani so, na ohuu beae hɔ wɔ akyirikyiri. 5Na Abraham ka kyerɛɛ ne mmofra no sɛ: Mo ne afurum yi ntena ha, na me ne abarimaa yi bɛkɔ noho akɔsɔre, na yɛasan aba mo nkyɛn. 6Na Abraham faa ɔhyew afɔre nnyina no de soaa ne ba Isak, na ɔfaa ogya ne sekan kurae, na wɔn baanu kɔe. 7Na Isak ka kyerɛɛ n'agya Abraham sɛ: M'agya! Na ose: Mini, me ba. Na ose: Hwɛ, ogya ne nnyina ni, na oguammaa a wɔde rekɔbɔ ɔhyew afɔre no wɔ he? 8Na Abraham se: Me ba, Onyankopɔn ankasa bɛkyerɛ ɔhyew afɔre aguammaa no. Na wɔn baanu kɔe. 9Na wokoduu nea Onyankopɔn kyerɛɛ no hɔ, na Abraham sii afɔremuka wɔ hɔ, na osiesiee nnyina no, na ɔkyekyeree ne ba Isak, na ɔde no too afɔremuka no so wɔ nnyina no so. 10Na Abraham teɛɛ ne nsa faa ɔsekan no sɛ ɔde rebekum ne ba no.
11Na AWURADE bɔfo fi soro frɛɛ Abraham bio sɛ: Abraham, Abraham! Na ose: Mini. 12 Na ose: Mfa wo nsa nka abarimaa no, nso nyɛ no hwee, na afei mahu sɛ wusuro Onyankopɔn, na woankame me wo ba koro no.
13Na Abraham maa n'ani so, na ohui, na hwɛ, odwennini a ɔdɔtɔ aso ne mmɛn mu wɔ n'akyi; na Abraham kɔfaa odwennini no de no sii ne ba no ananmu bɔɔ ɔhyew afɔre.
14Na Abraham too beae hɔ din sɛ Yahwe-Yire. Enti wɔka nnɛ ara sɛ AWURADE bepɔw so na wɔbehwɛ.
15Na AWURADE bɔfo fi soro frɛɛ: Abraham bio sɛ, 16 Sɛ AWURADE se ni: Esiane sɛ woadi saa asɛm yi, na woankame me wo ba koro no nti, maka me ho ntam sɛ: 17 Nhyira na mehyira wo, na ɔdɔ na mɛma w'asefo adɔ sɛ ɔsoro nsoromma ne mpoano nwea, na w'asefo bɛfa wɔn atamfo nkurow ano apon adi so; 18 na w'asefo mu na wobehyira asase so amanaman nyinaa, efisɛ woatie me nne. 19Ɛnna Abraham san baa ne mmerante no nkyɛn, na wɔsɔre siim baa Beer-seba. Na Abraham tenaa Beer-seba.
20 Na nsɛm yi akyi no, wɔka kyerɛɛ Abraham sɛ: Hwɛ, Milka nso awo mma ama wo nua Nahor: 21n'abakan Us, ne ne nua Bus, ne Kemuel a ɔyɛ Aram agya, 22ne Kesed ne Haso ne Pildas ne Yidlaf ne Betuel. 23 Na Betuel woo Rebeka. Nnipa baawɔtwe yi na Milka wo maa Abraham ne nua Nahor. 24Na ne yere biako bi a wɔfrɛ no Rehuma nso woo Teba ne Gaham ne Tahas ne Maaka.",https://www.bible.com/bible/3440/GEN.22.RATB
GYENESIS 23,"Sara wu ne ne sie
1Na Sara dii mfirihyia ɔha aduonu asɔn; Sara nkwa nna mu mfe ni. 2Na Sara wui wɔ Kiriat-arba, ɛne Hebron a ɛwɔ Kanaan asase so no. Na Abraham bae begyam Sara, na osuu no. 3Na Abraham sɔre fii n'amu no anim, na ɔne Het mma kɔkasae sɛ: 4 Meyɛ mo nkyɛn hɔho ne mamfrani. Momma me amusie wɔ mo nkyɛn ha, na minsie m'amu a ɔda m'anim yi na emfi m'ani so.
5Na Het mma no buaa Abraham see no sɛ: 6Owura, tie yɛn! Woyɛ okunini bi wɔ yɛn mu. Yɛn amusie no mu nea wopɛ biara no, sie w'amu no wɔ hɔ. Yɛn mu biara renkame wo ne da, sɛ nsie w'amu wɔ mu. 7Na Abraham sɔre gyinae, na ɔbɔɔ ne mu ase maa asase no so nkurɔfo, Het mma no, 8na ɔne wɔn kasae sɛ: Sɛ ɛyɛ mo pɛ sɛ misie m'amu yi ma no fi m'ani so a, muntie me, na monsrɛ Sohar ba Efron, mma me, 9na ɔmfa Makpela ɔbodan a ɛyɛ ne de, na ɛwɔ n'afuw ano no mma me; na onnye me n'aboten na ɔmfa mma me, na minnya asiei wɔ mo ha. 10Na Efron te Het mma no mu. Na Hetini Efron buaa Abraham maa Het mma tee wɔ wɔn a wɔhyɛn ne kurow pon mu no nyinaa anim sɛ: 11Dabi, me wura, tie me: Mede afuw no mema wo, na ɔbodan a ɛwɔ mu no nso mede mema wo. Me man mma anim na mede mema wo yi, sie w'amu. 12Na Abraham bɔɔ ne mu ase wɔ asase no so nkurɔfo no anim, 13na ɔkasa kyerɛɛ Efron maa asase no so nkurɔfo no tee sɛ: Sɛ wutie me a, mede afuw no ti dwetɛ mɛma wo; gye wɔ me nsam, na minsie m'amu wɔ hɔ. 14Na Efron buaa Abraham see no sɛ: 15Me wura, tie, nnwetɛbona ahanan asase yɛ dɛn wɔ me ne wo ntam? W'amu ara na sie. 16Na Abraham tiee Efron, na Abraham karii dwetɛ a Efron bɔɔ din maa Het mma tee no maa no, nnwetɛbona ahanan a aguadifo di no. 17Na wɔde Efron afuw a ɛwɔ Makpela a ɛda Mamre ntentenso no, afuw ne ɔbodan a ɛwɔ mu ne afuw no so nnua nyinaa, nea ɛwɔ n'ahye nyinaa so, 18hyɛɛ Abraham nsa wɔ Het mma anim, wɔn a wɔhyɛn ne kurow pon mu no nyinaa anim.
19Na ɛno akyi no, Abraham siee ne yere Sara wɔ Makpela afuw no mu, wɔ ɔbodan mu, wɔ Mamre ntentenso, ɛne Hebron a ɛwɔ Kanaan asase so. 20 Na Het mma de afuw no ne ɔbodan a ɛwɔ mu no hyɛɛ Abraham nsa sɛ amusie.",https://www.bible.com/bible/3440/GEN.23.RATB
GYENESIS 24,"Wɔhwehwɛ ɔyere ma Isak
1 Na Abraham abɔ akwakoraa, na wadi nna pii, na AWURADE ahyira no ade nyinaa mu. 2 Na Abraham ka kyerɛɛ ne somfo ne fie panyin a ɔhwɛ nea ɔwɔ nyinaa so sɛ: Fa wo nsa ka m'asen mu, 3 na mɛma woaka AWURADE, ɔsoro ne asase Nyankopɔn, ntam sɛ: Worenware Kanaanfo a mete wɔn mu yi mmabea mu bi mma me ba. 4Na kɔ me kurow ne m'abusua mu kɔware yere ma me ba Isak. 5Na ɔsomfo no ka kyerɛɛ no sɛ: Ebia ɔbea no rempɛ sɛ obedi m'akyi aba asase yi so: ɛnne memfa wo ba no mensan menkɔ asase a wufi so bae no so anaa? 6Na Abraham ka kyerɛɛ no sɛ: Hwɛ yiye, na woamfa me ba ansan ankɔ hɔ bio. 7 AWURADE, ɔsoro Nyankopɔn a ɔfaa me fii m'agya fi ne asase a wɔwoo me wɔ so no so, na ɔne me kasae, na ɔkaa ntam kyerɛɛ me sɛ: W'asefo na mede asase yi mɛma wɔn no, ɔbɛsoma ne bɔfo adi w'anim, na woakɔware yere afi hɔ abrɛ me ba. 8Na sɛ ɔbea no mpɛ sɛ odi w'akyi a, ɛnne wo ho afi me ntam yi mu, nanso mfa me ba nsan nkɔ hɔ bio. 9Na ɔsomfo no de ne nsa kaa ne wura Abraham asen mu, na ɔkaa no ntam wɔ asɛm no ho.
10 Na ɔsomfo no faa ne wura yoma mu du, na ɔkɔe, na okura ne wura nnepa ahorow nyinaa bi, na ɔsɔre siim kɔɔ Mesopotamia, Nahor kurow mu. 11Na ɔmaa ne yoma no butuw kurow no kurotia wɔ asubura bi ho anwummere a mmea bɛsaw nsu.
12Na ɔbɔɔ mpae sɛ: AWURADE, me wura Abraham Nyankopɔn, mesrɛ wo, ma ensi me yiye nnɛ, na yɛ me wura Abraham adɔe. 13Hwɛ, migyina asubura yi so ha yi, na kurom hɔfo mmabea rebefi abɛsaw nsu yi, 14ma ɛmmra sɛ ababaa a mese no sɛ: Soɛ wo kuruwa ma mennom nsu no bi, na ɔbɛka sɛ: Nom, na mɛma wo yoma no anom bi no, ma ɔno ara nyɛ nea woayi no ama w'akoa Isak, na ɛno mu na mehu sɛ woayɛ me wura adɔe.
15 Na onnya nwiee kasa no, hwɛ, Rebeka a wɔwoo no maa Betuel a ɔyɛ Abraham ne nua Nahor yere Milka ba bae, na ne kuruwa si ne mmati so. 16Na ababaa no ho yɛ fɛ sɛ, ɔyɛ ɔbaabun a ɔbarima bi nhuu no da, na ɔkɔɔ asubura no mu kɔhyɛɛ ne kuruwa ma, na ɔbae. 17Na ɔsomfo no tuu mmirika kohyiaa no sɛ: Mesrɛ wo, ma memmɔ wo kuruwa yi mu nsu kakra hwirow. 18Na ose: Me wura, nom bi! Na ɔyɛɛ ntɛm soɛɛ ne kuruwa no sii ne nsam ma ɔnomee. 19Na ɔma ɔnom wiei no, ɔkae sɛ: Mɛkɔ makɔsaw bi mabrɛ wo yoma no nso akosi sɛ wobewie nom. 20Na ɔyɛɛ ntɛm kohwiee ne kuruwa mu nsu no guu anomee hɔ, na otutuu mmirika kɔɔ abura no mu bio kɔsaw nsu, na ɔsaw maa ne yoma no nyinaa. 21Na ɔbarima no hwɛɛ no ara, na ɔyɛɛ komm sɛ obehu sɛ AWURADE ama ne kwankɔ no ayɛ dwoodwoo anaasɛ ɛnte sa. 22 Na yoma no wiee nsu no nom no, ɔbarima no yii sika hwene mu kaa a ano si dwetɛbona fa ne nsa so nkapo abien a ano si sikabona du de hyɛɛ no, 23na ɔkae sɛ: Hena ba ne wo? Mesrɛ wo, kyerɛ me! So yebenya dabere wɔ w'agya fi anaa? 24Na ɔka kyerɛɛ no sɛ: Betuel, Milka ba a ɔwoo no maa Nahor no ba ne me. 25Na ɔka kyerɛɛ no sɛ: Yɛwɔ sare ne mmoa aduan pii ne nea mobɛda.
26Na ɔbarima no bɔɔ ne mu ase sɔree AWURADE, 27na ɔkae sɛ: Nhyira nka AWURADE, me wura Abraham Nyankopɔn a wamma n'adɔe ne ne nokware ammɔ me wura. Na me nso, AWURADE akyerɛ me me wura ne nuanom fi kwan. 28Na ababaa no tuu mmirika kɔkaa saa nsɛm yi kyerɛɛ ne na fifo.
29Na Rebeka wɔ onuabarima bi a ne din de Laban. Na Laban de mmirika fii adi kɔɔ ɔbarima no nkyɛn wɔ asubura no ho. 30Na ohuu hwene mu kaa ne ne nua nsa so nkapo no, na ɔtee ne nua Rebeka nsɛm no sɛ: Sɛnea ɔbarima no kasa kyerɛɛ me ni, no, ɔbaa ɔbarima no nkyɛn, na hwɛ, ogyina yoma no nkyɛn, asubura no ho. 31Na ose: Wo a AWURADE ahyira wo, bra, ɛdɛn nti na wugyina kurotia? Na masiesie ɔdan mu ne baabi nso mama yoma no. 32Na ɔbarima no kɔɔ ofie, na oyii yoma no so nneɛma, na ɔmaa yoma no sare ne aduan, na ɔmaa ɔno ne nnipa a wɔka ne ho no nsu sɛ wɔnhohoro wɔn anan ase. 33Na wɔde aduan besii n'anim sɛ onni; na ose: Merennidi gye sɛ mabɔ m'amanneɛ ansa. Na ose: Bɔ na yentie ɛ!
34Na ose: Abraham somfo ne me. 35Na AWURADE ahyira me wura pii, na wayɛ ɔkɛse, na wama no nguan ne anantwi, ne dwetɛ ne sika, ne nkoa ne mfenaa, ne yoma ne mfurum. 36Na me wura yere Sara awo ɔba wɔ ne mmerewabere mu ama me wura, na ɔde nea ɔwɔ nyinaa ama no. 37Na me wura ama maka ntam se: Nware Kanaanfo a mete wɔn asase so yi mmabea mu bi mma me ba, 38na mmom kɔ m'agya fi ne m'abusua mu kɔware yere brɛ me ba. 39Na misee me wura sɛ: Na sɛ ɔbea no anni m'akyi ɛ? 40 Na ɔka kyerɛɛ me sɛ: AWURADE a menam n'anim no bɛsoma ne bɔfo aka wo ho, na wama wo kwan so ayɛ dwoodwoo, na woakɔware yere wɔ m'abusua mu ne m'agya fi abrɛ me ba. 41Ɛno ansa na sɛ wokɔ m'abusua mu a, wo ho befi me ntam no mu, na sɛ wɔamma wo bi a, ɛnne na wo ho afi me ntam no mu. 42Na mebaa asubura no ho nnɛ kae sɛ: AWURADE, me wura Abraham Nyankopɔn, sɛ wo ara worema me kwan a mitu yi ayɛ dwoodwoo a, 43hwɛ, migyina asubura yi ho, na ma ɛmmra mu sɛ ababaa a obefi abɛsaw nsu, na mese no sɛ: Mesrɛ wo, ma me wo kuruwa yi mu nsu kakra mennom, 44na ɔbɛka akyerɛ me sɛ: Nom, na menkɔsaw bi memmrɛ wo yoma no nso no, ma ɔno ara nyɛ ɔbea a AWURADE ayi no ama me wura ba. 45Na minnya minwiee me koma mu kasa no, hwɛ, Rebeka fii adi bae a kuruwa si ne mmati so, na ɔkɔɔ abura no mu kɔsaw nsu. Na misee no sɛ Mesrɛ wo, ma me bi mennom. 46Na ɔyɛɛ ntɛm soɛɛ ne kuruwa no kae sɛ: Nom, na mɛma wo yoma no nso bi anom. Na menomee, na ɔmaa yoma no nso bi nomee. 47 Na mibisaa no sɛ: Hena ba ne wo? Na ose: Betuel, Nahor ba a Milka wo maa no no ba ne me. Na mede hwene mu kaa no mesɛn ne hwenem, na mede nkapo no mehyehyɛɛ ne nsa, 48na mebɔɔ me mu ase mesɔree AWURADE, na mihyiraa AWURADE, me wura Abraham Nyankopɔn a ɔkyerɛɛ me nokware kwan sɛ menkɔware me wura ne nua ba memma ne ba no. 49Na afei sɛ mo ara moreyɛ me wura adɔe adi no nokware a, monka nkyerɛ me; na sɛ ɛnte saa a, monka nkyerɛ me, na mennan memfa nifa anaa benkum.
50Ɛnna Laban ne Betuel buae sɛ: AWURADE na asɛm yi fi no, yɛrentumi nka no papa anaa bɔne nkyerɛ wo. 51Hwɛ, Rebeka na ogyina w'anim yi, fa no kɔ ma ɔnkɔyɛ wo wura ba yere, sɛnea AWURADE aka no. 52Na Abraham somfo no tee wɔn nsɛm no, ɔkotow fam sɔree AWURADE. 53Na ɔsomfo no yii dwetɛ nnwinne ne sika nnwinne ne ntade de maa Rebeka; na ɔde nneɛma a ɛsom bo maa ne nuammarima ne ne na. 54Na ɔne nnipa a wɔka ne ho no didii, na wɔnomee, na wɔdaa hɔ. Na wɔsɔree anɔpa no, ɔkae sɛ: Munnya me kwan, na menkɔ me wura nkyɛn. 55Na ne nua ne ne na kae sɛ: Ma ababaa no ntena yɛn nkyɛn da tiaa bi sɛ dadu ansa na woakɔ. 56Na ɔka kyerɛɛ wɔn sɛ: Munnsianka me, efisɛ AWURADE ama m'akwantu no asi me yiye. Munnya me kwan mma menkɔ me wura nkyɛn. 57Na wose: Ma yɛmfrɛ ababaa no mmisa n'ankasa.
58Na wɔfrɛɛ Rebeka ka kyerɛɛ no sɛ: Wo ne ɔbarima yi bɛkɔ anaa? Na ose: Mɛkɔ. 59Na wogyaa wɔn nua Rebeka ne ne gyigyefo ne Abraham somfo no ne ne nnipa no kwan. 60 Na wohyiraa Rebeka see no sɛ: Yɛn nuabea, dan ɔpedu ahorow mpem, na w'asefo mfa wɔn atamfo apon nni. 61Na Rebeka ne ne mmaawa sɔree, na wɔtenatenaa yoma no so dii ɔbarima no akyi, na ɔsomfo no de Rebeka sii kwan so.
62 Na Isak fi Lahairoi abura ho bae, efisɛ ɔte negeb asase so. 63Na Isak fii adi kɔɔ wuram anwummere kɔdwennwenee ne nsɛm ho. Na ɔmaa n'ani so hwɛɛ, na hwɛ, yoma reba. 64Na Rebeka maa n'ani so, na ohuu Isak no, ofii yoma no so sii fam, 65na ɔka kyerɛɛ ɔsomfo no sɛ: Ɔbarima bɛn na ɔnam wura mu rebehyia yɛn yi? Na ɔsomfo no se, ɛyɛ me wura. Na ɔfaa ne nkataanim de kataa n'anim. 66Na ɔsomfo no kaa nea ɔyɛe no nyinaa kyerɛɛ Isak. 67 Na Isak de no kɔɔ ne na Sara ntamadan mu, na ɔwaree Rebeka, na ɔyɛɛ ne yere, na ɔdɔ no, na Isak werɛkyekyee ne na wu akyi.",https://www.bible.com/bible/3440/GEN.24.RATB
GYENESIS 25,"Abraham ne Ketura mma
(1 Berɛsosɛm 1.32-33)
1Na Abraham waree yere bio, a ne din de Ketura. 2 Na ɔwoo Simran ne Yoksan ne Medan ne Midian ne Isbak ne Sua maa no. 3Na Yoksan woo Seba ne Dedan. Na Dedan mma ne Asurim ne Letusim ne Leummim. 4Na Midian mma ne Efa ne Efer ne Hanok ne Abida ne Eldaa. Eyinom nyinaa yɛ Ketura mma.
5Na Abraham de nea ɔwɔ nyinaa maa Isak. 6Na mmea a aka no mma a Abraham wɔ no de, bere a Abraham te ase no, ɔkyɛɛ wɔn ade, na ogyaa wɔn kwan fii ne ba Isak ho ma wɔkɔɔ apuei wɔ apuei asase no so.
Abraham wu ne ne sie
7Na Abraham nna a odii si mfe ɔha aduɔsɔn anum. 8 Na Abraham gyaa ne honhom mu, na owui dwen pa mu, na wabɔ akwakoraa, na onyaa mfe pii na otiw ne nkurɔfo wɔ asamando.
9Na ne mma Isak ne Ismael siee no Makpela bodan mu, wɔ Hetini Efron, Sohar ba, afuw no mu, wɔ Mamre ntentenso, 10 afuw a Abraham tɔe wɔ Het mma nsam no. Ɛhɔ na wosiee Abraham ne ne yere Sara. 11 Na Abraham wu akyi no, Onyankopɔn hyiraa ne ba Isak. Na Isak tenaa Lahairoi abura ho.
Ismael awo ntoatoaso
(1 Berɛsosɛm 1.28-31)
12 Na eyi ne Abraham ba Ismael a Misraimni Hagar, Sara afenaa no, wo maa Abraham no awo ntoatoaso: 13Na eyi ne Ismael mma din a wɔde frɛɛ wɔn awo ntoatoaso no: Ismael abakan ne Nebaiot wɔn a wɔka ho ne Kedar, Adbeel, Mibsam, 14Misma, Duma, Masa, 15Hadad, Tema, Yetur, Nafis ne Kedma. 16 Eyinom ne Ismael mma, na eyinom ne wɔn din, sɛnea wɔn nkuraa ne wɔn nsraban te, atitiriw dumien ne wɔn aman.
17(Na Ismael nkwa mu mfe a odii ni: Mfirihyia ɔha aduasa asɔn. Na ogyaa mu, na owui, na otiw n'agyanom wɔ asaman). 18 Na wɔtenae fi Hawila kosii Sur a ɛwɔ Misraim ntentenso de rekɔ Asiria. Na ɔne ne nuanom antumi antena asomdwoe mu.
Esau ne Yakob awo
19Na eyinom ne Abraham ba Isak awo ntoatoaso: Abraham woo Isak. 20Na Isak dii mfirihyia aduanan no, ɔwaree Rebeka, Aramni Betuel ba a ofi Mesopotamia ne Aramni Laban ne nua.
21Na Isak srɛɛ AWURADE maa ne yere, efisɛ ɔyɛ obonin, na AWURADE tiee n'adesrɛ no, na ne yere Rebeka nyinsɛnee.
22Na nkokoaa no pempem wɔn ho wɔ ne yam. Na ose: Sɛ ɛte saa a, na mete hɔ yɛ dɛn? Na okobisaa AWURADE. 23 Na AWURADE ka kyerɛɛ no sɛ:
Aman abien na ɛwɔ wo yam,
na nnipa baanu a wobɛwo wɔn no,
bɛtetew wɔn ho mu, afi wo yafunu mu.
Na ɔman no biako bedi biako so,
na ɔpanyin no bɛsom akumaa no.
24Na ne nna duu so sɛ ɔbɛwo no, na hwɛ, nta wɔ ne yam. 25Na nea odi kan fi bae no, na ne ho yɛ kɔɔ, ne ho nyinaa wɔ nwi kusuu. Enti wɔtoo no din, Esau. 26Na ɛno akyi no, ne nua no fi bae, na ne nsa kura Esau nantin, enti wɔtoo no din Yakob. Na wɔwoo wɔn no, na Isak adi mfe aduosia.
Esau tɔn ne panyin
27Na mmofra no nyinii, Na Esau yɛ onipa a waben yiye wɔ ahayɔ mu ne ɔhamuni, na Yakob de, ɔyɛ onipa a odwo a ɔte ntamadan mu. 28Na Isak dɔ Esau, efisɛ ne hanam yɛ no dɛ; na Rebeka de ɔdɔ Yakob.
29Na Yakob noaa aduan bi, na Esau fi wuram bae no, na wabrɛ. 30Na Esau ka kyerɛɛ Yakob sɛ: Ma me ade kɔkɔɔ yi bi minni ɛ, na mabrɛ. (Enti wɔde too no din Edom) 31Na Yakob kae sɛ: Tɔn wo panyin ma me nnɛ. 32Na Esau kae sɛ: Hwɛ, owu na merebewu yi, na ɔpanyin yi bɛyɛ me dɛn? 33 Na Yakob kae sɛ: Ka ntam kyerɛ me nnɛ. Na ɔkaa ntam kyerɛɛ no tɔn ne panyin maa Yakob. 34Ɛnna Yakob maa Esau abodoo ne asɛdua a wɔanoa no bi; na odidi nomee, na ɔsɔre kɔɔ ne kwan. Na sɛnea Esau ammu ne panyin ne no.",https://www.bible.com/bible/3440/GEN.25.RATB
GYENESIS 26,"Isak kɔ Gerar
1 Na ɔkɔm baa asase no so, ɛsono ɔkɔm a ɛbae Abraham bere so no. Na Isak kɔɔ Filistifo hene Abimelek nkyɛn wɔ Gerar.
2Na AWURADE yii ne ho kyerɛɛ no sɛ: Nsian nkɔ Misraim, tena asase a mɛkyerɛ wo yi so. 3 Tena asase yi so sɛ, ɔhɔho, na medi w'akyi mahyira wo, efisɛ wo ne w'asefo na mede nsaase yi nyinaa mɛma mo, na mama ntam a mekaa w'agya Abraham no agyina. 4 Na mɛma w'asefo adɔ sɛ ɔsoro nsoromma, na mede nsaase yi nyinaa mama w'asefo, na w'asefo mu na wobehyira asase so amanaman nyinaa, 5efisɛ Abraham tiee me nne, na odii me nsiesiei, me mmara nsɛm, m'ahyɛde, ne me mmara so.
6Na Isak tenaa Gerar. 7 Na ɛhɔfo no bisaa no ne yere ho asɛm no, ɔkae sɛ: Me nua ne no. Na osuroe sɛ, ɔbɛka sɛ: Me yere ne no, efisɛ ose: anyɛ saa a, Rebeka nti ɛhafo bekum me; efisɛ ne ho yɛ fɛ. 8 Na ɔkyɛɛ hɔ no, Filistifo hene Abimelek hwɛɛ mfɛnsere mu hui, na hwɛ, Isak ne ne yere Rebeka rewewe. 9Na Abimelek frɛɛ Isak sɛ: Hwɛ, ampa ara ɔyɛ wo yere, na ɛyɛɛ dɛn na wuse: Ɔyɛ me nua? Na Isak ka kyerɛɛ no sɛ: Efisɛ mise: anyɛ saa a, ne nti mewu. 10Na Abimelek se: Ɛdɛn na woayɛ yɛn yi? Ɛkaa kumaa bi na anka ɔman yi muni bi ne wo yere dae, na anka wode mmusu aba yɛn so. 11Na Abimelek hyɛɛ ne nkurɔfo nyinaa sɛ: Nea ɔbɛka ɔbarima yi anaa ne yere no, owu na obewu.
12 Na Isak duaa mfude wɔ asase no so, na onyaa nnɔbae mmɔho ɔha afirihyia no ara mu, na Awurade hyiraa no. 13Na Isak nyaa ne ho, na ɔkɔɔ so ara nyaa ne ho na ɔyɛɛ kɛse kosii sɛ ɔyɛɛ kɛse pa ara. 14Na onyaa nguankuw, ne anantwikuw, ne nkoa pii. Na Filistifo ani beree no. 15 Na nsubura a n'agya Abraham nkoa tutui n'agya bere so no, Filistifo sisiw ne nyinaa de dɔte hyehyɛɛ no mama. 16Na Abimelek ka kyerɛɛ Isak sɛ: Fi yɛn nkyɛn kɔ, na wowɔ tumi dodo sen yɛn. 17Na Isak siim fii hɔ kosisii ne ntamadan wɔ Gerar bon mu, na ɔtenaa hɔ.
18Na Isak san titii nsubura a n'agya Abraham bere so wotutui a Abraham wu akyi Filistifo sisiwii no mu, na ɔtotoo no din sɛnea n'agya totoe no ara. 19Na Isak nkoa funuu obon no mu, na wohuu nsupa abura wɔ hɔ. 20Na Gerar mmoahwɛfo ne Isak mmoahwɛfo dii so aperepere kae sɛ: Nsu no yɛ yɛn dea! Enti ɔfrɛɛ abura no din Esek, ase ne: ɔham, efisɛ wɔne no hamee. 21Na wotuu asubura foforo, na ɛno ho nso wɔpereperee, enti ɔfrɛɛ no Sitna, ase ne: Apereperedi. 22Na wotutuu hɔ kotuu abura foforo, na ɛno de, wɔampere, enti ɔtoo no din Rehobot, ase ne: Prama so, na ose: Afei de Awurade atrɛw mu ama yɛn, na yɛadɔ wɔ asase yi so. 23Na ofii hɔ kɔɔ Beer-seba. 24Na Awurade yii ne ho kyerɛɛ no anadwo no ara kae sɛ: Mene w'agya Abraham Nyankopɔn, nsuro, na medi w'akyi mehyira wo, na m'akoa Abraham nti mɛma w'asefo adɔ. 25 Na osii afɔremuka wɔ hɔ, na ɔfrɛɛ Awurade din, na osii ne ntamadan wɔ hɔ. Na Isak nkoa tuu asubura wɔ hɔ.
26 Na Abimelek ne n'adamfo Ahusat ne ne safohene titiriw Pikol fi Gerar baa ne nkyɛn. 27Na Isak ka kyerɛɛ wɔn sɛ ɛdɛn nti na moba me nkyɛn yi? Sɛ motan me, na moapam me afi mo nkyɛn. 28Na wose: Yɛahu pefee sɛ: Awurade di w'akyi. Na yese: Ma ntam nna yɛn, ɛne wo ntam, na ma yɛne wo mpam, 29sɛ worenyɛ yɛn bɔne bi; sɛnea yɛanka wo, na yɛayɛ wo papa nko, na yɛagya wo kwan asomdwoe mu no. Afei wone nea Awurade ahyira no. 30Na ɔtow wɔn pon, na wodidi nomee. 31Na wɔsɔree anɔpatutu kekaa ntam kyerɛkyerɛɛ wɔn ho, na Isak gyaa wɔn kwan, na wɔde asomdwoe fii ne nkyɛn kɔe. 32Na da no ara Isak nkoa bae bɛkaa no abura a wotui no ho asɛm sɛ: Yɛato nsu. 33 Na ɔfrɛɛ no Siba. Enti kurow no din de Beer-seba de besi nnɛ yi ara.
34 Na Esau dii mfirihyia aduanan no, ɔwaree Hetini Beeri babea Yudit ne Hetini Elon babea Basmat. 35Na wɔhyɛɛ Isak ne Rebeka awerɛhow.",https://www.bible.com/bible/3440/GEN.26.RATB
GYENESIS 27,"Yakob gye Esau nhyira
1Bere a na Isak abɔ akwakoraa na n'ani so ayɛ no kusukusu na onhu ade yiye no, ɔfrɛɛ ne ba panyin Esau ka kyerɛɛ no sɛ: Me ba! Na osee no sɛ: Agya, mini. 2Na ose: Mabɔ akora, na minnim me wuda. 3Afei fa w’ahayɔde, w’agyan kotoku ne w’agyan kɔ wuram kɔpɛ hanam brɛ me, 4 na noa me akɔnnɔduan sɛnea mepɛ, na fa brɛ me, na minni, na menhyira wo ansa na mawu. 5Nso Isak rekasa akyerɛ ne ba Esau no, Rebeka tee. Na Esau kɔɔ wuram sɛ ɔrekokum nam aba.
6Na Rebeka ka kyerɛɛ ne ba Yakob sɛ: Hwɛ, mate sɛ w'agya rekasa akyerɛ wo nua Esau sɛ: 7Kɔpɛ hanam brɛ me, na noa me akɔnnɔduan, na minni, na minhyira wo Awurade anim ansa na mawu. 8Na afei, me ba, tie me nne, sɛnea merehyɛ wo yi: 9Kɔ nguan no mu kɔkyere mmirekyi mma a woye pa ara abien brɛ me, na memfa menyɛ akɔnnɔduan memma w'agya sɛnea ɔpɛ; 10na fa kɔma w'agya, na onni, na onhyira wo ansa na wawu. 11 Na Yakob ka kyerɛɛ ne na Rebeka sɛ: Hwɛ, me nua Esau ho wɔ nwi, na me de, me ho yɛ tromtrom. 12Ebia m'agya bɛka me ho ahwɛ, na mayɛ n'ani so sɛ osisifo, na mede nnome maba me ho so, na ɛnyɛ nhyira. 13Ɛnna ne na ka kyerɛɛ no sɛ: Wo nnome mmra me so, me ba, tie me nne ara, na kɔkyere wɔn brɛ me. 14Na ɔkɔkyeree wɔn brɛɛ ne na, na ne na de yɛɛ akɔnnɔduan sɛnea n'agya pɛ.
15Na Rebeka faa ne ba panyin Esau ntade fɛfɛ a ɛwɔ ne nkyɛn wɔ ɔdan mu de hyɛɛ ne ba kumaa Yakob, 16na ɔde mmirekyi mma no nhoma duraduraa ne nsa ne ne kɔn a ɛho yɛ tromtrom no ho, 17na ɔde akɔnnɔduan ne abodoo a wasiesie no hyɛɛ ne ba Yakob nsa. 18Na ɔde kɔɔ n'agya nkyɛn, na ose: M'agya! Na ose: Mini, ɛyɛ wo hena, me ba? 19Na Yakob ka kyerɛɛ n'agya sɛ ɛyɛ me, w'abakan Esau, mayɛ sɛnea wokyerɛɛ me no. Mesrɛ wo, sɔre, tena ase, na di me hanam, na wo kra nhyira me. 20Na Isak ka kyerɛɛ ne ba no sɛ, ɛyɛɛ dɛn na wunyaa no ntɛm sɛɛ yi, me ba? Na ose: Efisɛ Awurade wo Nyankopɔn na ɔma ebehyiaa me. 21Na Isak ka kyerɛɛ Yakob sɛ: Twiw bɛn me, na menka wo menhwɛ, me ba, sɛ ampa ara me ba Esau ne wo anaasɛ ɛnyɛ ɔno. 22Na Yakob twiw bɛn n'agya Isak, na ɔde ne nsa kaa no hwɛe, na ɔkae sɛ ɛnne no yɛ Yakob nne, na nsa no de, ɛyɛ Esau nsa. 23Na wanhu no, efisɛ ne nsa ho wɔ nwi te sɛ ne nua Esau de. Enti ohyiraa no. 24Na ose: Ampa ara wone me ba Esau anaa? Na ose: Mene no. 25Na ose: Fa bɛn me, na minni me ba hanam, na menhyira wo. Na ɔde brɛɛ no, na odii, na ɔde bobesa brɛɛ no, na ɔnomee. 26Na n'agya Isak ka kyerɛɛ no sɛ: Twiw bɛn me befew m'ano ɛ, me ba. 27 Na otwiw bɛn kofew n'ano. Na ohuam n'atade mu hua tiei, na ohyiraa no sɛ:
Hwɛ, me ba ho hua
te sɛ afuw a Awurade ahyira so mu hua.
28Onyankopɔn mma wo ɔsoro bosu
ne asase srade bi,
ne aburow ne nsa pii.
29 Aman nsom wo,
na nkurɔfo nkotow wo.
Yɛ wo nuanom so wura,
na wo na mma nkotow wo.
Wɔadome wɔn a wɔdome wo,
na wɔahyira wɔn a wohyira wo.
30Na Isak wiee Yakob nhyira na ofii n'agya nkyɛn, fii adi ara pɛ na ne nua Esau fi n'ahayɔ bae. 31Na ɔno nso bɛnoaa akɔnnɔduan de brɛɛ n'agya ka kyerɛɛ n'agya sɛ: M'agya sɔre ɛ, na di wo ba hanam, na wo kra nhyira me! 32Na n'agya Isak bisaa no sɛ, ɛyɛ wo hena? Na ose: Ɛyɛ me, wo ba, w'abakan Esau.
33Na Isak de ahopopo kɛse pa kae sɛ: Hena mpo ne nea ɔkɔyɛɛ ha de brɛɛ me, na midii ne nyinaa ansa na woreba, na mihyiraa no no? Nso ɔbɛyɛ nea wɔahyira no.
34 Esau tee n'agya nsɛm no, ɔde osu kɛse ne awerɛhow pii teɛɛm dennen ka kyerɛɛ n'agya sɛ: M'agya, hyira me nso bi. 35Na ose: Wo nua de nnaadaa aba abegye wo nhyira. 36 Na ose: So ne din ne Yakob anaa? Mpɛn abien ni a watoto m'anan mu. Wafa me panyin, na hwɛ, afei nso wagye me nhyira. Na ose: So woamfa nhyira bi ansie me? 37Na Isak bua see Esau sɛ: Hwɛ, mede no mayɛ wo so wura, na mede ne nuanom nyinaa mayɛ ne nkoa. Na mede aburow ne nsa mawowaw no. Na afei wo de, ɛdɛn na menyɛ wo, me ba? 38 Na Esau ka kyerɛɛ n'agya sɛ: M'agya, so nhyira biako pɛ na wowɔ? Hyira me nso, m'agya. Na Esau maa ne nne so sui. 39 Na n'agya Isak bua see no sɛ: Hwɛ, asase a srade nni mu ne nea ɔsoro bosu yɛ so na no so na wobɛtena. 40 Wo nkrante so na wonam bɛtena ase, na wobɛsom wo nua. Nanso ɛbɛba sɛ, wobɔ mmɔden kenten wo ho a, wubeyi ne kɔndua afi wo kɔn so.
Esau pɛ Yakob akum no
41Na Esau tan Yakob wɔ nhyira a n'agya de hyiraa no no nti. Na Esau kae ne koma mu sɛ: Nna a wɔde besu m'agya no yɛ abɛn, na merebekum me nua Yakob. 42Na wɔkɔkaa ne ba panyin Esau nsɛm yi kyerɛɛ Rebeka. Na ɔsoma kɔfrɛɛ ne ba kumaa Yakob, na ɔka kyerɛɛ no sɛ: Hwɛ, wo nua Esau kyekye ne werɛ sɛ, ɔrebekum wo. 43 Afei, me ba, tie me nne, na sɔre guan kɔ me nua Laban nkyɛn wɔ Haran, 44na tena ne nkyɛn, nna tiaa bi kosi sɛ wo nua anibere no befi ne mu, 45kosi sɛ wo nua abufuw bɛdan afi wo so, na ne werɛ afi nea woyɛɛ no no, ansa na masoma abɛfa wo wɔ hɔ aba. Na ɛdɛn mpo nti na menhwere mo baanu da koro? 46 Na Rebeka ka kyerɛɛ Isak sɛ: Het mmabea nti m'asetena afono me. Sɛ Yakob kɔware yere Het mmabea mu, sɛ eyinom a wɔwɔ ha yi a na memmrɛ ngui ɛ, na mete ase yɛ dɛn?",https://www.bible.com/bible/3440/GEN.27.RATB
GYENESIS 28,"Isak hyira Yakob na ogya no kwan kɔ Mesopotamia
1 Na Isak frɛɛ Yakob, na ohyiraa no hyɛɛ no sɛ: Nware Kanaan mmabea mu yere. 2 Sɔre kɔ Mesopotamia, kɔ wo na n'agya Betuel fi, na kɔware wo na ne nua Laban mmabea no bi. 3Na Onyankopɔn Tweaduampɔn nhyira wo, na ɔmma wonnɔ, na ɔmma wonyɛ bebree, na woayɛ aman asafo; 4 na ɔmfa Abraham nhyira, nhyira wo, wo ne w'asefo a wɔka wo ho, na woanya asase a woyɛ so hɔho a Onyankopɔn de ama Abraham yi. 5Na Isak gyaa Yakob kwan, na ɔkɔɔ Mesopotamia wɔ Aramni Betuel ba Laban a ɔyɛ Yakob ne Esau na Rebeka nuammarima no nkyɛn.
6Na Esau hui sɛ Isak ahyira Yakob, na wagya no kwan sɛ ɔnkɔ Mesopotamia nkɔware yere wɔ hɔ, na ohyiraa no, na ɔhyɛɛ no sɛ: Nware Kanaan mmabea mu yere, 7na Yakob atie n'agya ne ne na, na ɔkɔ Mesopotamia, 8na Esau hui sɛ Kanaan mmabea nye n'agya Isak ani so no, 9 Esau siim kɔɔ Ismael nkyɛn kɔwaree Abraham ba Ismael babea, Nebaiot nuabea Mahalat kaa ne yerenom no ho.
Yakob adaeso
10Na Yakob fi Beer-seba siim kɔɔ Haran. 11Na oduu baabi, na ɔsoɛɛ hɔ anadwo no, efisɛ owia akɔtɔ, na ɔfaa hɔ abo no bi sumii, na ɔdaa hɔ. 12 Na ɔsoo dae, na hwɛ, antweri bi si fam a atifi pem soro, na hwɛ, Onyankopɔn abɔfo di so aforosian. 13 Na hwɛ, AWURADE gyina atifi, na ose: Mene AWURADE, w'agya Abraham Nyankopɔn ne Isak Nyankopɔn, asase a woda so yi, mede mɛma wo ne w'asefo. 14 Na w'asefo bɛyɛ sɛ asase so mfutuma, na woatrɛw akɔ atɔe ne apuei, atifi fam ne anafo fam, na wo ne w'asefo mu na wobehyira wiase mmusuakuw nyinaa. 15Na hwɛ, medi w'akyi, na mahwɛ wo so baabiara a wobɛkɔ, na mama woasan aba asase yi so, na merennyaw wo de bɛkɔ akosi sɛ mɛma nea maka makyerɛ wo yi aba mu. 16Na Yakob nyan fii ne nna mu no, ɔkae sɛ: Ampa ara, AWURADE wɔ ha yi, nanso me de, manhu. 17 Na osuroe, na ose: ɛha yi yɛ hu ampa. Ɛha nyɛ baabiara sɛ: Onyankopɔn fi, na ɛha ne ɔsoro abobow ano.
18Na Yakob sɔree anɔpatutu, na ɔfaa ɔbo a osumii no de yɛɛ odum sii hɔ, na ohwiee ngo guu so. 19 Na ɔfrɛɛ hɔ Betel ase ne: Onyankopɔn fi, nanso kan no na kurow no din de Lus.
20Na Yakob boaa aboade kae sɛ: Sɛ AWURADE Nyankopɔn bedi m'akyi ahwɛ me so ɔkwan a meretu yi mu, na wama me aduan madi ne atade mahyɛ, 21na wasan me asomdwoe mu de me aba m'agya fi a, ɛnne AWURADE bɛyɛ me Nyankopɔn. 22 Na ɔbo yi a mede mayɛ odum masi hɔ yi bɛyɛ Onyankopɔn fi. Na nea wobɛma me nyinaa, mɛma wo so ntotoso du du.",https://www.bible.com/bible/3440/GEN.28.RATB
GYENESIS 29,"Yakob beduu Laban fi
1Na Yakob siim kɔɔ apuei fam mma no asase so. 2Na ohui, na hwɛ, asubura bi wɔ wuram, na hwɛ, nguankuw abiɛsa boaboa ho wɔ hɔ, efisɛ abura no mu nsu na wɔsaw ma nguankuw no nom, na ɔbo kokuroo da abura no ano. 3Ɛhɔ na wɔboa nguankuw nyinaa ano, na wopirew ɔbo no fi abura no ano, na wɔma nguan no nom, na wopirew ɔbo no to abura no so bio wɔ ne dabere hɔ. 4Na Yakob see wɔn sɛ: Me nuanom, mufi he? Na wose: Yefi Haran. 5Na osee wɔn sɛ: Munim Nahor ba Laban anaa? Na wose: Yenim no. 6Na osee wɔn sɛ: Ne ho ye? Na wose: Ne ho ye, na hwɛ, ne babea Rahel ne nguan na ɛreba yi. 7Na ɔka kyerɛɛ wɔn sɛ: Hwɛ, ade nnya nsae koraa ɛ, na ɛbere a wɔboaboa mmoakuw ano nnya nnui ɛ. Momma nguan no nsu nnom, na monkɔ mma wonkodidi. 8Na wose: Yɛrentumi, gye sɛ wɔaboaboa nguankuw no nyinaa ano, na wɔapirew ɔbo no afi abura no ano ansa na yɛama nguan no anom.
9Na ɔne wɔn da so rekasa no, Rahel ne n'agya nguan no bae, efisɛ ɔyɛ oguanhwɛfo. 10Na Yakob huu ne na ne nua Laban ba Rahel ne ne na ne nua Laban nguan no, otwiw bɛn kopirew ɔbo no fii asubura no ano, na ɔmaa ne na ne nua nguan no nsu nomee. 11Na Yakob few Rahel ano, na ɔmaa ne nne so sui. 12Na Yakob ka kyerɛɛ Rahel sɛ, ɔyɛ n'agya ne nua, na ɔyɛ Rebeka ba. Na otutuu mmirika kɔka kyerɛɛ n'agya.
13Na Laban tee ne nua ba Yakob nka no, otutuu mmirika kohyiaa no, na ɔyɛɛ no atuu few n'ano, na ɔde no baa ne fi. Na ɔkaa nsɛm yi nyinaa kyerɛɛ Laban. 14Na Laban ka kyerɛɛ no sɛ: Ampa, woyɛ me dompe ne me honam. Na ɔtenaa ne nkyɛn bɛyɛ ɔsram. 15Na Laban see Yakob sɛ: Sɛ woyɛ me nua nti, wobɛsom me kwa anaa? Kyerɛ me nea ɛnyɛ w'akatua. 16Nso Laban wɔ mmabea baanu, ɔpanyin no din de Lea, na akumaa no din de Rahel. 17Na Lea aniaba yɛ nketenkete fɛfɛ, na Rahel nso ho yɛ fɛ, na n'anim yɛ nyam.
18Na Yakob dɔ Rahel, na ɔkae sɛ: Wo ba akumaa Rahel nti mɛsom wo mfe asɔn. 19Na Laban se: Eye sɛ mede no mema wo sen sɛ mede no mɛma onipa foforo bi; tena me nkyɛn. 20Na Rahel nti Yakob somee mfe asɔn, na ɔdɔ a ɔdɔ no nti ɛyɛɛ n'ani so sɛ nna mfuamfua bi. 21Na Yakob ka kyerɛɛ Laban sɛ: Fa me yere ma me, na me nna no adu, na me ne no nna. 22Na Laban boaboaa kurom hɔfo nyinaa ano, na ɔtow pon.
23Na anadwofa ɔde ne ba Lea brɛɛ no, na ɔkɔɔ no ho. 24Nso Laban de n'abaawa Silpa maa ne ba Lea yɛɛ n'abaawa. 25Na ade kyee no, Yakob hui se; ɛyɛ Lea mmom. Na obisaa Laban sɛ ɛdɛn na woayɛ me yi? So ɛnyɛ Rahel nti na mesom wo? Na ɛdɛn nti na woasisi me yi? 26Ɛnna Laban se: Yɛn ha de, wɔnyɛ no saa, wɔmma akumaa nware ansa na wɔde abakan ama. 27 Di ne nkyɛn nnawɔtwe yi, na yɛde oyi nso bɛma wo, ɔsom a wobɛsom me mfe ason bio ho.
28Na Yakob yɛɛ saa, na odii ne nkyɛn nnawɔtwe no. Na ɔde ne ba Rahel maa no aware. 29Na Laban de n'abaawa Bilha maa ne ba Rahel yɛɛ n'abaawa. 30 Na ɔne Rahel dae, na ɔdɔ Rahel sen Lea, na ɔsom no mfe ason bio.
Yakob mma
31Na AWURADE hui sɛ wɔtan Lea no, obuee ne yam, na Rahel de, ɔyɛɛ obonin.
32Na Lea nyinsɛnee, na ɔwoo babarima, na ɔtoo no din Ruben, ase ne: Monhwɛ babanin, na ose: AWURADE ahwɛ m'amane, na afei de, me kunu bɛdɔ me. 33Na onyinsɛnee bio, na ɔwoo babarima, na ɔkae sɛ: AWURADE ate sɛ wɔtan me nti na ɔde oyi nso ama me. Na ɔtoo no din Simeon ase ne: Otie. 34Na onyinsɛnee bio, na ɔwoo babarima, na ose: Afei ansa na me kunu de ne ho bɛfam me ho, efisɛ me ne no awo mmammarima baasa. Enti ɔtoo no din Lewi. 35Na onyinsɛnee bio, na ɔwoo babarima, na ose: Eyi de meyi AWURADE ayɛ. Enti ɔtoo no din Yuda ase ne: Ayeyi. Na n'awo mu twee.",https://www.bible.com/bible/3440/GEN.29.RATB
GYENESIS 30,"1Na Rahel hui sɛ ɔnwo mma Yakob no, ɔtwee ne nuabea no ho kora, na ɔka kyerɛɛ Yakob sɛ: Ma me mma, na anyɛ saa a, mewu. 2 Na Yakob bo fuw Rahel bisaa no sɛ: So misi Nyankopɔn a ɔkame wo wo yam mma no ananmu anaa? 3 Na ose: Hwɛ, m'afenaa Bilha ni, kɔ ne ho, na ɔnwo ngu me srɛ so, na me nso minnya ne ho mma. 4Na ɔde n'abaawa Bilha maa no aware, na Yakob kɔɔ ne ho.
5Na Bilha nyinsɛnee, na ɔwoo babarima maa Yakob. 6Na Rahel kae sɛ: Onyankopɔn adi m'asɛm, na watie me nne nso ama me ɔba. Enti ɔtoo no din Dan, ase ne: ɔsennifo. 7Na Rahel abaawa Bilha nyinsɛnee bio, na ɔwoo babarima a ɔto so abien maa Yakob. 8Na Rahel kae sɛ: Ako akɛse na me ne me nuabea adi, nso matumi no. Na ɔtoo no din Naftali, ase ne: M'akodi.
9Na Lea hui sɛ n'awo mu atwe no, ɔde n'abaawa Silpa maa Yakob aware. 10Na Lea abaawa Silpa woo babarima maa Yakob. 11Na Lea kae sɛ: Aba yiye. Na ɔtoo no din Gad, ase ne: Yiyedi. 12Na Lea abaawa Silpa woo babarima a ɔto so abien maa Yakob. 13Na Lea kae sɛ: M'ahotɔ ni! Na mmea bɛfrɛ me nea wɔahyira no. Na ɔtoo no din Aser, ase ne: Nhyira.
14Na awi twabere mu no, Ruben fii adi kohuu mandrake wɔ wuram, na ɔde brɛɛ ne na Lea. Na Rahel ka kyerɛɛ Lea sɛ: Ma me wo ba dudaim yi bi ɛ! 15Na ɔka kyerɛɛ no sɛ: So ɛnnɔɔso sɛ woafa me kunu, na worebegye me ba Dudaim nso anaa? Na Rahel se: Wo ba mandrake no nti ma ɔne wo nkɔda anadwo yi. 16Na anwummere a Yakob fi wuram reba no, Lea fii adi kohyiaa no kae sɛ: Bra me nkyɛn, efisɛ ɔtɔ na mede me ba dudaim matɔ wo. Na ɔne no dae anadwo no.
17Na Onyankopɔn tiee Lea, na onyinsɛnee, na ɔwoo babarima a ɔto so anum maa Yakob. 18Na Lea kae sɛ: Onyankopɔn atua me ka, sɛ mede m'abaawa mama me kunu aware. Na ɔtoo no din Isakar, ase ne: Akatua ni. 19Na Lea nyinsɛnee bio, na ɔwoo babarima a ɔto so asia maa Yakob. 20Na Lea kae sɛ: Onyankopɔn akyɛ me akyɛde pa, afei de, me kunu ne me bɛtena yiye, efisɛ mawo mmammarima baasia mama no. Na ɔtoo no din Sebulon, ase ne: Atenaye. 21Na ɛno akyi no, ɔwoo ɔbabea, na ɔtoo no din Dina.
22 Na Onyankopɔn kaee Rahel, na Onyankopɔn tiee no, na obuee ne yam. 23 Na onyinsɛnee, na ɔwoo babarima, na ose: Onyankopɔn ayi m'ahohora. 24Na ɔtoo no din Yosef, ase ne: Awurade, mma me ɔba foforo nka ne ho.
Yakob daadaa Laban
25Na Rahel woo Yosef no, Yakob ka kyerɛɛ Laban sɛ: Gya me kwan na menkɔ me kurom ne m'asase so. 26 Fa me yerenom ne me mma a wɔn nti mesom wo no ma me, na wo ara wunim me som a masom wo.
27 Na Laban ka kyerɛɛ no sɛ: Ma minnya w'anim anuonyam, na mahu sɛ wo nti Awurade ahyira me. 28Na ose: Kyerɛ me w'akatua a wugye me, na mɛma. 29Na ose: Wo ara wunim sɛnea masom wo mafa ne sɛnea wo mmoakuw ayɛ wɔ m'ase, 30efisɛ mebaa wo nkyɛn no, na nea wowɔ no sua, na afei ase afɛe ayɛ pii, na Awurade ahyira wo baabiara a mefa. Na afei da bɛn na menhwɛ me fi nso? 31Na ose: ɛdɛn na memma wo? Na Yakob se: Mma me biribiara; sɛ wobɛyɛ saa ade yi ama me de a, mɛsan mabɛyɛn wo nguan na mahwɛ wɔn: 32ɛnnɛ mɛkɔ makɔfa wo nguan nyinaa mu, na mayiyi emu nguan a wɔn ho yɛ ntokontrama ne nworannworan nyinaa, ne nguammiri nyinaa, wɔ nguanten mu, ne mmirekyi mu nworannworan ne ntokontrama. Wɔn a wɔtete sɛɛ na ɛnyɛ m'akatua. 33Na daakye bi a wobɛka m'akatua ho asɛm no, me trenee abua ama me wɔ w'anim. Mmirekyi no mu biara a ne ho nyɛ ntokontrama ne nworannworan, ne nguanten no mu nea ɔnyɛ oguammiri no, ma wommu no awifode wɔ me nsam. 34Na Laban se: Hwɛ, ma ɛnyɛ sɛnea woka yi ɛ! 35Na da no ara oyiyii mpapo a wɔn ho yɛ nsensannsensan ne nworannworan, ne mmirekyibere a wɔn ho yɛ ntokontrama ne nworannworan nyinaa, obiara a fufu wɔ ne ho, ne nguanten no mu nguammiri nyinaa. Na ɔde wɔn hyɛɛ ne mmammarima nsa. 36Na ɔde nnansa kwan too ɔno ne Yakob ntam, na Yakob yɛn Laban nguan a ɛkae no.
37Na Yakob faa ɔsɛsɛ dua ne ɔfowa dua ne ɔkyɛnkyɛn dua mmaa momono, na oyiyii ho nsama fitafitaa maa mmaa no ho fitaa no fifii adi. 38Na ɔde mmaa a oyiyii ho no guu anomee adaase a nguan no rebɛnom mu nsu no mu wɔ nguan no anim, na wɔba nsunom a, wɔayenyem so. 39Na nguan no yenyem mmaa no so, na wɔwowoo nsensannsensan, ntokontrama ne nworannworan. 40Na Yakob yiyii nguammaa no, na ɔde nguan no ani kyerɛɛ Laban nguan no mu nsensannsensan ne nguammiri nyinaa. Na ɔyɛɛ n'ankasa nguankuw nko wɔ afa baabi, na wamfa wɔn amfra Laban nguan no mu. 41Na sɛ daa nguan a wɔn ho yɛ den no yenyem a, Yakob de mmaa no kogu adaase no mu wɔ nguan no anim, na wɔayenyem mmaa no so. 42Na nguan no yɛ nofonofo de a, ɔmfa ngu mu. Na wɔn a wɔyɛ mmerɛw no yɛɛ Laban dea, na wɔn a wɔn ho yɛ den no yɛɛ Yakob dea. 43 Na ɔbarima no yɛɛ kɛse pa ara, na onyaa nguan pii ne mfenaa ne nkoa ne yoma ne mfurum.",https://www.bible.com/bible/3440/GEN.30.RATB
GYENESIS 31,"Yakob guan fi Laban fi
1 Na ɔtee Laban mmammarima nsɛm a wɔkae sɛ: Yakob afa nea ɛyɛ yɛn agya de nyinaa; eno na ɔde anya saa anuonyam yi nyinaa. 2Na Yakob huu Laban anim, na hwɛ, ɛnte sɛnea ɛte kan no. 3 Na AWURADE ka kyerɛɛ Yakob sɛ: San kɔ w'agyanom asase so ne w'abusua mu, na medi w'akyi. 4Na Yakob soma kɔfrɛɛ Rahel ne Lea baa wuram wɔ ne nguan no nkyɛn, 5 na ɔka kyerɛɛ wɔn sɛ: Mihu mo agya anim sɛ ɛnte sɛnea ɛte kan no; nanso m'agya Nyankopɔn adi m'akyi. 6Na mo ara munim sɛ m'ahoɔden nyinaa na mede asom mo agya, 7na mo agya asisi me adan m'akatua ani mpɛn du; nanso Onyankopɔn amma no kwan amma wanyɛ me bɔne bi. 8 Sɛ ɔka sɛ: Wɔn a wɔn ho yɛ ntokontrama no nyɛ w'akatua a, na nguan no nyinaa awowo ntokontrama. Na sɛ ɔka sɛ: Wɔn a wɔn ho yɛ nsensannsensan no nyɛ w'akatua a, na nguan no nyinaa awowo nsensannsensan. 9Na Onyankopɔn agye mo agya mmoakuw ama me. 10Na bere a nguan no reforoforo wɔn ho na wɔayem no, memaa m'ani so na mihui wɔ ɔdae mu, na hwɛ, mpapo a na wɔreforo mmirekyi no ho yɛ nsensannsensan ne ntokontrama ne nworannworan. 11Na Onyankopɔn bɔfo ka kyerɛɛ me ɔdae mu sɛ: Yakob! Na mise: Mini. 12Na ɔkae sɛ: Ma w'ani so hwɛ, adwennini a wɔreforo nguan no nyinaa yɛ nsensannsensan ne ntokontrama ne nworannworan, na mahu nea Laban ayɛ wo nyinaa. 13 Mene Nyankopɔn a wuhyiaa no Betel a wosraa ɛhɔ dum na wohyɛɛ bɔ wɔ hɔ maa me no; afei sɔre fi asase yi so, na san kɔ w'abusua asase so. 14Na Rahel ne Lea bua see no sɛ: So yɛda so wɔ kyɛfa anaasɛ agyapade bi wɔ yɛn agya fi anaa? 15 So ommu yɛn ahɔho anaa? Esiane sɛ watɔn yɛn, na wadi yɛn ti sika awie, 16na ahonyade a Onyankopɔn gyei yɛn agya nsam no yɛ yɛn ne yɛn mma dea. Enti afei yɛ nea Onyankopɔn aka akyerɛ wo nyinaa.
Yakob guan fi Laban anim
17Na Yakob sɔre faa ne mma ne ne yerenom tenatenaa yoma so, 18na ɔfaa ne mmoakuw nyinaa ne n'ahode a onyae nyinaa, ne mmoakuw a onyae wɔ Mesopotamia no, siim sɛ ɔrekɔ n'agya Isak nkyɛn wɔ Kanaan asase so.
19Na Laban kɔe sɛ, ɔrekotwitwa ne nguan ho nwi. Na Rahel wiaa n'agya abusua honi. 20Na Yakob wiaa ne ho guan efisɛ wankra Aramni Laban 21Na ɔne nea ɔwɔ nyinaa guanee, na ɔsɔre twaa asubɔnten no, na ɔde n'ani kyerɛɛ Gilead bepɔw.
22Na da a ɛto so abiɛsa no, wɔkɔka kyerɛɛ Laban sɛ: Yakob aguan. 23 Na ɔfaa ne nkurɔfo kaa ne ho tiw no nnansɔn kwan, na ɔbɛtoo no Gilead bepɔw so. 24 Na Onyankopɔn baa Aramni Laban nkyɛn anadwo dae mu sɛ: Hwɛ yiye na woankasa papa anaa bɔne so ankyerɛ Yakob. 25Na Laban kɔtoo Yakob. Na Yakob asi ne ntamadan wɔ bepɔw no so, na Laban ne ne nkurɔfo nso sii wɔn de Gilead bepɔw so.
26Na Laban ka kyerɛɛ Yakob sɛ, ɛdɛn na woayɛ yi, sɛ woadaadaa me, na woasoa me mmabea kɔ sɛ, wɔn a wɔde nkrante afa wɔn nnommum yi? 27Adɛn nti na woahintaw aguan, na woawia wo ho afi me nkyɛn, na woanka ankyerɛ me, na mamfa anigye ne nnwom, mpintin ne asanku mannya wo kwan? 28Adɛn na woamma mamfew me mmammarima ne me mmabea ano? Eyi de, woadi no nkwasea so. 29Mewɔ tumi sɛ anka me ne mo di no bɔne; nanso nnɛra anadwo no, mo agya me Nyankopɔn kasa kyerɛɛ me sɛ: Hwɛ yiye, na woankasa papa anaa bɔne so ankyerɛ Yakob. 30Na afei de, mahu sɛ pɛ ara na wopɛ sɛ wokɔ, efisɛ gyina na w'ani agyina w'agya fi; na ɛdɛn nti na woawia m'anyame? 31Na Yakob bua see Laban sɛ: Misuroe, efisɛ misusuwii sɛ wubegye wo mmabea afi me nsam. 32 Na nea wubehu w'anyame wɔ ne nsam no rentena ase. Yɛn nkurɔfo yi anim na hwehwɛ nea ɛyɛ wo de wɔ me nkyɛn, na fa kɔ. Na Yakob nnim sɛ, Rahel na owiae. 33Na Laban kɔɔ Yakob ntamadan mu ne Lea ntamadan ne mfenaa baanu no ntamadan mu, nanso wanhu. Na ofi Lea ntamadan mu kɔɔ Rahel ntamadan mu.
34Na Rahel afa abusua honi no de ahyehyɛ yoma so agua mu atena so. Na Laban de ne nsa kekaa ntamadan mu hɔ nyinaa, nanso wanhu. 35Na ɔka kyerɛɛ n'agya sɛ: Mma ɛnnyɛ me wura abufuw sɛ mintumi mensɔre wɔ w'anim, efisɛ mabu me nsa. Na ɔpɛe, pɛe, pɛe, nanso wanhu ahoni no.
36Na Yakob bo fuwii, na ɔne Laban hamee, na Yakob ka kyerɛɛ Laban sɛ: Me mfomso ne dɛn, na me bɔne ne dɛn sɛ wutiw me ɔhyew so sɛɛ yi? 37Sɛ worebɛhwehwɛɛ me nneɛma nyinaa mu yi, wo fi mu ade bɛn na woahu wɔ mu? Saa, fa bɛto me nkurɔfo ne wo nkurɔfo anim wɔ ha, na wommu yɛn baanu ntam atɛn. 38Mfirihyia aduonu ni a metenaa wo nkyɛn, wo nguammere ne wo mmirekyi ampɔn, na wo nguan mu adwennini nso, manni bi. 39 Wɔn a mmoa kum wɔn no mamfa mammrɛ wo, me na mituaa so ka. Nea wowiaa no awia ne nea wowiaa no anadwo, me nsam na wubisae. 40Sɛɛ na ɛyɛɛ me ni: Ahohuru dee me awia, na awɔw dee me anadwo, na m'ani saree dwe. 41 Saa na midii wo fi mfirihyia aduonu. Wo mmabea baanu ho mesom wo mfe dunan, ne wo mmoakuw ho nso mfe asia, na wodan m'akatua ani mpɛn du. 42 Sɛ m'agya Nyankopɔn, Abraham Nyankopɔn ne Isak suro annyina m'akyi a, anka afei wugyaa me kwan nsapan. M'amane ne me nsa ano adwumayɛ na Onyankopɔn hui, na ɔkaa w'anim nnɛra anadwo. 43Na Laban bua see Yakob sɛ: Mmabea yi, me mma a, na mmammarima yi, me mma a, na nguan yi, me nguan a, na nea wuhu yi nyinaa, me dea. Na me mmabea yi, anaasɛ wɔn mma a wɔawo wɔn yi, menyɛ wɔn dɛn nnɛ?
44Afei bra ma yɛmpam, me ne wo, na ɛnyɛ me ne wo ntam adanse. 45 Na Yakob faa ɔbo de yɛɛ odum sii hɔ. 46Na Yakob ka kyerɛɛ ne nkurɔfo sɛ: Mommoaboa abo ano! Na wɔtasee abo yɛɛ no kuw; na wodidii wɔ kuw no so hɔ. 47Na Laban frɛɛ hɔ Yegar-sahaduta, ase ne: Adansekuw, na Yakob de, ɔfrɛɛ hɔ Galeed. 48 Na Laban kae sɛ: Kuw yi ne me ne wo ntam adanse nnɛ. Enti wɔfrɛ hɔ Galeed, ase ne: Adansekuw, 49ne Mispa, ase ne: Ahwɛe, efisɛ ose: Yɛtetew mu a, AWURADE nhwɛ me ne wo ntam. 50Sɛ woteetee me mmabea, na woware yerenom ka me mma ho a, hwɛ obi nka yɛn ho de nanso, Onyankopɔn ne me ne wo ntam dansefo. 51Na Laban ka kyerɛɛ Yakob sɛ: Hwɛ kuw yi, na hwɛ odum a mama so masi me ne wo ntam nso yi. 52Ekuw yi ne adanse, na odum yi ne adanse, sɛ me de, merentwa ekuw yi ho memma wo nkyɛn, na wo nso, worentwa ekuw yi ne odum yi ho mma me nkyɛn mmɛyɛ bɔne. 53 Abraham Nyankopɔn ne Nahor Nyankopɔn, wɔn agya Nyankopɔn mmu yɛn ntam atɛn. Na Yakob kaa n'agya Isak suro ho ntam. 54Na Yakob bɔɔ afɔre wɔ bepɔw no so, na ɔfrɛɛ ne nkurɔfo sɛ, wommedidi; na wodidii, na wɔtenaa bepɔw no so anadwo no.
55Na Laban sɔree anɔpatutu, na ofew ne nenanom ne ne mmabea no ano hyiraa wɔn, na osiim, san kɔɔ ne kurom.",https://www.bible.com/bible/3440/GEN.31.RATB
GYENESIS 32,"Yakob hyia Esau
1 Na Yakob sii ne kwan so. Na Onyankopɔn abɔfo behyiaa no. 2Na Yakob huu wɔn no, ɔkae sɛ: Onyankopɔn asafo ni. Na ɔtoo hɔ din: Mahanaim.
3 Na Yakob tutuu abɔfo dii n'anim kɔɔ ne nua Esau nkyɛn Seir asase so wɔ Edom wuram. 4Na ɔhyɛɛ wɔn sɛ: Sɛnea monka nkyerɛ me wura Esau ne sɛ: W'akoa Yakob se: Mekɔtenaa Laban nkyɛn na ɛhɔ na mewɔ de abedu sesɛɛ, 5na manya anantwi ne mfurum, nguan ne nkoa ne mfenaa; na masoma sɛ wɔmmɛka nkyerɛ me wura, na manya w'anim dom.
6Na abɔfo no san baa Yakob nkyɛn bɛkae sɛ: Yɛakɔ wo nua Esau nkyɛn, na ɔno nso ne mmarima ahanan reba abehyia wo. 7Ɛnna Yakob suroe sɛ, na ne ho hiaa no; na ɔkyɛɛ nkurɔfo a wɔwɔ ne nkyɛn, ne nguan, anantwi ne yoma no mu akuw abien kae sɛ: 8Sɛ Esau ba kuw biako so bekum wɔn a, ekuw a ɛbɛka no benya ɔkwan aguan.
9 Na Yakob kae sɛ: M'agya Abraham Nyankopɔn ne m'agya Isak Nyankopɔn, AWURADE a wusee me sɛ: San kɔ w'asase so ne w'abusua mu na mɛyɛ wo yiye no, 10 w'adɔe ne wo nokware a wode akyerɛ w'akoa yi mu biara nsɛ me, efisɛ mede me poma na mitwaa Yordan yi, na afei mayɛ akuw abien. 11Mesrɛ wo, yi me fi me nua, Esau nsam, efisɛ misuro no sɛ ɔbɛba abekum me ne ɛnanom ne wɔn mma nyinaa. 12 Wo na wokae sɛ: Yiye na mɛyɛ wo, na mɛma w'asefo ayɛ sɛ mpoano anwea a dodow nti wontumi nkan.
13Na ɔtenaa hɔ anadwo no; na oyii nea ɛwɔ ne nsam bi sɛ ɔde rekɔkyɛ ne nua Esau; 14mmirekyibere ahanu ne mpapo aduonu, nguammere ahanu ne adwennini aduonu, 15yoma a wɔma nufu ne wɔn mma aduasa, anantwibere aduanan ne anantwinini du, mfurummere aduonu ne mfurum anini du. 16Na ɔde hyɛɛ ne nkoa nsa akuwakuw, na ɔka kyerɛɛ ne nkoa no sɛ: Monsen nni me kan, na momma kuw ne kuw ntam mpan. 17Na ɔhyɛɛ nea odi kan no sɛ: Sɛ me nua Esau behyia wo, na obisa wo sɛ: Hena nipa ne wo, na ɛhe na worekɔ, na eyinom a edi w'anim yi yɛ hena dea? 18Ka kyerɛ no sɛ: W'akoa Yakob dea; ɛyɛ ayɛyɛde a wasoma de rebrɛ me wura Esau; na hwɛ, ɔno nso wɔ yɛn akyi. 19Na ɔhyɛɛ nea ɔto so abien ne nea ɔto so abiɛsa ne wɔn a wodi mmoakuw no akyi nyinaa nso sɛ: Sɛ mukohu Esau a, monka asɛm yi nkyerɛ no. 20Na monka nsi so sɛ: Hwɛ, w'akoa Yakob wɔ yɛn akyi. Na ose: Mede ayɛyɛde a edi m'anim yi merekɔpata no, ansa na mahu n'anim; ebia ɔbɛhwɛ m'anim. 21Na ayɛyɛde no sen dii n'anim; na ɔno de, ɔtenaa nsra no mu anadwo no.
22Na anadwo no ɔsɔree, na ɔfaa ne yerenom baanu, ne ne mmaawa baanu no, ne ne mma dubiako no de wɔn kotwaa Yabok asutwaree. 23Na ɔde wɔn twaa asubɔnten no, na ɔmaa nea ɔwɔ nyinaa twae.
Yakob ne ɔbɔfo bi tentam
24 Na ɛkaa Yakob nko ara. Na ɔbarima bi ne no bɛtentamee koduu adekyee. 25Na ɔbarima no hui sɛ ontumi no no, ɔkaa n'asen so tokuru mu, na Yakob dwonku huanee tentam a ɔne no tentamee no mu. 26 Na ɔbarima no kae sɛ: Ma menkɔ, na ade rekye. Na Yakob se: Meremma wonkɔ gye sɛ wuhyira me. 27Na obisaa no sɛ: Wo din de dɛn? Na ose: Yakob. 28 Na ɔkae sɛ: Wɔremfrɛ wo din Yakob bio, na wɔbɛfrɛ wo Israel, ase ne: Onyankopɔn kofoni, efisɛ wo ne Nyankopɔn ne nnipa ako, na woatumi. 29 Na Yakob bisaa no sɛ: Mesrɛ wo, kyerɛ me wo din. Na ose ɛdɛn nti na wubisa me din? Na ohyiraa no wɔ hɔ. 30 Na Yakob too hɔ din Peniel, ase ne: efisɛ ose: Me ne Nyankopɔn adi nhuanim nso me kra anya nkwa.
31Otwaa mu wɔ Peniel, bere a na owia apue no, na ɔtɔ gu so ne dwonku a ahuan no nti. 32Enti Israelfo nni ntini a ɛwɔ asen mu akwaa tokuru mu no de besi nnɛ, efisɛ ɔkaa Yakob dwonku tokuru mu, n'asen mu ntini no so.",https://www.bible.com/bible/3440/GEN.32.RATB
GYENESIS 33,"Yakob ne Esau nkabom
1 Na Yakob maa n'ani so hui, na hwɛ, Esau reba, na mmarima ahanan ka ne ho. Na ɔkyɛɛ ne mma mu maa Lea ne Rahel ne mmaawa baanu no. 2Na ɔde mmaawa no ne wɔn mma dii anim, na Lea ne ne mma dii hɔ, na Rahel ne Yosef dii akyiri. 3Na ɔno ankasa de, ɔsen dii wɔn anim, na ɔbɔɔ ne mu ase kɔɔ fam mpɛn ason de kosii sɛ oduu ne nua no nkyɛn. 4Na Esau tuu mmirika behyiaa no yɛɛ no atuu, na ɔde ne ti too ne kɔn ho, na ofew n'ano, na wosui. 5 Na ɔmaa n'ani so huu mmea no ne wɔn mma no, ɔkae sɛ: Henanom ne eyinom a wɔka wo ho yi? Na ose: ɛyɛ mma a Onyankopɔn de adom w'akoa. 6Na mmaawa no twiw bɛnee, wɔn ne wɔn mma, na wɔbobɔɔ wɔn mu ase. 7Na Lea nso ne ne mma twiw bɛnee bobɔɔ wɔn mu ase, na akyiri no Yosef ne Rahel twiw bɛnee bobɔɔ wɔn mu ase. 8 Na ɔkae sɛ: Na ɛdɔm a mihyiaa wɔn yi ase ne dɛn? Na ose: Sɛ ɛbɛyɛ na menya me wura anim dom. 9Na Esau kae sɛ: Nea mewɔ dɔɔso, me nua, ma wo de ntena hɔ mma wo. 10 Na Yakob kaa se: Dabida, mesrɛ wo, sɛ manya w'anim dom a, gye m'ayɛyɛde a ɛwɔ me nsam yi, na w'anim a mahu yi te sɛ obi hu Nyankopɔn anim, efisɛ w'ani asɔ me. 11 Mesrɛ wo, gye nhyira a wɔde abrɛ wo yi, efisɛ Onyankopɔn adom me, na mewɔ ade nyinaa. Na ɔhyɛɛ no, na ogyei. 12Na ɔkae sɛ: Ma yensim nkɔ, na minni w'anim. 13Na ɔka kyerɛɛ no sɛ: Me wura nim sɛ mma a wɔyɛ mmerɛw ne nguan ne anantwi a wɔma nufu ka me ho, na sɛ wopia wɔn dodo da koro a, nguankuw no nyinaa bewuwu. 14Enti ma me wura ntwam nni n'akoa kan, na me de, mɛnantew brɛoo, sɛnea mmoa a wodi m'anim ne mma no betumi, de akosi sɛ medu me wura nkyɛn wɔ Seir. 15Na Esau kae sɛ: Ma minnyaw wo nnipa a wɔka me ho yi bi. Na ose: Na wɔnyɛ dɛn? Ma minnya me wura anim dom. 16Ɛnna Esau san da no ara sii kwan so kɔɔ Seir.
17Na Yakob siim kɔɔ Sukot, na osii dan wɔ hɔ, na ɔbobɔɔ asese maa ne mmoa; enti wɔfrɛ hɔ Sukot, ase ne: Asese.
18Na Yakob fii Mesopotamia no, ɔnam beduu Sekem kurow a ɛwɔ Kanaan asase so no mu dwoodwoo, na osisii ne ntamadan wɔ kurow no anim. 19 Na ɔtɔɔ asase a osii ne ntamadan wɔ so no wɔ Sekem n'agya Hamor mma nkyɛn, nnwetɛbona ɔha. 20 Na osii afɔremuka wɔ hɔ, na ɔtoo no: El-Elohe-Israel, ase ne: Onyankopɔn, Israel Nyankopɔn.",https://www.bible.com/bible/3440/GEN.33.RATB
GYENESIS 34,"Sekem to Dina mmonaa
1 Na Lea babea Dina a ɔwoo no maa Yakob no fii adi sɛ ɔrekɔhwɛ asase no so mmea. 2Na asase no so otitiriw Hewini Hamor ba Sekem huu no no, ɔkyeree no, too no mmonaa guu ne ho fi. 3Na Sekem koma fam Yakob ba Dina ho, na ɔdɔɔ ababaa no, na otwaa ne bo too ne yam.
4Na Sekem ka kyerɛɛ n'agya Hamor sɛ: Kogye ababaa yi aware ma me. 5Na Yakob tee sɛ wahyɛ ne babea Dina ne no ada no; nso na ne mmammarima wɔ ne mmoa nkyɛn wɔ wuram, enti Yakob yɛɛ komm de kosii sɛ wɔbaa fie. 6Na Sekem n'agya Hamor fii adi kɔɔ Yakob nkyɛn sɛ ɔne no rekɔkasa. 7 Na Yakob mmammarima tee no, wofii wuram bae. Na ɛyɛɛ mmarima no yaw, na wɔn bo fuwii pa ara, sɛ Sekem adi Israel ho nkwaseasɛm sɛ ɔne Yakob babea akɔda, ade a ɛnsɛ sɛ wɔyɛ. 8Na Hamor ne wɔn kasae sɛ: Me ba Sekem akoma fam mo babea no ho, mesrɛ mo, momfa no mma no aware. 9Na mo ne yɛn nni ayeware, na momfa mo mmabea mma yɛn, na mo nso monware yɛn mmabea. 10Na mo ne yɛn ntena, na asase na ɛda mo anim yi, montena so nyɛ so adwuma nnya so ade. 11Na Sekem ka kyerɛɛ, Dina n'agya ne ne nuanom sɛ: Momma minnya mo anim dom, na biribiara a mubese me no, mɛma. 12 Munnye me tiade dodow ne akyɛde biara, na biribiara a mubese me no, mɛma, na momfa ababaa no mma me aware.
13Na Yakob mmammarima no kasae de nnaadaa buaa Sekem ne n'agya Hamor, efisɛ wagu wɔn nuabea Dina ho fi, 14na wɔka kyerɛɛ wɔn sɛ: Yɛrentumi saa ade yi yɛ, sɛ yɛde yɛn nua bɛma ɔbarima a ɔyɛ momonoto, efisɛ ɛno yɛ ahohora ma yɛn. 15Na eyi mu nko na yɛbɛpene mo, sɛ mobɛdan ayɛ sɛ yɛn, na wɔatwa mo mu mmarima nyinaa twetia. 16Ɛno na yɛde yɛn mmabea bɛma mo, na yɛabɛfa mo mmabea nso aware, na yɛne mo atena, na yɛayɛ ɔman koro. 17Na sɛ moantie yɛn, na moantwa twetia a, ɛnne yɛbɛfa yɛn babea akɔ.
18Na wɔn nsɛm no sɔɔ Hamor ne Hamor ba Sekem ani, 19sɛ ɔbɛyɛ saa ade no, efisɛ Yakob babea no sɔ n'ani, na ɔwɔ anuonyam sen n'agya fifo nyinaa. 20Na Hamor ne ne ba Sekem kɔɔ wɔn kurow abobow ano, na wɔne wɔn kurom mmarima kɔkasae sɛ: 21Nnipa yi, wɔne yɛn te asomdwoe mu, enti momma wɔntena asase yi so, na wɔnyɛ so adwuma. Na asase yi, hwɛ, ɛda wɔn anim haharaa. Momma yɛmfa wɔn mmabea nware, na yɛmfa yɛn mmabea nso mma wɔn. 22Na eyi nko mu na nnipa no bɛpene sɛ wɔne yɛn bɛtena, na yɛayɛ ɔman koro: sɛ yɛn mu mmarima nyinaa betwa twetia, sɛnea wɔatwa no. 23So wɔn mmoa ne wɔn ahonyade ne wɔn afieboa nyinaa renyɛ yɛn dea anaa? Momma yɛmpene wɔn ara, na wɔne yɛn ntena. 24Na wɔn a wɔnam Hamor kurow pon ano fi adi nyinaa tiee no, ne ne ba Sekem, na mmarima nyinaa, wɔn a wɔnam ne kurow pon ano fi adi nyinaa twitwaa twetia.
25 Na da a ɛto so abiɛsa a ne yaw kaa wɔn no, Yakob mmammarima baanu, Simeon ne Lewi a wɔyɛ Dina nuanom, fofaa wɔn nkrante kɔɔ kurow no so mpofirim kokum mmarima nyinaa. 26Na wɔde nkrante kum Hamor ne ne ba Sekem; na wɔde Dina fii Sekem fi hɔ bae.
27Yakob mmammarima no baa atɔfo no so bɛfow kurow no mu nneɛma, efisɛ wɔagu wɔn nua ho fi. 28Wɔn nguan, anantwi ne wɔn mfurum ne nea ɛwɔ kurow no mu ne nea ɛwɔ mfuw mu no, wɔfae, 29ne wɔn ahode nyinaa, wɔn mma nyinaa ne wɔn yerenom, wɔfaa wɔn nnommum, fow nea ɛwɔ fie nyinaa.
30 Na Yakob ka kyerɛɛ, Simeon ne Lewi sɛ: Moahaw me ama me ho abɔn wɔn a wɔte asase yi so, Kanaanfo ne Perisifo. Na me de, meyɛ asafo a misua yi, wɔbɛboaboa wɔn ho ano aba me so abekum me, na wɔasɛe me ne me fi. 31Na wose: So ɔnyɛ yɛn nuabea sɛ oguamanfo anaa?",https://www.bible.com/bible/3440/GEN.34.RATB
GYENESIS 35,"Onyankopɔn hyira Yakob wɔ Betel
1 Na Onyankopɔn ka kyerɛɛ, Yakob sɛ: Sɔre kɔ Betel kɔtena hɔ, na si afɔremuka wɔ hɔ ma Onyankopɔn a oyii ne ho kyerɛɛ wo ɛda a woreguan afi wo nua Esau anim no.
2 Ɛnna Yakob ka kyerɛɛ ne fifo ne wɔn a wɔka ne ho nyinaa sɛ: Montotow anyame ananafo a ɛwɔ mo mu ngu, na munnwira mo ho, na monsakra mo ntade. 3 Na momma yɛnsɔre nkɔ Betel, na minkosi afɔremuka wɔ hɔ memma Onyankopɔn a m'ahohia da otiee me, na odii m'akyi wɔ ɔkwan a mekɔe no mu no. 4 Ɛnna wɔde wɔn anyame ananafo a ɛwɔ wɔn nsam nyinaa ne wɔn aso mu nkaa maa Yakob, na Yakob de koraa dupɔn bi a ɛwɔ Sekem ho no ase. 5Na wosiim sɛ wɔrekɔ no; Onyankopɔn ho hu baa nkurow a atwa wɔn ho ahyia no so, na wɔantiw Yakob mma no.
6Na Yakob ne nkurɔfo a wɔka ne ho nyinaa duu Lus a ɛwɔ Kanaan asase so a ɛne Betel. 7 Na osii hɔ afɔremuka, na ɔfrɛɛ hɔ: El-betel, ase ne: Betel Nyankopɔn, efisɛ da a ɔreguan afi ne nua anim no, ɛhɔ na Onyankopɔn yii ne ho kyerɛɛ no.
8 Na Rebeka gyigyefo Debora wui, na wosiee no Betel anafo fam wɔ odum bi ase, na ɔtoo no din Alonbakut.
9Na Onyankopɔn yii ne ho kyerɛɛ Yakob bio, ne ba a ofii Mesopotamia bae no mu, na ohyiraa no. 10 Na Onyankopɔn ka kyerɛɛ no sɛ: Wo din de Yakob, nanso wɔremfrɛ wo Yakob bio, na mmom Israel ne wo din; na ɔtoo ne din Israel. 11 Na Onyankopɔn ka kyerɛɛ no sɛ: Mene Onyankopɔn Tweaduampɔn: dɔ na yɛ bebree; ɔman ne aman asafo befi wo mu aba, na ahene fi w'asen mu bɛba. 12Na asase a mede mama Abraham ne Isak no, wo na mede mɛma wo; na w'asefo a wobedi w'akyi no na mede asase no mɛma wɔn. 13 Na Onyankopɔn fii ne nkyɛn wɔ nea ɔne no kasae hɔ kɔɔ ɔsoro. 14 Na Yakob de odum sii nea ɔne no kasae hɔ, ɔbodum, na ohwiei ɔnom afɔre guu so, na ɔde ngo guu so. 15Na Yakob frɛɛ nea ɔne Nyankopɔn kasae hɔ Betel.
16Na wotutu fii Betel kɔe. Na aka ɔkwan tiaa bi na wɔadu Efrat no, awo kaa Rahel, na awo no den no. 17Na n'awo no mu yɛɛ den no, awogyefo no ka kyerɛɛ no sɛ: Nsuro, na eyi nso wobɛwo babarima. 18Na ne kra refi ne mu na ɔreyɛ awu no, ɔtoo no din Benoni, ase ne: M'amanehunu ba, na n'agya de, ɔfrɛɛ no Benyamin ase ne: Ahotɔ ba. 19 Na Rahel wui, na wosiee no Efrat a ɛne Betlehem no kwan nkyɛn 20Na Yakob sii ne da so dum, ɛne Rahel da so dum de besi nnɛ. 21 Na Israel tutu kosii ne ntamadan wɔ Eder abantenten akyi no ho.
22 Na Israel te asase no so no, Ruben ne n'agya abaawayere Bilha kɔdae, na Israel tee.
Yakob mma
(1 Berɛsosɛm 2.1-2)
23Nso Yakob mmammarima si dumien; Lea mma ne Ruben Yakob abakan ne Simeon, Lewi, Yuda, Isakar ne Sebulon. 24Rahel mma ne Yosef ne Benyamin. 25Na Rahel abaawa Bilha mma ne Dan ne Naftali. 26Na Lea abaawa Silpa mma ne Gad ne Aser. Eyinom ne Yakob mmammarima a wɔwoo wɔn maa no wɔ Mesopotamia.
Isak wu
27Na Yakob baa n'agya Isak nkyɛn wɔ Mamre, wɔ Kiriat-arba a ɛne Hebron, nea Abraham ne Isak tenae sɛ ahɔho no.
28Na Isak nna nyinaa si mfirihyia ɔha aduɔwɔtwe. 29 Na Isak gyaa mu, na owui, na otiw ne nananom kɔɔ asamando, na wabɔ akora, na nna amee no. Na ne mma Esau ne Yakob siee no.",https://www.bible.com/bible/3440/GEN.35.RATB
GYENESIS 36,"Esau asefo
(1 Berɛsosɛm 1.34-37)
1 Na eyinom ne Esau a wɔfrɛ no Edom no awo ntoatoaso: 2 Esau waree Kanaanfo mmea: Hetini Elon babea Ada ne Hewini Sibeon ba Ana babea Ohlibama, 3 ne Ismael babea Basmat, Nebaiot ne nuabea. 4Na Ada woo Elifas maa Esau, na Basmat woo Reuel. 5Na Oholibama woo Yeus ne Yalam ne Kora. Eyinom ne Esau mma a wɔwoo wɔn maa no wɔ Kanaan asase so.
6Na Esau faa ne yerenom ne ne mmammarima ne ne mmabea ne ne fifo nyinaa ne ne mmoa ne n'anantwi nyinaa ne n'ahonyade a onyae wɔ Kanaan asase so nyinaa, na ofii ne nua Yakob ho kɔɔ asase bi so. 7Efisɛ wɔn ahonyade dɔɔso sen nea wɔde tena faako, na asase a wɔyɛ so ahɔho no, wɔn mmoa dodow nti na wɔnsen so. 8Na Esau a ɔno ara ne Edom no kɔtenaa Seir bepɔw so.
9Na eyinom ne Edomfo agya Esau, a ɔte Seir bepɔw so no awo ntoatoaso: 10Esau mmammarima din ni: Esau yere Ada ba Elifas, Esau yere Basmat ba Reuel. 11Na Elifas mma ne Taman, Omar, Sefo, Gatam ne Kenas. 12Na Timna yɛ Esau ba Elifas yefam, no ɔwoo Amalek maa Elifas; eyinom ne Esau yere Ada mma. 13Na eyinom ne Reuel mma: Nahat ne Sera, Sama ne Misa; eyinom ne Esau yere Basmat mma. 14Na eyinom ne Esau yere Oholibama, Sibeon ba Ana babea no, mma: ɔwoo Yeus ne Yalam ne Kora maa Esau.
15Eyinom ne Esau mma mu atitiriw: Esau abakan Elifas mma: Atitiriw Teman, Omar, Sefo, Kenas, 16Kora, Gatam ne Amalek. Eyinom ne Elifas atitiriw wɔ Edom asase so; eyinom ne Ada mma. 17Na eyinom ne Esau ba Reuel mma: Atitiriw Nahat, Sera, Sama, ne Misa. Eyinom ne Reuel atitiriw wɔ Edom asase so; eyinom ne Esau yere Basmat mma. 18Na eyinom ne Esau yere Oholibama mma: Atitiriw Yeus, Yalam ne Kora. Eyinom ne Esau yere Oholibama, Ana ba, atitiriw no. 19Eyinom ne Esau mma, na eyinom ne wɔn atitiriw no; ɔne Edom.
Seir Asefo
(1 Berɛsosɛm 1.38-42)
20 Eyinom ne Horini Seir mma asase no sofo: Lotan, Sobal, Sibeon, Ana, 21Dison, Eser ne Disan. Eyinom ne Horifo a wɔyɛ Seir mma a wɔte Edom asase so no atitiriw. 22Na Lotan mma ne Hori ne Heman, na Lotan ne nuabea ne Timna. 23Na eyinom ne Sobal mma: Alwan, Manahat, Ebal, Sefo ne Onam.
24Na eyinom ne Sibeon mma: Aya ne Ana. Oyi ne Ana a na ɔhwɛ n'agya Sibeon mfurum no, a ohuu nsuɔhyew aniwa wɔ sare so no. 25Na eyinom ne Ana mma: Dison ne Oholibama, Ana babea. 26Na eyinom ne Dison mma: Hemdan Esban, Itran ne Keran. 27Eyinom ne Eser mma: Bilhan, Saawan ne Akan. 28Eyinom ne Disan mma: Us ne Aran. 29Eyinom ne Horifo atitiriw: Atitiriw Lotan, Sobal, Sibeon, Ana, 30Dison, Eser, ne Disan. Eyinom ne Horifo atitiriw a wɔyɛɛ wɔn atitiriw wɔ Seir asase so.
Edom Ahene
(1 Berɛsosɛm 1.43-54)
31Eyinom ne ahene a wodii Edom asase so ansa na obi dii Israel mma so hene. 32Na Bela, Beor ba, dii Edom hene, na ne kurow din de Dinhaba. 33Na Bela wui, na Sera ba Yobab a ofi Bosra bedii n'ade. 34Na Yobab wui, na Husam a ofi Teman asase so bedii n'ade. 35Na Husam wui, na Bedad ba Hadad a okum Midian wɔ Moab petee mu no bedii n'ade, na ne kurow din de Awit. 36Na Hadad wui, na Samla a ofi Masreka bedii n'ade. 37Na Samla wui, na Saul a ofi Rehobot a ɛda asu no ho no bedii n'ade. 38Na Saul wui, na Akbor ba Baal-hanan bedii n'ade. 39Na Akbor ba Baal-hanan wui, na Hadar bedii n'ade. Na ne kurow din de Pau, na ne yere din de Mehetabel, Mesahab babea Matred babea.
40Na eyinom ne Esau atitiriw no din, sɛnea wɔn mmusuakuw, wɔn tenabea ne wɔn din te: Atitiriw Timna, Ahoa, Yetet, 41Oholibama, Ela, Pinon, 42Kenas, Teman, Mibsar, 43Magdiel, ne Iram. Eyinom ne Edom a ɔne Esau, Edomfo agya no atitiriw, sɛnea wɔn tenabea te wɔ asase a wonyae no so.",https://www.bible.com/bible/3440/GEN.36.RATB
GYENESIS 37,"Wɔtɔn Yosef kɔ Misraim
1Na Yakob tenaa asase a n'agya yɛɛ so hɔho a ɛne Kanaan asase no so. 2Na eyinom ne Yakob awo ntoatoaso: Yosef dii mfirihyia dunsɔn no, ɔne ne nuanom kɔhwɛɛ nguan; na aberantewa no ne n'agya yerenom Bilha ne Silpa mma na ɛwɔ hɔ. Na Yosef bɛbɔ wɔn dimmɔne kyerɛ n'agya. 3Na esiane sɛ: Yosef yɛ ne nkwakoraa bere mu ba nti, Israel dɔ no sen ne mma nyinaa; enti ɔpam batakari fɛfɛɛfɛ bi maa no. 4Na ne nuanom hui sɛ wɔn agya dɔ no sen wɔn anuanom nyinaa no, wokyii no, na wɔamfa abodwo ne no ankasa.
5Na Yosef soo dae, na ɔka kyerɛɛ ne nuanom, na wokyii no sen kan no. 6Na ɔka kyerɛɛ wɔn sɛ: Muntie ɔdae a maso yi: 7Na hwɛ, yɛrekyekyere awi afiafi wɔ afum, na hwɛ, me afi no sɔre gyinae kyerebenn, na hwɛ, mo afiafi atwa ho ahyia, na ɛkotow me afi no. 8Na ne nuanom no ka kyerɛɛ no sɛ: So odi na wubedi yɛn so hene? Anaasɛ ɔhyɛ na wobɛhyɛ yɛn so? Na ne dae ne ne nsɛm no nti wɔkɔɔ so tan no pii. 9Na ɔsoo dae foforo bio, na ɔka kyerɛɛ ne nuanom sɛ: Hwɛ, maso dae bio, na hwɛ, owia ne ɔsram ne nsoromma dubiako akotow me. 10Na ɔka kyerɛɛ n'agya ne ne nuanom no, n'agya kaa n'anim sɛ ɔdae bɛn na woaso yi? So ɔba na me ne wo na ne wo nuanom bɛba abɛkotow fam wɔ w'anim? 11Na ne nuanom ani beree no; na n'agya de, ɔde asɛm no siei.
12 Na ne nuanom kɔhwɛɛ wɔn agya nguan wɔ Sekem. 13Na Israel ka kyerɛɛ Yosef sɛ: Wo nuanom yɛn nguan wɔ Sekem. Bra na mensoma wo, wɔn nkyɛn. Na ose: Mini. 14 Na ɔka kyerɛɛ no sɛ: Kɔ na kɔhwɛ sɛ wo nuanom ne nguan no ho ye anaa; na san bɛka kyerɛ me. Na ɔsomaa no fii Hebron bon mu, na okoduu Sekem. 15Na ɔbarima bi huu no, na hwɛ, ɔrewɔ wuram ntwɛtwɛdɛ. Na ɔbarima no bisaa no sɛ: Wohwehwɛ dɛn? 16Na ɔka kyerɛɛ no sɛ: Me nuanom na merehwehwɛ wɔn; mesrɛ wo, kyerɛ me faako a wɔyɛn wɔn mmoa no. 17Na ɔbarima no se: Wɔatutu afi ha; na metee sɛ wɔkae sɛ: Momma yɛnkɔ Dotan. Na Yosef tiw ne nuanom, na okohuu wɔn wɔ Dotan.
18Na wohuu no wɔ akyirikyiri. Na onnya nnuu wɔn nkyɛn no, wɔpam ne tiri so sɛ wobekum no. 19Na wosisee wɔn ho wɔn ho sɛ: Hwɛ, ɔdaesofo no na ɔreba no. 20Afei mommra mma yenkum no mfa no nto mmura yi bi mu, na yɛnka sɛ: Aboa bɔne bi na awe no, na yɛahwɛ nea ne dae no bewie.
21 Na Ruben tee no, ogyee no fii wɔn nsam kae sɛ: Mommma yennkum no. 22Na ose: Munnhwie mogya nngu, na momfa no nto sare so ha abura yi mu; na mommfa mo nsa nnka no. Ɔyɛɛ saa na anka wayi no afi wɔn nsam de no asan akɔma n'agya. 23 Na Yosef duu ne nuanom nkyɛn no, wɔworɔw n'atade, ne batakari fɛfɛɛfɛ a ɔhyɛ no, 24 na wɔde no kɔtoo abura no mu. Nso abura no da mpan, nsu nni mu. 25Na wɔtenaa ase didii. Na wɔmaa wɔn ani so hwɛe, na hwɛ, Ismaelfo akwantufo kuw bi a wofi Gilead rekɔ Misraim ne wɔn yoma a wɔsoso aduhuam ne akyenkyennuru ne kurobow reba.
26Na Yuda ka kyerɛɛ ne nuanom sɛ: Sɛ yekum yɛn nua na yesiw ne mogya so a, mfaso bɛn na ɛwɔ mu? 27Mommra mma yɛntɔn no mma Ismaelfo no, na mommma yɛmmfa yɛn nsa nnka no, efisɛ ɔyɛ yɛn nua ne yɛn mogya. Na ne nuanom no tiee no. 28 Na Midianfo aguadifo bi bɛsenee. Na wɔtwetwee Yosef yii no fii abura no mu, na wɔtɔn Yosef maa Ismaelfo no gyee nnwetɛbona aduonu. Na wɔde Yosef kɔɔ Misraim. 29 Na Ruben san baa abura no so, na hwɛ, Yosef nni abura no mu. Na osunsuanee ne ntade mu, 30na ɔsan baa ne nuanom nkyɛn bɛkae sɛ: Abofra no nni hɔ, na afei de, dɛn na menyɛ?
31Na wɔfaa Yosef atade no, na wokum ɔpapo bi, na wɔde atade no bɔɔ mogya no mu. 32Na wɔsoma ma wɔde batakari fɛfɛ no brɛɛ wɔn agya bɛkae sɛ; Eyi na yɛahu, hwɛ sɛ wo ba no atade ni anaa? 33 Na ɔhwɛe no, ɔkae sɛ ɛyɛ me ba atade a! Aboa bɔne bi na awe no, ampa ara wɔatetew Yosef mu. 34 Ɛnna Yakob sunsuanee ne ntade mu, na ɔde ayitoma bɔɔ n'asen, na osuu ne ba no kyɛe. 35Na ne mmammarima nyinaa ne ne mmabea nyinaa sɔree sɛ wɔbɛkyekye ne werɛ, nanso wamma wɔankyekye ne werɛ, na ose: Mede awerɛhow yi ara mɛkɔ me ba nkyɛn wɔ asaman. Na n'agya suu no.
36Na Midianfo no kɔtɔn no wɔ Misraim maa Potifar a ɔyɛ Farao piani ne n'ankɔbeafo so panyin no.",https://www.bible.com/bible/3440/GEN.37.RATB
GYENESIS 38,"Yuda ne Tamar
1Na ɛbae sɛ, bere no ara mu, Yuda fii ne nuanom nkyɛn kɔe, na ɔkɔtenaa Adulamni bi a wɔfrɛ no Hira nkyɛn. 2Na Yuda huu Kanaanni bi a wɔfrɛ no Sua, babea bi wɔ hɔ, na ɔwaree no ne no dae. 3Na onyinsɛnee, na ɔwoo babarima, na ɔtoo no din Er. 4Na onyinsɛnee bio woo babarima, na ɔtoo ne din Onan. 5Na onyinsɛnee bio woo babarima, na ɔtoo ne din Sela. Na ɔwoo no no, na ɔwɔ Kesib.
6Na Yuda waree yere bi a wɔfrɛ no Tamar maa n'abakan Er. 7Na Yuda abakan Er yɛɛ bɔne AWURADE anim, na AWURADE kum no.
8 Na Yuda ka kyerɛɛ Onan sɛ: Kɔ wo nua yere no ho, na fa no kunabea, na wo mma ma wo nua. 9Na Onan nim sɛ mma no renyɛ ne dea, enti sɛ ɔkɔ ne nua yere no ho a, ɔma ne ho nsu no gu fam sɛe, na wanwo mma amma ne nua no. 10Na nea ɔyɛe no yɛɛ bɔne wɔ AWURADE anim, enti okum ɔno nso.
11Na afei Yuda ka kyerɛɛ n'ase Tamar sɛ: Kɔtena kuna mu wɔ w'agya fi kosi sɛ me ba Sela benyin. Efisɛ ose: anyɛ saa a, ɔno nso bewu sɛ ne nuanom. Na Tamar kɔe kɔtenaa n'agya fi.
12Na ɛkyɛe kyɛe no, Sua babea, Yuda yere no, wui. Na Yuda werɛ kyekyee no, ɔne n'adamfo Hira Adulamni no kɔɔ ne nguan ho twitwafo nkyɛn wɔ Timnat. 13Na wɔkɔka kyerɛɛ Tamar sɛ: Hwɛ, wo asew rekɔ Timnat akotwitwa ne nguan ho. 14Na oyii ne kuna atade fii ne ho, na ɔde nkataanim kataa n'anim, na ɔbobɔw ne ho, na ɔkɔtenaa Enaim kurotia wɔ Timnat kwan ho, efisɛ wahu sɛ Sela anyin, na wɔamfa no amma no aware. 15Na Yuda huu no no, esiane sɛ wakata n'anim nti, obuu no sɛ oguamanfo. 16 Na ɔman kɔɔ ne nkyɛn ɔkwan no ho se: Ma me ne wo nkɔda ɛ, nso onnim sɛ n'ase a. Na ose: Dɛn na wobɛma me na wo ne me ada? 17Na ose: Mɛma wɔde aberekyi ba afi nguan mu abrɛ wo. Na ose: Ɛnne si me awowa kosi sɛ wode bɛba. 18Na ɔkae sɛ: Dɛn na memfa minsi wo awowa? Na ose: Wo nsɔanokaa ne wo hama ne wo nsam poma. Na ɔde maa no, na ɔne no dae, na onyinsɛnee. 19Na ɔsɔree, na ɔkɔe, na oyii ne nkataanim fii ne ho, na ɔhyɛɛ ne kuna atade no. 20Na Yuda de aberekyi ba no maa n'adamfo Adulamni no sɛ ɔmfa nkogye n'awowade no wɔ ɔbea no nsam mmrɛ no, nanso wanhu no. 21Na obisaa kurom hɔfo sɛ: Oguamanfo a ɔte Enaim kwan ho no wɔ he? Na wose: Oguamanfo bi nni ha. 22Na ɔsan baa Yuda nkyɛn bɛkae sɛ: Manhu no, nanso kurom hɔfo se: Oguamanfo bi nni hɔ. 23Na Yuda se: Ma ɔmfa, na yɛn ani anwu. Hwɛ, mama wode aberekyi ba yi akɔma no, na woanhu no. 24Na ɛbɛyɛ asram abiɛsa akyi no, wɔbɛka kyerɛɛ Yuda sɛ: W'ase Tamar abɔ aguaman, nanso hwɛ, wanyinsɛn aguamammɔ no mu. Na Yuda se: Monkɔfa no mmra na wɔnhyew no. 25Na wɔkɔfaa no bae no, ɔsoma kɔka kyerɛɛ ne sew no sɛ ɔbarima a ne nneɛma ni no, ne ho na manyinsɛn. Na ose: Hwehwɛ mu ɛ, na hwɛ, hena nsɔanokaa ne hama ne poma ni? 26Na Yuda hui no, ɔkae sɛ ɔteɛ sen me, efisɛ mamfa no mamma me ba Sela. Nanso ɔne no anna bio.
27Na eduu n'awo so no, hwɛ, na nta na ɛwɔ ne yam. 28Na ɔrewo no, obiako yii ne nsa, na awogyefo no soo ne nsa no mu de asaawa kɔkɔɔ kyekyeree kae sɛ: Oyi na ofii adi kan. 29 Na ɔtwee ne nsa kɔɔ mu no, na hwɛ, ne nua no fii adi, na ɔkae sɛ ɛdɛn na wotew mu? Wo so na ntewmu no wɔ. Enti wɔtoo no din Peres. 30Na akyiri no, ne nua a asaawa kɔkɔɔ bɔ ne nsa so no bae, na wɔtoo no din Sera, ase ne Kɔkɔɔ.",https://www.bible.com/bible/3440/GEN.38.RATB
GYENESIS 39,"Yosef ne Potifar yere
1 Na wɔde Yosef kɔɔ Misraim. Na Farao piani Potifar a ɔyɛ ankɔbeafo so panyin na ɔyɛ: Misraimni tɔɔ no Ismaelfo a wɔde no kɔɔ hɔ no nkyɛn. 2AWURADE dii Yosef akyi, na ɔyɛɛ ɔbarima a ne ho wɔ siade, na ɔtenaa ne wura Misraimni no fi. 3Na ne wura hui sɛ: AWURADE di n'akyi na AWURADE ma nea ɔyɛ nyinaa yɛ yiye n'abasa so no, 4Yosef nyaa n'anim dom, na ɔsom no; na ɔde no sii ne fi so, na ɔde nea ɔwɔ nyinaa hyɛɛ ne nsa. 5 Na efi bere a ɔde no sii ne fi ne nea ɔwɔ nyinaa so no, Yosef nti AWURADE hyiraa Misraimni no fi, na AWURADE nhyira baa nea ɔwɔ nyinaa so, ofie ne afum. 6Na ɔde nea ɔwɔ nyinaa hyɛɛ Yosef nsa, na ɔwɔ hɔ nti, ɔnhwɛ biribiara gye aduan a ɔno ara di. Nso Yosef ho ne n'anim yɛ fɛ.
7 Na ɛbae sɛ nsɛm yi akyi no, ne wura yere tuu n'ani sii Yosef so, na ɔkae sɛ: Wo ne me mmɛda. 8Nanso wampene, na ɔka kyerɛɛ ne wura yere no sɛ: Hwɛ, sɛ me wura anya me nti, ɔnhwɛ nea ɛwɔ ne fi, na ɔde nea ɔwɔ nyinaa ahyɛ me nsa. 9 Obiara nyɛ kɛse nsen me ofie ha, na ɔnkame me biribiara gye wo, sɛ ne yere ne wo ntia. Na ɛdɛn na menyɛ amumɔyɛ kɛse yi, na menyɛ bɔne mintia Onyankopɔn? 10Na ɔka saa daa daa kyerɛ Yosef, nanso Yosef ampene sɛ ɔne no bɛda, na wakɔ ne ho. 11Na saa bere no mu, da bi ɔkɔɔ ɔdan no mu sɛ ɔrekɔyɛ n'adwuma, na ofie hɔfo no mu biara nni hɔ no, osoo n'atade mu kae sɛ: Wo ne me mmɛda! 12Na ogyaw n'atade no wɔ ne nsam guan fii adi.
13Na ohui sɛ, wagyaw n'atade wɔ ne nsam aguan afi adi no, 14ɔfrɛfrɛɛ ne fifo ka kyerɛɛ wɔn sɛ: Monhwɛ, wakɔfa Hebrini yi aba rebedi yɛn ho fɛw: waba me nkyɛn sɛ ɔne me rebɛda, na mede nne kɛse meteɛɛm; 15na ɔtee sɛ memaa me nne so meteɛɛm no, ogyaw n'atade wɔ me nsam, na oguan fii adi. 16Na ɔde n'atade no guu ne nkyɛn kosii sɛ ne wura baa ofie. 17Na ɔkaa saa nsɛm yi ara kyerɛɛ no sɛ: Akoa Hebrini a wokɔfaa no brɛɛ yɛn no aba me nkyɛn sɛ ɔrebedi me ho fɛw; 18na memaa me nne so meteɛɛm no, ogyaw n'atade wɔ me nsam, na oguan fii adi.
19Na ne wura tee ne yere nsɛm a ɔka kyerɛɛ no sɛ: Saa ade yi na w'akoa no ayɛ me no, ne bo fuwii, 20na Yosef ne wura faa no de no kɔtoo afiase, nea ɔhene nneduafo gu, na ɔdaa afiase hɔ.
Onyankopɔn di n'akyi
21Na AWURADE dii Yosef akyi, na ɔdom no, na ɔmaa n'anim baa nyam wɔ afiasehwɛfo no anim. 22Na afiasehwɛfo no de nneduafo a wɔwɔ afiase hɔ nyinaa hyɛɛ Yosef nsa, na biribiara a wɔyɛ wɔ hɔ no, ɔno na ɔyɛ. 23Afiasehwɛfo no anhaw ne ho anhwɛ biribiara a ɔde hyɛɛ Yosef nsa no, efisɛ AWURADE dii n'akyi, na nea ɔyɛe nyinaa, AWURADE ma ɛyɛɛ yiye.",https://www.bible.com/bible/3440/GEN.39.RATB
GYENESIS 40,"Nneduafo baanu no adaeso
1Na nsɛm yi akyi no, Misraim hene nsahyɛfo ne n'abodootofo fom wɔn wura, Misraim hene no. 2Na Farao bo fuw n'asomfo baanu no, nsahyɛfo so panyin ne abodootofo so panyin no. 3 Na ɔde wɔn koguu afiase wɔ ankɔbeafo so panyin no fi, faako a Yosef da hɔ. 4Na ankɔbeafo so panyin no maa Yosef hwɛɛ wɔn so som wɔn; na wɔkyɛɛ afiase hɔ kakra.
5Na Misraim hene nsahyɛfo ne n'abodootofo a wogu afiase hɔ no baanu nyinaa sosoo adae anadwo koro, ɛsono oyi ne ne dae asekyerɛ, na ɛsono oyi nso de. 6Na Yosef kɔɔ wɔn nkyɛn anɔpa kɔhwɛɛ wɔn, na hwɛ, wɔayeyɛ bosobosoo. 7Na obisaa Farao asomfo a wɔne no gu afiase wɔ ne wura fi no sɛ, ɛdɛn nti na nnɛ mo anim ayɛ siamosiamoo sɛɛ? 8 Na wɔka kyerɛɛ no sɛ: Yɛasoso adae, nso obiara nni hɔ a ɔbɛkyerɛ yɛn ase. Na Yosef ka kyerɛɛ wɔn sɛ: So nkyerɛase no mfi Nyankopɔn hɔ anaa? Monka nkyerɛ me ɛ! 9Ɛnna nsahyɛfo so panyin no kaa ne dae kyerɛɛ Yosef sɛ: Me dae mu no, na hwɛ, obobe bi si m'anim, 10na obobe no abɔ nkorabata abiɛsa, na ayɛ sɛ ɛrefefɛw, na anyin agu nhwiren, na abɔ akasiaw ayɛ aba a abere. 11Na Farao kuruwa kura me na metetew bobe aba no mikyi miguu Farao kuruwa no mu, na mede kuruwa no mehyɛɛ Farao nsa. 12Na Yosef ka kyerɛɛ no sɛ: Ne nkyerɛase ni: Nkorabata abiɛsa no yɛ nnansa; 13na aka nnansa na Farao ayi wo de wo asan akodi wo dibea bio, na wode Farao kuruwa ahyɛ ne nsa sɛ kan a woyɛ ne nsahyɛfo no. 14Nanso sɛ ɛyɛ a, kae me, na sɛ esi wo yiye a, yɛ me adɔe, na bɔ me din kyerɛ Farao, na beyi me ɔdan yi mu, 15 efisɛ owia na wowiaa me Hebrifo asase so, na ɛha nso menyɛɛ hwee a anka ɛsɛ sɛ wɔde me bɛto amoa yi mu. 16Na abodootofo so panyin no hui sɛ nkyerɛase no ye no, ɔka kyerɛɛ Yosef sɛ: Me nso, me dae mu no, na hwɛ, aboodoo nkyerɛnkyɛ abiɛsa a esisi so wɔ m'atifi. 17Na kyerɛnkyɛ a edi soro no mu, na Farao anom atoduan nyinaa bi wɔ; na nnomaa redi wɔ kyerɛnkyɛ no mu wɔ m'atifi. 18Na Yosef buae sɛ: Ne nkyerɛase ni: Nkyerɛnkyɛ abiɛsa no yɛ nnansa; 19na aka nnansa na Farao ayi wo afi ha, na wasɛn wo dua ho ma nnomaa adi wo nam afi wo ho.
20Na da a ɛto so abiɛsa a ɛyɛ Farao awoda no, ɔtow ne nkoa nyinaa pon, na oyii nsahyɛfo so panyin ne abodootofo so panyin no de wɔn baa ne nkoa anim; 21na ɔsan de nsahyɛfo so panyin no sii ne nsahyɛ so bio a ɔde kuruwa hyɛ Farao nsa. 22Na abodootofo so panyin no de, ɔsɛn no, sɛnea Yosef kyerɛɛ wɔn ase no.
23 Nanso nsahyɛfo so panyin no ankae Yosef, na ne werɛ fii no.",https://www.bible.com/bible/3440/GEN.40.RATB
GYENESIS 41,"Yosef kyerɛ Farao dae ase
1Na mfirihyia abien akyi no, Farao soo dae, na hwɛ, ogyina asubɔnten Nil no ho. 2Na hwɛ, anantwibere ason a wɔn ho yɛ fɛ na wɔn ho tua wɔn ho fi asubɔnten no mu bae bedidii sare no so. 3Na hwɛ, anantwibere ason foforo a wɔn ho yɛ tan na wɔafomfɔn nso fi asubɔnten no mu dii wɔn akyi bae, na wobegyinaa anantwi ason no nkyɛn wɔ asubɔnten no kɔn so. 4Na anantwi a wɔn ho yɛ tan na wɔafomfɔn no memmenee ason a wɔn ho yɛ fɛ na wɔn ho tua wɔn ho no. Na Farao nyanee. 5Na ɔdae, na ɔsoo dae bio, na hwɛ, awi mmɛtem ason a ɛtoatoa so na eye refifi wɔ nan koro so. 6Na hwɛ, mmɛtem ason nkorowankorowa a apuei mframa akisa no fifi dii akyiri bae. 7Na mmɛtem nkorowankorowa no memmenee mmɛtem ason a ɛtoatoa so na awi wɔ mu no. Na Farao nyanee, na hwɛ, ɛyɛ dae. 8 Na anɔpa no ne ho hiahiaa no, na ɔsoma kɔfrɛfrɛɛ Misraim kyerɛwfo nyinaa ne ɛhɔ anyansafo nyinaa, na Farao kaa ne dae no kyerɛɛ wɔn, nanso obiara antumi ankyerɛ Farao dae no ase. 9Ɛnna nsahyɛfo mu panyin no ka kyerɛɛ Farao sɛ: Mekae me mfomso nnɛ. 10Farao bo fuw ne nkoa, na ɔde me ne abodootofo so panyin no, kɔtoo duam ankɔbeafo so panyin fi no, 11yɛsosoo adae anadwo koro no ara, me ne no, ɛsonsono yɛn dae a yɛsosoe ne emu biara nkyerɛase. 12Na Hebrini aberante bi a ɔyɛ ankɔbeafo so panyin no akoa ne yɛn na ɛwɔ hɔ, na yɛkeka kyerɛɛ no, na ɔkyerɛɛ yɛn, yɛn adae no ase, sɛnea ebiara te. 13Na sɛnea ɔkyerɛɛ yɛn ase no, saa ara na ɛbae; wɔde me san kodii me dibea, na ɔno de, wɔsɛn no.
14Na Farao soma ma wɔkɔfrɛɛ Yosef na wɔyɛɛ ntɛm yii no fii afiase hɔ, na woyii ne tinwin sakraa ne ntade, na ɔbaa Farao anim. 15Na Farao ka kyerɛɛ Yosef sɛ: Maso dae, nso obiara nni hɔ a otumi kyerɛ ase; na wo na mate wo nka sɛ, wote dae a, wutumi kyerɛ ase. 16 Na Yosef buaa Farao sɛ: Enni me fam, na mmom Onyankopɔn na ɔmfa mmuae pa mma Farao. 17Na Farao ka kyerɛɛ Yosef sɛ: Me dae mu no, hwɛ, migyina asubɔnten Nil no kɔn so. 18Na hwɛ, anantwi ason a wɔn ho tua wɔn ho na wɔn ho yɛ fɛ fi nsu no mu bae bedidii wɔ wuram hɔ. 19Na hwɛ, anantwi ason foforo nso a wɔyɛ kanyankanyan na wɔn ho yɛ tan yiye, na wɔafomfɔn a minhuu wɔn ho tan no so bi wɔ Misraim asase nyinaa so da, dii wɔn akyi bae. 20Na anantwi a wɔafomfɔn na wɔn ho yɛ tan no memmenee kan anantwi ason a wɔadɔ no. 21Na woduu wɔn yafunu mu no, obi anhu sɛ wɔadu wɔn yafunu mu, na wɔn ho da so yɛ tan sɛ kan no ara. Ɛnna minyanee. 22Na mihui wɔ me dae mu sɛ awi mmɛtem ason a ɛtoatoa so na eye refifi nan koro so. 23Na hwɛ, mmɛtem ason a ahow na ayɛ ntraantraa, na apuei mframa ama akisa dii akyiri fifii. 24Na mmɛtem ntraantraa no memmenee mmɛtem ason a eye no. Na maka makyerɛ nkonyaayifo no, nso obiara antumi ankyerɛ me ase.
25Na Yosef ka kyerɛɛ Farao sɛ: Farao adae no yɛ biako; Onyankopɔn rekyerɛ Farao nea ɔrebɛyɛ. 26Anantwi pa ason no yɛ mfe asɔn, na mmɛtem ason a eye no nso yɛ mfe asɔn; ɛyɛ dae biako. 27Na anantwi ason a wɔafomfɔn a wɔn ho yɛ tan a wodii wɔn akyi bae no ne mmɛtem ason afuruntum a apuei mframa akisa no bɛyɛ mfirihyia ason kɔm. 28Ɛne asɛm a maka makyerɛ Farao: Nea Onyankopɔn rebɛyɛ na ɔde akyerɛ Farao yi: 29Hwɛ, mfirihyia ason reba a aduan bebree bɛba Misraim asase nyinaa so. 30Na ɛno akyi no, ɔkɔm bɛba mfirihyia ason ama werɛ afi aduan bebrebe no nyinaa wɔ Misraim asase so, na ɔkɔm no bɛhyew asase no, 31na ɔkɔm a ebedi akyiri no nti wɔrenhu asase no so aduan bebrebe no bio, efisɛ ɔkɔm no mu bɛyɛ dennennen. 32Na dae no a ɛyɛɛ mmɔho abien maa Farao no ase ne sɛ: Onyankopɔn ahyɛ saa ade no ampa, na Onyankopɔn rebɛyɛ no ntɛmntɛm.
33Na afei Farao nhwehwɛ onipa a ɔyɛ ɔbadwemma ne onyansafo mfa no nsi Misraim asase so. 34Na Farao nyɛ eyi, na onsisi asase no so ahwɛfo, na wonnyigye Misraim asase so aduan so ntotoso anum anum mfirihyia ason a aduan bebree wɔ mu no mu. 35Na ma wɔmmoaboa mfirihyia pa a ɛrebɛba yi mu aduan nyinaa ano, na wɔmfa awi ngugu asan so sɛnea Farao bɛhyɛ, na ɛnyɛ nkurow mu aduan, na wɔmfa nsie. 36Na ayɛ aduan a wɔakora ama asase no asie mfirihyia ason kɔm a ɛbɛba Misraim asase so no, na asase no ansɛe wɔ ɔkɔm no mu.
Yosef anuonyamhyɛ
37Na asɛm no sɔɔ Farao ne ne nkoa nyinaa ani. 38 Na Farao ka kyerɛɛ ne nkoa sɛ: Yebetumi anya onipa bi a ɔte sɛ oyi a Onyankopɔn honhom wɔ ne mu yi anaa? 39Na Farao ka kyerɛɛ Yosef sɛ: Sɛ Onyankopɔn ayi eyi nyinaa akyerɛ wo yi, obiara nni hɔ a ɔyɛ ɔbadwemma ne onyansafo sɛ wo. 40 Wubedi me fi so, na w'anom asɛm so na me man nyinaa bedi, gye ahengua nko so na mɛsen wo. 41 Na Farao ka kyerɛɛ Yosef sɛ: Hwɛ, mede wo masi, Misraim asase nyinaa so. 42 Na Farao yii nsɔanokaa fii ne nsa de hyɛɛ Yosef nsa, na ɔhyɛɛ no sedaa nnwira atade, na ɔde sika ntweaban guu ne kɔn mu, 43na ɔma ɔtenaa ne teaseɛnam a ɛto so abien mu, na wɔteɛɛm dii n'anim sɛ: Mommɔ mo mu ase! Na ɔde no sii Misraim asase nyinaa so. 44Na Farao ka kyerɛɛ Yosef sɛ: Mene Farao, na obiara renkwati wo nyɛ bribiara wɔ Misraim asase nyinaa so. 45Na Farao frɛɛ Yosef sɛ Safnat-panea. Na ɔde On sɔfo Potifera babea Asnat maa no aware. Na Yosef fii adi kokyinii Misraim asase so. 46Na Yosef kopuee Misraim hene Farao anim no, na wadi mfirihyia aduasa. Na Yosef fii Farao anim hɔ kokyinii Misraim asase nyinaa so.
47Na ahotɔ mfirihyia ason no mu no, aduan pii baa asase no so ma ebuu so. 48Na ɔboaboaa ahotɔ mfirihyia ason a ɛbaa Misraim asase so no mu aduan nyinaa ano, na ɔde aduan no siee nkurow no mu; nkuraa a atwa ho ahyia mu aduan na ɔde siee nkurow no mu. 49Na Yosef boaboaa awi ano pii pa ara sɛ mpoano anwea de kosii sɛ wogyaee kan, efisɛ wontumi nkan.
50Na wɔwoo mma baanu maa Yosef ansa na ɔkɔm mfirihyia no dui; wɔn na On sɔfo Potifera ba Asnat wo maa no. 51Na Yosef too abakan no din Manase, efisɛ ose: Onyankopɔn ama me werɛ afi m'amane ne m'agya fi nyinaa. 52Na ɔtoo nea ɔto so abien no din Efraim, efisɛ ose: Onyankopɔn ama madɔ wɔ m'amanehunu asase yi so. 53Na mmoroso a ɛbaa Misraim asase so mfirihyia ason no to twae.
54Na ɔkɔm mfirihyia ason no fii ase bae, sɛnea Yosef kae no, na ɔkɔm baa nsaase nyinaa so. Na Misraim asase nyinaa so de, na aduan wɔ hɔ. 55Na ɔkɔm kaa Misraim asase nyinaa no, ɔman no kosuu kɔm kyerɛɛ Farao. Na Farao ka kyerɛɛ Misraim nyinaa sɛ: Monkɔ Yosef nkyɛn, nea ɔbɛka akyerɛ mo no, monyɛ. 56Na ɔkɔm no baa asase no so nyinaa. Na Yosef buebuee aduankora adan no nyinaa, na ɔtɔn aburow maa Misraimfo no, na ɔkɔm no mu yɛɛ den Misraim asase so. 57 Na aman nyinaa baa Misraim bɛtɔɔ aduan wɔ Yosef nkyɛn, efisɛ ɔkɔm no mu yɛɛ den wɔ asase nyinaa so.",https://www.bible.com/bible/3440/GEN.41.RATB
GYENESIS 42,"Yakob soma ne mma Misraim aduantɔ
1Na Yakob tee sɛ aduan wɔ Misraim no, ɔka kyerɛɛ ne mmammarima no sɛ ɛdɛn na mohwehwɛ mo ho anim yi? 2Na ose: Monhwɛ, mate sɛ aduan wɔ Misraim. Munsian nkɔ hɔ nkɔtɔ bi wɔ hɔ mmrɛ yɛn, na yɛntena ase, na yɛanwu. 3Ɛnna Yosef nuanom mu du sian kɔɔ Misraim aduantɔ. 4Na Yosef nua Benyamin de, Yakob ansoma no anka ne nuanom no ho ankɔ, na ose: Ebia abew bi bɛbew no. 5Na Israel mma no de wɔn ho fraa wɔn a wɔbaa aduantɔ no mu, efisɛ ɔkɔm no aba Kanaan asase so bi. 6Na Yosef ne asase no so tumfo, ɔne nea ɔtɔn aduan ma asase no sofo nyinaa. Na Yosef nuanom bae bɛkotow no de wɔn anim butubutuw fam. 7Na Yosef ani bɔɔ ne nuanom no anim no, ohuu wɔn, nanso ɔyɛɛ ne ho sɛ ɔnanani wɔ wɔn anim, na opoopoo n'ani kasa kyerɛɛ wɔn sɛ ɛhe na mufi bae? Na wose: Yefi Kanaan asase so na yɛbaa aduantɔ. 8Na Yosef huu ne nuanom no; na wɔn de, wɔanhu no. 9 Na Yosef kaee adae a ɔsosoe wɔn ho no; na ɔka kyerɛɛ wɔn sɛ: Moyɛ akwansrafo, asase yi ho akwan na morebɛhwehwɛ. 10Na wɔka kyerɛɛ no sɛ: Dabi, me wura, na aduantɔ na wo nkoa bae. 11Yɛn nyinaa yɛ ɔbarima biako mma, yɛyɛ anokwafo, wo nkoa nyɛ akwansrafo. 12Na ɔka kyerɛɛ wɔn sɛ: Dabi, na asase yi ho akwan na moreba abɛhwehwɛ. 13Ɛnna wose: Wo nkoa yɛ anuanom dumien. Yɛyɛ ɔbarima biako mma wɔ Kanaan asase so, na hwɛ, ɔkaakyire no wɔ yɛn agya nkyɛn nnɛ, na obiako de, onni hɔ. 14Ɛnna Yosef ka kyerɛɛ wɔn sɛ: Sɛ ɛte ara ne sɛ meka me kyerɛɛ mo sɛ Moyɛ akwansrafo. 15Eyi na mede mɛsɔ mo ahwɛ: Sɛ Farao te ase yi, moremfi ha nkɔ gye sɛ mo nua kumaa no ba ha ansa.
16Monsoma mo mu biako, na ɔnkɔfa mo nua no mmra, na mo de, wɔmfa mungu afiase, na wɔnhwehwɛ mo nsɛm no mu, sɛ nokware wɔ mu anaa; anyɛ saa de a, sɛ Farao te ase yi, moyɛ akwansrafo. 17Na ɔde wɔn koguu afiase nnansa.
18Na da a ɛto so abiɛsa no, Yosef ka kyerɛɛ wɔn sɛ: Monyɛ eyi, na montena ase, na me de, misuro Onyankopɔn. 19Sɛ moyɛ anokwafo a, momma wɔnkyere mo nuanom yi mu biako ntena mo nnedua fi ha, na mo de, ɔkɔm a ɛwɔ mo afi mu nti, momfa aduan no nkɔ. 20Na momfa mo nua kumaa no mmrɛ me, na mo nsɛm ayɛ nokware, na moanwu. Na wɔyɛɛ sa.
21 Na wosisee wɔn ho wɔn ho sɛ: Ampa ara, yedi yɛn nua no ho fɔ, sɛ yehuu ne ahohiahia, na ɔsrɛɛ yɛn mmɔborohunu, na yɛantie; enti na saa ɔhaw yi aba yɛn so. 22 Na Ruben buaa wɔn sɛ: Manka mankyerɛ mo sɛ: Monnyɛ abofra no bɔne bi, na moantie? Na hwɛ, ne mogya na wɔrehwehwɛ yi. 23Na wonnim sɛ, Yosef te, efisɛ ɔkyeame na odi wɔn ntam yi wɔn ano.
24Na ɔdan ne ho fii wɔn nkyɛn kosui. Na ɔsan baa wɔn nkyɛn bio ne wɔn bɛkasae, na oyii Simeon wɔ wɔn mu, na ɔkyekyeree no wɔn anim hɔ ara.
25Ɛnna Yosef hyɛɛ sɛ, wɔmfa aburow nhyehyɛ wɔn nkotoku no mama, na wɔnnan wɔn mu biara dwetɛ nhyɛ mu, na wɔmma wɔn akwansoduan. Na wɔyɛɛ wɔn sa. 26Na wɔde wɔn aburow no soasoaa wɔn mfurum, na wofii hɔ kɔe. 27Na wɔn mu biako buee ne kotoku ano sɛ ɔrema n'afurum aduan wɔ asoɛe no, ohui, na hwɛ, ne dwetɛ hyɛ ne kotoku ano. 28Na ɔka kyerɛɛ ne nuanom sɛ: Wɔadan me dwetɛ no ama me, na hwɛ, ɛhyɛ me kotoku no mu. Na wɔn koma tutui, na wɔde ahopopo sisee wɔn ho wɔn ho sɛ: Dɛn na Onyankopɔn ayɛ yɛn yi?
29Na wɔbaa wɔn agya Yakob nkyɛn Kanaan asase so, na wɔkaa nea ɛyɛɛ wɔn nyinaa kyerɛɛ no sɛ: 30Ɔbarima a ɔyɛ asase no wura no, poopoo n'ani kasa kyerɛɛ yɛn, na obuu yɛn asase no akwansrafo. 31Na yesee no sɛ: Yɛyɛ anokwafo, yɛnyɛ akwansrafo. 32Yɛyɛ yɛn agya mma anuanom dumien, obiako na onni hɔ, na akumaa no wɔ yɛn agya nkyɛn wɔ Kanaan asase so mprempren. 33Na ɔbarima a ɔyɛ asase no wura no ka kyerɛɛ yɛn sɛ: Eyi na mede mehu sɛ moyɛ anokwafo: Munnyaw mo nua biako wɔ me nkyɛn, na momfa aduan nkɔ nkɔhwɛ mo fifo, 34na momfa mo nua kumaa no mmrɛ me, na mahu sɛ monyɛ akwansrafo, na moyɛ anokwafo, na mayi mo nua no mama mo, na moadi asase yi so gua. 35Na ɛbae sɛ wɔreyiyi wɔn nkotoku mu ade no, na hwɛ, wɔn mu biara dwetɛboaa hyɛ ne kotoku mu. Na wɔne wɔn agya huu wɔn dwetɛmmoaa no, wosuroe.
36Na wɔn agya Yakob ka kyerɛɛ wɔn sɛ: Moagye me nsam mma: Yosef nni hɔ, Simeon nni hɔ, na morebɛfa Benyamin nso akɔ. Me so na eyi nyinaa ba! 37Na Ruben ka kyerɛɛ n'agya sɛ: Sɛ mamfa no mansan mammrɛ wo a, kum me mmammarima baanu. Fa no hyɛ me nsa, na mede no mɛsan mabrɛ wo. 38Na ose: Me ba ne mo renkɔ, efisɛ ne nua awu, na aka ne nko, na sɛ abew bi kɔbew no wɔ ɔkwan a morekɔ no mu a, ɛnne mode me dwen bɛkɔ asaman awerɛhow mu.",https://www.bible.com/bible/3440/GEN.42.RATB
GYENESIS 43,"Wɔne Benyamin kɔ Misraim
1Na ɔkɔm no mu yɛɛ den wɔ asase no so. 2Na wowiee aduan a wɔde fi Misraim bae no di no, wɔn agya ka kyerɛɛ wɔn sɛ: Monsan nkɔtɔ aduan kakra mmrɛ yɛn. 3 Na Yuda ka kyerɛɛ no sɛ, ɔbarima no hyɛɛ yɛn ketee sɛ: Sɛ mo nua no nka mo ho a, munnsi m'anim ha. 4Na sɛ worema yɛn nua ne yɛn akɔ a, ɛnne yebesian akɔtɔ aduan abrɛ wo. 5Na sɛ woremma ɔnkɔ a, ɛnne yɛrensian nkɔ hɔ, efisɛ ɔbarima no ka kyerɛɛ yɛn sɛ: Sɛ mo nua no nka mo ho a, munnsi m'anim ha. 6Na Israel se: Ɛdɛn nti na moyɛɛ me bɔne sɛɛ, sɛ moka kyerɛɛ ɔbarima no sɛ mowɔ onua bi? 7 Na wose: Obisa na ɔbarima no bisaa yɛn, yɛn ne yɛn abusua ho asɛm sɛ: Mo agya da so te ase anaa? Mowɔ onua bi anaa? Nea obisaa yɛn yi ara na yebuae. So yenim sɛ ɔbɛka akyerɛ yɛn sɛ: Momfa mo nua no mmra anaa? 8Na Yuda ka kyerɛɛ n'agya Israel sɛ: Ma abofra no ne me nkɔ, na yensim nkɔ, na yɛne wo ne yɛn mma atena ase, na yɛanwu. 9Midi ne ho agyinam; me nsam na hwehwɛ no. Sɛ mamfa no mammrɛ wo, mammegyina w'anim a, ɛnne mayɛ wo bɔne daa nyinaa. 10Sɛ yɛantwentwɛn yɛn nan ase a, anka sesɛɛ yɛakɔ aba mprenu. 11 Na wɔn agya Israel ka kyerɛɛ wɔn sɛ: Sɛ ɛte saa a, ɛnne monyɛ eyi: Momfa asase yi so nnepa ngu mo ade mu, na momfa ayɛyɛde nkɔma ɔbarima no: akyenkyennuru kakra ne ɛwo kakra, ohuam ne kurobow, nkate ne ɔsonkoran aba. 12 Na momfa dwetɛ foforo nkura, ne dwetɛ a wɔdan maa mo wɔ mo kotoku ano no, munkura nsan nkɔ; ebia ɛyɛ anifaso. 13Na momfa mo nua no, na munsim nsan nkɔ ɔbarima no nkyɛn. 14 Na Onyankopɔn Tweaduampɔn mma ɔbarima no nhu mo mmɔbɔ, na onnyaa mo nua no ne Benyamin mma mo. Na me de, me mma fi me nsa a, na wɔafi me nsa!
15Na mmarima no faa ayɛyɛde no, na wɔfaa dwetɛ mmɔho kurae ne Benyamin, na wɔsɔre sian kɔɔ Misraim kogyinaa Yosef anim. 16Na Yosef huu Benyamin sɛ ɔka wɔn ho no, ɔka kyerɛɛ ne fie panyin sɛ: Fa nnipa yi kɔ fie, na kum mmoa siesie nnuan, na nnipa yi ne me rebedidi awia yi. 17Na ɔbarima no yɛe sɛnea Yosef kae no, na ɔbarima no de nnipa no kɔɔ Yosef fi. 18 Na nnipa no suroe sɛ wɔde wɔn akɔ Yosef fi, na wose: Dwetɛ a ɛsan kekaa yɛn kotoku mu kan no nti na wɔde yɛn aba ha yi, na wabɛtoa yɛn atow ahyɛ yɛn so afa yɛn ne yɛn mfurum ayɛ nkoa. 19Na wotwiw bɛn Yosef fie panyin no ne no kasae wɔ ofi no pon ano 20sɛ Owura, yɛpa wo kyɛw, yesian baa ha kan bɛtɔɔ aduan. 21Na yekoduu asoɛe na yɛsansan yɛn nkotoku ano no, na hwɛ, yɛn nyinaa dwetɛ hyehyɛ yɛn nkotoku mu, yɛn dwetɛ sɛnea wɔkarii no pɛ, na yekurae de asan aba. 22Yekura dwetɛ foforo aba de rebɛtɔ aduan. Yennim onii ko a ɔde yɛn dwetɛ no hyehyɛɛ yɛn nkotoku no mu. 23 Na ose: Asomdwoe nka mo, munnsuro. Mo Nyankopɔn ne mo agya Nyankopɔn ama mo, mo nkotoku mu ademmude, mo dwetɛ no kaa me nsa. Na oyii Simeon brɛɛ wɔn. 24 Na ɔbarima no de nnipa no hyɛn Yosef fi, na ɔmaa wɔn nsu hohoroo wɔn anan ho, na ɔmaa wɔn mfurum aduan.
25Na wosiesiee ayɛyɛde no twɛn ɔba a Yosef bɛba owigyinae no, efisɛ na wɔate sɛ wɔrebedidi hɔ. 26Na Yosef baa fie no, wɔde ayɛyɛde a wokurae no kɔɔ ɔdan mu kɔmaa no, na wɔkotow fam wɔ n'anim. 27 Na obisaa wɔn sɛ, wɔn ho ye anaa; na ose: Mo agya akwakoraa a mokaa ne ho asɛm no ho ye anaa? Ɔda so te ase anaa? 28 Na wose: W'akoa, yɛn agya no ho ye, na ɔda so te ase. Na wɔbobɔɔ wɔn mu ase kotow no. 29Na ɔmaa n'ani so huu ne nua Benyamin, ne na ba no, ɔkae sɛ: Mo nua kumaa a mokaa me ne ho asɛm no ni anaa? Na ose: Onyankopɔn nnom wo, me ba. 30Na Yosef yɛɛ no hare so, efisɛ ne yam hyehye no ma ne nua no, na ɔhwehwɛ baabi akosu, na ɔhyɛn ne pia mu kosui wɔ hɔ.
31Na ɔhohoroo n'anim, na ofii adi, na ɔhyɛɛ ne ho so kae sɛ: Momfa aduan mmesisi hɔ. 32 Na wɔde ne de sii fa, na wɔde wɔn de sisii fa, na wɔde Misraimfo a wɔne wɔn didi no de sisii fa, efisɛ Misraimfo ne Hebrifo ntumi nnidi, na Misraimfo kyi. 33Na wɔbɛtenatenaa n'anim, ɔpanyin sɛnea ne panyin te, ne akumaa sɛnea n'akumaa te, na ɛyɛɛ nnipa no nyinaa nwonwa. 34 Na wogyigyee aduan no fii n'anim brɛɛ wɔn, na Benyamin de boroo wɔn nyinaa de so mpɛn anum. Na wɔnonnomee, na wɔne no ani gyei.",https://www.bible.com/bible/3440/GEN.43.RATB
GYENESIS 44,"Yosef dwetɛ kuruwa no
1Na Yosef hyɛɛ ne fie panyin no sɛ: Fa aduan dodow a wobetumi asoa hyehyɛ nnipa no nkotoku mu amaama, na fa wɔn mu biara dwetɛ hyɛ ne kotoku mu, 2na fa me kuruwa, mekyerɛ dwetɛkuruwa no, hyɛ akumaa no kotoku mu ka n'aburow dwetɛ no ho. Na ɔyɛe sɛnea Yosef kae no. 3Ade kyee ara pɛ, na wogyaa mmarima no ne wɔn mfurum kwan. 4Wofii kurow no mu kɔe na wonnya nnuu akyirikyiri no, Yosef ka kyerɛɛ ne fie panyin no sɛ: Sɔre, tiw mmarima no, na sɛ woto wɔn a, ka kyerɛ wɔn sɛ, ɛdɛn nti na mode bɔne tua papa ka? 5Ɛnyɛ nea me wura nom mu, na ɔde yɛ n'anyankomade anaa? Nea moayɛ yi, moayɛ bɔne. 6Na ɔkɔtoo wɔn no, ɔkaa nsɛm yi kyerɛɛ wɔn. 7Na wɔka kyerɛɛ no sɛ ɛdɛn nti na me wura ka saa nsɛm yi? Ɛmpare wo nkoa sɛ wɔbɛyɛ saa ade yi. 8 Hwɛ, dwetɛ a yehui wɔ yɛn nkotoku mu no, yɛde asan afi Kanaan asase so abrɛ wo; na ɛbɛyɛ dɛn na yebewia wo wura fi dwetɛ anaa sika? 9Wo nkoa yi mu nea wubehu wɔ ne nkyɛn no, ma onwu, na yɛn nso yɛbɛyɛ me wura nkoa. 10Na ose: Ɛnyɛ sɛnea muse no: nea wobehu wɔ ne nkyɛn no nyɛ m'akoa, na mo de, mubedi bem. 11Ɛnna wɔn nyinaa yɛɛ ntɛm soɛsoɛɛ wɔn nkotoku no totoo fam, na wɔsansan ano. 12Na ɔhwehwɛɛ mu, ofii ase fi ɔpanyin de so de kosii akumaa de so; na wohuu kuruwa no wɔ Benyamin kotoku mu. 13 Ɛnna wosunsuanee wɔn ntade mu, na wɔde wɔn nnosoa soasoaa wɔn mfurum san kɔɔ kurow no mu.
14Na Yuda ne ne nuanom baa Yosef fi, na ɔda so wɔ hɔ, na wɔkotowkotow n'anim. 15Na Yosef ka kyerɛɛ wɔn sɛ: Dɛn ade na moayɛ yi? Munnim sɛ onipa a ɔte sɛ me nim nkɔmhyɛ anaa? 16 Na Yuda se: Dɛn na yense me wura? Na dɛn na yɛnka? Na yenyi yɛn ano dɛn? Onyankopɔn ahu wo nkoa amumɔyɛ. Hwɛ, yɛyɛ me wura nkoa, yɛne nea wohuu kuruwa no wɔ ne nsam no. 17Na ose: Ɛmpare me sɛ mɛyɛ saa. Na nea wohuu kuruwa no wɔ ne nsam no, ɔno ara na ɔbɛyɛ m'akoa, na mo de, munsim mfa asomdwoe nkɔ mo agya nkyɛn.
Yuda srɛ ma Benyamin
18Ɛnna Yuda twiw bɛn no kae sɛ: Me wura, mesrɛ wo, ma w'akoa nkasa me wura asom, na mma wo bo mmfuw w'akoa, na wote sɛ, Farao ara. 19 Me wura bisaa ne nkoa sɛ: Mowɔ agya anaa onua bi? 20Na yɛka kyerɛɛ me wura sɛ: Yɛwɔ agya akwakoraa ne ne nkwakoraa ba kumaa bi. Ne nua awu, na ne na ba a aka ara ne no, na n'agya dɔ no. 21Na woka kyerɛɛ wo nkoa sɛ: Momfa no mmrɛ me, na memfa m'ani menhwɛ no. 22Na yesee me wura sɛ: Abofra no ntumi nnyaw n'agya, na sɛ ogyaw n'agya a, n'agya bewu. 23 Na wusee wo nkoa sɛ: Sɛ mo nua kumaa no anka mo ho amma a, morenhu m'anim bio. 24Na yɛkɔɔ w'akoa, m'agya nkyɛn no, yɛkaa me wura nsɛm no kyerɛɛ no. 25Na yɛn agya ka kyerɛɛ yɛn sɛ: Monsan nkɔtɔ aduan kakra mmrɛ yɛn. 26Na yese: Yɛrentumi nsian nkɔ. Sɛ yɛn nua kumaa no ka yɛn ho a, yebesian akɔ. Yɛrentumi nkohu ɔbarima no anim, gye sɛ yɛn nua kumaa no ka yɛn ho. 27Ɛnna w'akoa, yɛn agya, ka kyerɛɛ yɛn sɛ: Mo ara munim sɛ mma baanu na me yere wo maa me. 28 Na obiako fii me nkyɛn kɔe, na mise: Ampa ara ɔtetew na wɔatetew no mu, na efi hɔ no, minhuu no ɛ. 29 Na sɛ mofa oyi nso fi me nkyɛn na abew bi kɔbew no a, mode me ti dwen nam awerɛhow mu na ɛbɛkɔ asaman. 30Na afei sɛ mekɔ w'akoa, m'agya, nkyɛn na abofra yi nka yɛn ho a, esiane sɛ ne koma da abofra so nti, 31ɛbɛba sɛ, sɛ ohu sɛ abofra yi nka yɛn ho a, obewu, na wo nkoa de w'akoa, yɛn agya, dwen nam awerɛhow mu na ɛbɛkɔ asaman. 32 Na w'akoa dii abofra yi ho agyinam wɔ m'agya anim sɛ: Sɛ mamfa no mammrɛ wo a, ɛnne na mayɛ m'agya bɔne daa nyinaa. 33Na afei mesrɛ wo, ma w'akoa ntena ha nsi abofra no ananmu nyɛ me wura akoa, na ma abofra no ne ne nuanom nkɔ. 34Na sɛ abofra no nka me ho a, mɛkɔ m'agya anim dɛn? Ɛnne na merekohu bɔne a ɛbɛto m'agya no.",https://www.bible.com/bible/3440/GEN.44.RATB
GYENESIS 45,"Yosef yi ne adi kyerɛ ne nuanom
1Na afei Yosef ntumi nhyɛ ne ho so wɔ wɔn a wogyinagyina ne ho no nyinaa anim, na ɔteɛɛm sɛ: Momma nnipa nyinaa mfi me ho mfi adi. Na Yosef reyi ne ho adi akyerɛ ne nuanom no, na onipa biara nnyina ne nkyɛn. 2Na ɔmaa ne nne so sui, na Misraimfo no ne Farao fifo tee. 3Na Yosef ka kyerɛɛ ne nuanom sɛ: Mene Yosef, m'agya da so te ase anaa? Na ne nuanom no antumi ammua no, na mmom wɔn ho dwiriw wɔn wɔ n'anim. 4 Na Yosef ka kyerɛɛ ne nuanom sɛ: Muntwiw mmɛn me. Na wotwiw bɛn no. Na ose: Mene mo nua Yosef a motɔn no baa Misraim no.
5 Na afei mommma ɛnnyɛ mo yaw, nso mo bo mmfuw mo ho mo ho sɛ motɔn me baa ha, efisɛ nkwagye nti na Onyankopɔn somaa me dii mo anim. 6Na mfe abien ni a ɔkɔm baa asase yi so, na aka mfe anum bio a ɔfɛtɛw ne otwa nni mu. 7Na Onyankopɔn somaa me dii mo anim sɛ memma munnya nkae wɔ asase so, na minnye mo nkwa a ɛbɛma dodow no ara afi mu afi. 8 Na afei ɛnyɛ mo na mosomaa me baa ha, na mmom Onyankopɔn na ɔde me abɛyɛ sɛ Farao n'agya ne ne fi nyinaa wura ne Misraim asase nyinaa sodifo.
9Monyɛ ntɛm nkɔ m'agya nkyɛn nkɔka nkyerɛ no sɛ: Sɛ wo ba Yosef se ni: Onyankopɔn de me ayɛ Misraim nyinaa so wura. Sian bra me nkyɛn. Nkyɛ! 10Na bɛtena Gosen asase so, na woabɛn me, wo ne wo mma ne wo nenanom ne wo nguan ne w'anantwi ne nea wowɔ nyinaa, 11na mɛhwɛ wo wɔ hɔ, efisɛ mfe anum kɔm da so reba, na ohia anhia wo ne wo fifo ne nea wowɔ nyinaa. 12Na hwɛ, mo ani ahu na me nua Benyamin nso ani ahu, sɛ m'ano na mede mekasa mekyerɛ mo yi. 13Na monka m'anuonyam a mewɔ wɔ Misraim nyinaa nkyerɛ m'agya ne nea moahu nyinaa, na monyɛ ntɛm mfa m'agya nsian mmra ha. 14Ɛnna osoo ne nua Benyamin kɔn mu na osui; na Benyamin nso sui wɔ ne kɔn ho. 15Na ofifew ne nuanom nyinaa ano, na osui wɔ wɔn so, na ɛno akyi no ne nuanom no ne no kasae.
16Na wɔtee nka wɔ Farao fi sɛ Yosef ne nuanom aba. Na ɛsɔɔ Farao ne ne nkoa ani. 17Na Farao ka kyerɛɛ Yosef sɛ: Ka kyerɛ wo nuanom sɛ: Eyi na monyɛ: Momfa nneɛma nsoasoa mo mmoa no, na monkɔ Kanaan asase so 18nkɔfa mo agya ne mo fifo mmra me nkyɛn, na mɛma mo Misraim asase so nea eye, na moadi asase no srade. 19Ka kyerɛ wɔn sɛ: Eyi na monyɛ: Momfa nteaseɛnam mfi Misraim asase so nkɔma mo mma ne mo yerenom, na monkɔfa mo agya mmra. 20Na mo nso munnnwinnwen mo nneɛma ho, na Misraim asase nyinaa so nea eye yɛ mo dea.
21Na Israel mma yɛɛ sa. Na Yosef maa wɔn nteaseɛnam sɛnea Farao anom asɛm se, na ɔmaa wɔn akwansoduan. 22Ɔmaa wɔn nyinaa ntade nsakraho mmiako mmiako, na Benyamin de, ɔmaa no nnwetɛbona ahasa ne ntade nsakraho anum. 23Na nea ɔde kɔmaa n'agya nso ni: Mfurum du a wɔsoso Misraim nnepa no bi ne mfurummere du a wɔsoso aburow ne abodoo ne aduan a ɛbɛyɛ n'agya akwansoduan. 24 Na ogyaa ne nuanom kwan ma wɔkɔe. Na ɔka kyerɛɛ wɔn sɛ: Mo bo nnkofuw mo ho mo ho wɔ ɔkwan so oo!
Yakob ho san no
25Ɛnna wofii Misraim foro kɔɔ Kanaan asase so wɔn agya Yakob nkyɛn, 26na wɔka kyerɛɛ no sɛ: Yosef da so te ase, na odi Misraim asase nyinaa so. Na ne komam yɛɛ no naa, efisɛ onnye wɔn nni. 27Na wɔkaa nsɛm a Yosef aka akyerɛ wɔn no nyinaa kyerɛɛ no, na ohuu nteaseɛnam a Yosef asoma de rebɛfa no no, wɔn agya Yakob honhom ho san no. 28 Na Israel kae sɛ: Ɛdɔɔso, me ba Yosef da so te ase. Mɛkɔ makohu no ansa na mawu.",https://www.bible.com/bible/3440/GEN.45.RATB
GYENESIS 46,"Yakob ne ne fifo kɔ Misraim
1 Na Israel ne nea ɔwɔ nyinaa siim, na oduu Beer-seba, na ɔbɔɔ afɔre maa n'agya Isak Nyankopɔn. 2Na Onyankopɔn nam anadwo anisoadehu mu ka kyerɛɛ Israel sɛ: Yakob, Yakob! Na ose: Mini. 3Na ose: Mene Onyankopɔn, w'agya Nyankopɔn no. Nsuro sɛ wubesian akɔ Misraim, na mɛyɛ wo ɔman kɛse wɔ hɔ. 4Me ne wo besian akɔ Misraim, na mede wo masan maba nso, na Yosef abasa so na wobewu.
5Na Yakob siim fii Beer-seba. Na Israel mma de wɔn agya Yakob ne wɔn mma ne wɔn yerenom tenatenaa nteaseɛnam a Farao soma kɔfaa no no mu. 6Na wɔfaa wɔn mmoa ne wɔn ahode a wɔanya wɔ Kanaan asase so kɔɔ Misraim, Yakob ne n'asefo nyinaa: 7ne mmammarima ne mmabea ne ne nenanom ne n'asefo nyinaa, na ɔne wɔn kɔɔ Misraim.
8 Na eyinom ne Israel mma a wɔkɔɔ Misraim no din, Yakob ne ne mma: Yakob abakan Ruben. 9Na Ruben mmammarima ne: Hanok, Palu, Hesron ne Karmi. 10Na Simeon mmammarima ne: Yemuel, Yamin, Ohad, Yakin, Sohar ne Kanaanni bea ba Saul. 11Na Lewi mmammarima ne: Gerson, Kahat ne Merari. 12Na Yuda mmammarima ne: Er, Onan, Sela, Peres ne Serah; na Er ne Onan wui Kanaan asase so. Na Peres mmammarima ne: Hesron ne Hamul. 13Na Isakar mmammarima ne: Tola, Puwa, Hiob ne Simron. 14Na Sebulon mmammarima ne: Sered, Elon ne Yahleel. 15Eyinom ne Lea mmammarima a ɔwo maa Yakob wɔ Mesopotamia, ne ne babea Dina, ne mmammarima ne ne mmabea nyinaa si akra aduasa abiɛsa. 16Na Gad mmammarima ne: Sifion, Hagi, Suni, Esbon, Eri, Arodi ne Areli. 17Aser mmammarima ne: Yimna, Isua, Isui, Beria ne wɔn nuabea Sera. Na Beria mmammarima ne: Heber ne Malkiel. 18Eyinom ne Silpa a Laban de no maa ne babea Lea no mma a ɔwo maa Yakob, wosi akra dunsia. 19Yakob yere Rahel mmammarima ne: Yosef ne Benyamin. 20 Na Yosef mma a On sɔfo Potifera babea Asnat wo maa no Misraim asase so ne: Manase ne Efraim. 21Na Benyamin mmammarima ne: Bela, Beker, Asbel, Gera, Naaman, Ehi, Ros, Mupim, Hupim ne Ard. 22Eyinom ne Rahel mma a wɔwo maa Yakob, akra no nyinaa si dunan. 23Na Dan babarima ne: Husim. 24Na Naftali mmammarima ne: Yahseel, Guni, Yeser ne Silem. 25Eyinom ne Bilha a Laban de no maa ne ba Rahel no mma a ɔwo maa Yakob, akra no nyinaa si baasɔn. 26Akra a wɔne Yakob kɔɔ Misraim a wofi n'asen mu, Yakob mma yerenom nka ho a, akra no nyinaa si aduosia asia. 27 Na Yosef mma a wɔwoo wɔn Misraim no yɛ akra baanu. Yakob fi akra a wɔbaa Misraim no nyinaa si aduɔsɔn.
28 Na ɔsomaa Yuda dii n'anim kɔɔ Yosef nkyɛn sɛ ommedi n'anim nkyerɛ no Gosen kwan. Na woduu Gosen asase so. 29Na Yosef siesiee ne nteaseɛnam kohyiaa n'agya Israel wɔ Gosen. Na ɔde ne ho kɔkyerɛɛ no no, osoo ne kɔn mu, na osui ara kyeree mu wɔ ne kɔn ho.
30 Na Israel ka kyerɛɛ Yosef sɛ: Afei a manya mahu w'anim sɛ woda so te ase yi, wɔmma mintiw me nenanom wɔ asamando. 31Na Yosef ka kyerɛɛ ne nuanom ne n'agya fifo sɛ: Merekɔ makɔka makyerɛ Farao sɛ: Me nuanom ne m'agya fifo a wɔwɔ Kanaan asase so no aba me nkyɛn. 32Na nnipa no yɛ nguanhwɛfo, na mmoa na wɔyɛn, na wɔde wɔn nguan ne wɔn anantwi ne nea wɔwɔ nyinaa aba. 33Na sɛ Farao bɛfrɛ mo, na obisa mo sɛ: Mo adwuma ne dɛn a, 34 munse no sɛ: Wo nkoa yɛ mmoahwɛfo fi yɛn mmofraase de besi nnɛ, yɛn ne yɛn agyanom, na moatena Gosen asase so, efisɛ Misraimfo kyi mmoahwɛfo nyinaa.",https://www.bible.com/bible/3440/GEN.46.RATB
GYENESIS 47,"Yosef de n'agya ne ne nuanom baanum kokyia Farao
1Na Yosef kɔka kyerɛɛ Farao sɛ: M'agya ne me nuanom ne wɔn nguan ne wɔn anantwi ne nea wɔwɔ nyinaa fi Kanaan asase so aba, na hwɛ, wɔwɔ Gosen asase so. 2Na ɔde ne nuanom mu baanum kogyinaa Farao anim. 3 Na Farao bisaa ne nuanom no sɛ: Mo adwuma ne dɛn? Na wɔka kyerɛɛ Farao sɛ: Wo nkoa yɛ mmoahwɛfo, yɛn ne yɛn agyanom nso. 4Na wɔka kyerɛɛ Farao bio sɛ: Yɛaba sɛ yɛrebɛtena asase yi so, efisɛ wo nkoa nnya adidibea mma wɔn nguan, efisɛ ɔkɔm no mu yɛ den wɔ Kanaan asase so. Enti afei yɛsrɛ wo, ma wo nkoa ntena Gosen asase so. 5Na Farao ka kyerɛɛ Yosef sɛ: W'agya ne wo nuanom aba wo nkyɛn. 6Misraim asase na ɛda w'anim yi, asase no mu nea eye no, ma w'agya ne wo nuanom ntena hɔ. Ma wɔntena Gosen asase so, na sɛ wunim sɛ wɔn mu bi yɛ nsiyɛfo a, fa wɔn si me mmoa a mewɔ so. 7Na Yosef de n'agya Yakob kogyinaa Farao anim. Na Yakob hyiraa Farao. 8Na Farao bisaa Yakob sɛ: Wo nkwa mu mfirihyia si ahe? 9 Na Yakob ka kyerɛɛ Farao sɛ: Me hɔhobea asetena mfirihyia mu nna yɛ mfe ɔha aduasa; me nkwa mfirihyia mu nna yɛ kakraa bi na amane nko, na ennu m'agyanom nkwa mfirihyia mu nna wɔ wɔn ahɔhobea asetena nna mu. 10Na Yakob hyiraa Farao, na ofii Farao anim kɔe.
11Na Yosef maa n'agya ne ne nuanom tenabea, na ɔmaa wɔn asase wɔ Misraim wɔ nea asase no ye, wɔ Rameses asase so, sɛnea Farao hyɛe no. 12 Na Yosef bɔɔ n'agya ne ne nuanom ne n'agya fifo nyinaa akɔnhama sɛnea abusua biara dodow te.
13Na aduan nni asase biara so, na ɔkɔm no mu yɛɛ den yiye maa Misraim asase ne Kanaan asase tɔɔ ɔkɔm no anim piti. 14Na Yosef boaboaa sika a ɛwɔ Misraim asase ne Kanaan asase so nyinaa wɔ aburow a wɔbɛtɔe no mu, na Yosef de sika no kɔɔ Farao fi. 15Na sika sae Misraimfo ne Kanaanfo ho asase so no, Misraimfo nyinaa baa Yosef nkyɛn sɛ: Ma yɛn aduan ɛ! Adɛn nti, na sɛ sika asa nti yenwuwu w'anim? 16Na Yosef se: Momfa mo mmoa mmra na sɛ mo sika asa a, mɛma mo bi magye mo mmoa. 17Na wɔde wɔn mmoa bae, na Yosef maa wɔn aduan gyigyee apɔnkɔ ne nguan ne anantwi ne mfurum, na ɔde aduan yɛn wɔn afirihyia no, ogyee wɔn mmoa nyinaa. 18Na afe no twaam no, afe a edi so no, wɔbaa ne nkyɛn bɛka kyerɛɛ no sɛ: Yɛremfa nhintaw me wura sɛ yɛn sika asa, na mmoa akuwakuw no yɛ me wura dea, na biribiara nkae wɔ me wura anim sɛ yɛn honam ne yɛn asase nko. 19Ɛdɛn nti na yɛn ne yɛn asase nwu w'anim? Tɔ yɛn ne yɛn asase, na ma yɛn aduan, na yɛde yɛn ho ne yɛn asase bɛsom Farao, na ma yɛn aduaba, na yɛntena ase, na yɛanwu amma asase yi anna mpan. 20Na Yosef tɔɔ Misraim asase nyinaa maa Farao, na Misraimfo nyinaa tontɔn wɔn mfuw, efisɛ ɔkɔm no den wɔn, na asase no dan Farao dea. 21Na nkurɔfo no de ɔdan wɔn nkoa, efi Misraim hye so kosi afoforo ahye so.
22Gyee asɔfo asase nko na wantɔ, efisɛ Farao ahyɛ kyɛfa bi ama asɔfo no, na wodi wɔn kyɛfa a Farao de ma wɔn no nti, wɔantɔn wɔn asase. 23Na Yosef ka kyerɛɛ nkurɔfo no sɛ: Monhwɛ, nnɛ matɔ mo ne mo nsaase mama Farao, na hwɛ, mo aduaba a momfa nkodua asase no so ni. 24Na nea ɛbɛsow no, momfa nkyɛm anum mu biako mma Farao, na emu abupɛn anan no nyɛ mo dea, na mode bi adua mo mfuw mu, na mode bi ayɛ mo ne mo fifo ne mo mma aduan. 25Na wose: Woagye yɛn nkwa; ma yennya me wura anim dom ara, na yɛbɛyɛ Farao nkoa. 26Na Yosef hyɛɛ eyi ho mmara wɔ Misraim a ɛwɔ hɔ de besi nnɛ, sɛ wɔmfa Misraim asase so ade biara nkyɛm anum mu biako mma Farao, gye asɔfo asase nko na anyɛ Farao dea.
27 Na Israel tenaa Misraim asase a ɛwɔ Gosen no so, na wonyaa mu ade, wɔdɔe, na wɔn ase fɛee sɛ. 28Na Yakob tenaa Misraim asase so mfe dunsɔn, na Yakob nna, ne nkwa mfirihyia, yɛ mfe ɔha aduanan asɔn.
29 Na Israel nna dui sɛ ɔbɛkɔ ne nsamankyi, na ɔfrɛɛ ne ba Yosef ka kyerɛɛ no sɛ: Sɛ manya w'anim dom a, fa wo nsa ka m'asen mu, na yɛ me adɔe di me nokware, na nsie me Misraim! 30 Na mɛda m'agyanom nkyɛn, na soa me fi Misraim kosie me wɔ wɔn asiebea. Na Yosef kae se: Mɛyɛ sɛnea woaka yi. 31Na Yakob kae se: Ka me ntam. Na ɔkaa no ntam. Na Israel bɔɔ ne mu ase kyerɛɛ mpa no atifi.",https://www.bible.com/bible/3440/GEN.47.RATB
GYENESIS 48,"Yakob hyira Efraim ne Manase
1Na nsɛm yi akyi no, wɔka kyerɛɛ Yosef sɛ: Hwɛ, w'agya yare. Na ɔfaa ne mmammarima baanu, Manase ne Efraim, kaa ne ho.
2Na wɔkɔka kyerɛɛ Yakob sɛ: Hwɛ, wo ba Yosef reba wo nkyɛn. Na Israel miaa n'ani tenaa ne mpa so.
3 Na Yakob ka kyerɛɛ Yosef sɛ: Onyankopɔn Tweaduampɔn yii ne ho kyerɛɛ me wɔ Lus a ɛwɔ Kanaan asase so, na ohyiraa me, 4 na ɔka kyerɛɛ me sɛ: Hwɛ, mɛma woadɔ, na mama woadɔɔso, mɛyɛ wo aman asafo, na mede asase yi mɛma w'asefo a wobedi w'akyi no sɛ daa agyapade.
5 Na afei wo mma baanu a wɔwoo maa wo wɔ Misraim asase so ansa na mereba wo nkyɛn Misraim no, wɔnyɛ me dea. Efraim ne Manase nyɛ me dea sɛ: Ruben ne Simeon. 6Na wo mma a wubenya wɔn wɔ wɔn akyi no, na ɛnyɛ wo dea, na wɔde wɔn nuanom din bɛfrɛ wɔn wɔ wɔn agyapade mu.
7 Na me de, mifi Padan mebae no, Rahel wui m'anim wɔ Kanaan asase so wɔ ɔkwan mu, na aka ɔkwantiaa bi na wadu Efrat, na misiee no hɔ wɔ Efrat a ɛne Betlehem no kwan nkyɛn. 8Na Israel huu Yosef mma no, ɔkae sɛ: Henanom ni?
9 Na Yosef ka kyerɛɛ n'agya sɛ ɛyɛ me mma a Onyankopɔn de ama me wɔ ha yi, ɛnna ose: Fa wɔn brɛ me ma minhyira wɔn. 10Na onyin nti, Israel ani so ayɛ no kusukusu a onhu ade yiye. Na ɔde wɔn bɛn no; na ofew wɔn ano yɛɛ wɔn atuu. 11 Na Israel ka kyerɛɛ Yosef sɛ: Mansusuw sɛ mehu w'anim, na hwɛ, Onyankopɔn ama mahu wo mma nso. 12Na Yosef yii wɔn fii ne nantam, na ɔponoo ne mu de n'anim butuw fam. 13Na Yosef faa wɔn baanu nyinaa de ne nifa soo Efraim mu de no kyerɛɛ Israel benkum, de ne benkum soo Manase mu de no kyerɛɛ Israel nifa, na ɔde wɔn bɛn no. 14Na Israel teɛɛ ne nifa too Efraim a ɔyɛ akumaa no atifi, ne ne benkum too Manase atifi, na ɔboapa na ɔyɛɛ ne nsa saa, efisɛ Manase ne abakan. 15 Na ohyiraa Yosef sɛ: Onyankopɔn a m'agyanom Abraham ne Isak nantew n'anim no, Onyankopɔn a wayɛn me me nkwa nna nyinaa de abesi nnɛ, 16 abɔfo a woyii me bɔne nyinaa mu no nhyira mmofra yi, na wɔmfa me din ne m'agyanom Abraham ne Isak din mfrɛ wɔn, na wɔnnɔɔso nyɛ pii wɔ asase mfinimfini.
17Na Yosef hui sɛ n'agya de ne nsa nifa ato Efraim atifi no, anyɛ no dɛ, na osoo n'agya nsa sɛ onyi mfi Efraim atifi nkɔto Manase atifi. 18Na Yosef ka kyerɛɛ n'agya sɛ: M'agya, ɛnyɛ sɛ ɛte ne no, na oyi ne abakan, fa wo nifa to n'atifi. 19 Na n'agya ampene na ose: Minim, me ba, minim; ɔno nso bɛyɛ ɔman, na ɔno nso adɔ, nanso ɛnyɛ dɛn ara a, ne nua kumaa no bɛso asen no, na n'asefo bɛyɛ aman pii. 20 Na ɛda no ohyiraa wɔn sɛ: Wo na Israel de wo behyira sɛ: Onyankopɔn nyɛ wo sɛ Efraim ne Manase. Na ɔde Efraim dii Manase kan.
21Na Israel ka kyerɛɛ Yosef sɛ: Hwɛ, merewu, na Onyankopɔn bedi mo akyi, na ɔde mo asan akɔ mo agyanom asase so. 22 Na me de, mama wo asase kakraa bi a ɛboro wo nuanom de so a mede me nkrante ne me tadua migyei Amorifo nsam.",https://www.bible.com/bible/3440/GEN.48.RATB
GYENESIS 49,"Yakob hyira ne mma
1Na Yakob frɛɛ ne mma se: Mommoaboa mo ho ano, na menka mo nea ɛbɛyɛ mo, nna a edi akyiri no mu. 2Yakob mma, munhyia, na muntie; muntie mo agya Israel!
3 Ruben, m'abakan ne wo, m'ahoɔden ne me mmaninyɛ asefi.
Wowɔ nidi a ɛkyɛn so, ne tumi a ɛkyɛn so.
4 Wuhinhim sɛ nsu, enti wo kanni befi wo nsa,
efisɛ woforoo w'agya nnae.
Ɛno mu na wuguu wo ho fi, me mpa na ɔforoe!
5Simeon ne Lewi yɛ anuanom.
Wɔn nkrante yɛ anuɔden akode.
6 Me kra, nnkɔ wɔn agyina mu, na m'anuonyam, nkɔfra wɔn asafo mu.
Efisɛ wɔn abufuw mu na wokum nnipa,
na wɔn ahupoo mu na wɔsɛee anantwi.
7 Wɔadome wɔn abufuw, sɛ ɛso dodo,
ne wɔn anibere, sɛ emu yɛ den.
Mɛkyekyɛ wɔn mu wɔ Yakob mu,
na mabɔ wɔn mapete Israel mu.
8 Yuda, wo na wo nuanom beyi wo ayɛ;
wo nsa bɛhyɛ w'atamfo kɔn so;
w'agya mma bɛkotow w'anim.
9 Ogyata ba ne Yuda;
hanam so na wode anyin, me ba.
Ɔkotow, obutuw sɛ gyata ne gyatabere;
hena na ɔbɛhwanyan no?
10 Ahempoma remfi Yuda nsa,
na mmarahyɛ poma remfi n'anan ntam,
kosi sɛ ɛsodifo a
aman bɛyɛ osetie ama no no bɛba.
11 Ɔsa n'afurum ba wɔ bobe mu,
ne n'afurummere ba wɔ bobe pa mu.
Ɔhoro n'atade wɔ nsa mu,
ne ne ntama wɔ bobe aba mogya mu.
12Bobesa bɛma n'ani ayɛ kɔɔ,
na nufusu ama ne se ayɛ fitaa.
13 Sebulon tenabea bɛkyerɛ mpoano,
na wahwɛ nea ahyɛn gyinagyina,
na ɔne Sidon abɔ ɔhye.
14Isakar yɛ afurum hoɔdenfo,
obutuw mmoaban ntam;
15na ohu sɛ ɔhomebea no ye,
na asase no yɛ fɛ,
na ɔbrɛ ne mmati ase de gye adesoa,
na ɔde ɔsom adwuma ayi tow.
16 Dan bebu ne nkurɔfo atɛn
sɛ Israel mmusuakuw mu biara.
17Dan bɛyɛ ɔkwan so wɔ,
ɔtempɔn so ahurutoa.
Ɔka ɔpɔnkɔ nantin,
na ne so tenafo ahwe n'akyi.
18 AWURADE, wo nkwagye
na mehwɛ no kwan.
19Gad, asafo bi retoa no,
na ɔno nso atoa wɔn aka wɔn nantin.
20 Aser aduan bɛyɛ sradeduan,
na ɔbɛma ahennuan a ɛyɛ akɔnnɔ.
21 Naftali yɛ ɔforote a wɔato no sraha;
ɔka adɛdɛsɛm.
22 Yosef yɛ dua a ɛsow aba baa,
dua a ɛsow aba wɔ nsu aniwa so baa;
n'abaa tratra ɔfasu.
23Mmɛmmatofo hyɛɛ no yaw,
wɔtotow no, na wɔtaa no.
24Nanso na ne tadua kura no pintinn,
na ne basa mu yɛɛ den.
Efi Yakob tumfo no nsam,
efi ɔhwɛfo a ɔyɛ Israel botan no mu.
25Efi w'agya Nyankopɔn, ɔmmoa wo,
na efi Tweaduampɔn hɔ, onhyira wo,
ɔmfa ɔsorosoro nhyira,
ne ebun a ɛtrɛtrɛw ase mu nhyira,
ne nufu ne yafunu mu nhyira, nhyira wo.
26 W'agya nhyira
aboro m'agyanom nhyira so
akodu tete nteredee nkoko no ahye so noho;
ɛmmra Yosef atifi,
nea woyii no fii ne nuanom mu no mpampam.
27 Benyamin yɛ pataku a ɔtetew mmoa mu;
odi hanam anɔpa,
na anwummere nso ɔkyɛ asade mu.
28Eyinom nyinaa ne Israel mmusuakuw dumien no, na eyi ne nea wɔn agya ka kyerɛɛ wɔn de hyiraa wɔn. Sɛnea wɔn nhyira te mmiako mmiako na ohyiraa wɔn.
Yakob wu ne ne sie
29Na ɔhyɛɛ wɔn ka kyerɛɛ wɔn sɛ: Wɔrebɛboaboa me akɔka me nkurɔfo ho. Munkosie me m'agyanom nkyɛn, wɔ ɔbodan a ɛwɔ Hetini Efron afuw mu no mu, 30ɔbodan a ɛwɔ Makpela afuw so, wɔ Mamre ntentenso, wɔ Kanaan asase so, asase a Abraham tɔe wɔ Hetini Efron nkyɛn de yɛɛ asiebea no mu. 31 Ɛhɔ na wosiee Abraham ne ne yere Sara, ɛhɔ na wosiee Isak ne ne yere Rebeka, na ɛhɔ na misiee Lea. 32Afuw no ne ɔbodan a ɛwɔ mu no, wɔtɔe wɔ Het mma nkyɛn.
33Na Yakob hyɛɛ ne mma samansew wiei no, ɔboaa ne nan ano guu mpa no so, na oguu ahome a edi akyiri, na otiw ne nananom wɔ asamando.",https://www.bible.com/bible/3440/GEN.49.RATB
GYENESIS 50,"Yakob wu
1 Na Yosef de n'anim kobutuw n'agya anim, na osu guu no so, na ofew n'ano. 2Na Yosef hyɛɛ ne nkoa a wɔhyɛ amu aduru no sɛ wɔnhyɛ n'agya amu no aduru. Na wɔyɛɛ saa. 3Na wɔde adaduanan dii ho dwuma, nna a wɔde wie aduruhyɛ no nen. Na Misraimfo suu no adaduɔsɔn.
4Na nna a wɔde suu no no twaam no, Yosef ka kyerɛɛ Farao fifo sɛ: Sɛ manya ɔdom wɔ mo anim a, munkoyi Farao asitiw sɛ: 5 M'agya ma mekaa no ntam sɛ: Hwɛ, merewu, na ɔda a mabɔ wɔ Kanaan asase so mafa no mu, ɛhɔ na kosie me. Enti ma menkɔ minkosie m'agya, na mensan memmra. 6Na Farao kae se: Kɔ na kosie w'agya, sɛnea ɔma wokaa ntam no.
7Na Yosef kɔe sɛ, okosie n'agya; na Farao nkoa nyinaa, ne fi mpanyimfo ne Misraim asase so mpanyimfo nyinaa 8ne Yosef fifo nyinaa ne ne nuanom ne n'agya fifo kaa ne ho kɔe, gye wɔn mma ne wɔn nguan ne wɔn anantwi na wogyaw wɔn Gosen asase so. 9Na nteaseɛnam ne apɔnkɔsotefo ne no kɔe; na ɛyɛ dɔm kɛse. 10Na woduu Atad awiporowbea a ɛwɔ Yordan agya no hɔ no, wotwaa kwadwom kɛse a emu yɛ den wɔ hɔ, na ogyam n'agya nnansɔn. 11Na ɛhɔfo, Kanaanfo no, huu osu a wosuu no Atad awiporowbea hɔ no, wɔkae sɛ: Eyi de, Misraimfo ayi a emu yɛ den ni. Enti wɔfrɛɛ hɔ sɛ: Abelmisraim ase ne: Misraimfo ayiyɛ, ɛwɔ Yordan agya noho. 12 Na ne mma yɛɛ no sɛnea ɔhyɛɛ wɔn no. 13 Na ne mma soaa no kɔɔ Kanaan asase so kosiee no wɔ: Makpela afuw so ɔbodan a ɛwɔ Mamre ntentenso a Abraham tɔɔ no wɔ Hetini Efron nkyɛn de yɛɛ asiei no mu. 14Yosef siee n'agya wiei no, ɔne ne nuanom ne wɔn a wɔne no kɔe kosiee n'agya no nyinaa san baa Misraim.
Yosef de ne nuanom mfomso kyɛ
15Na Yosef ne nuanom hui sɛ wɔn agya awu no, wɔkae sɛ: Ebia Yosef bɛtan yɛn, na watua yɛn bɔne a yɛyɛɛ no nyinaa so ka. 16Na wɔma wɔkɔka kyerɛɛ Yosef sɛ: W'agya hyɛe ansa na ɔrewu sɛ: 17Monka nkyerɛ Yosef sɛ: Mesrɛ wo, fa wo nuanom amumɔyɛ ne wɔn bɔne kyɛ wɔn, efisɛ wɔayɛ wo bɔne. Na afei yɛsrɛ wo, fa w'agya Nyankopɔn nkoa amumɔyɛ no kyɛ wɔn. Na wɔkaa saa kyerɛɛ no no, Yosef sui. 18Na ne nuanom nso bae betwa hwee n'anim kae sɛ: Hwɛ, yɛyɛ wo nkoa. 19Na Yosef ka kyerɛɛ wɔn sɛ: Munnsuro, na migyina Onyankopɔn ananmu anaa? 20 Na mo de, mudwen me ho bɔne, nanso Onyankopɔn de, na ɔde rebɛyɛ papa, sɛ ɔbɛyɛ nea ada adi nnɛ yi, sɛ obegye nnipa pii nkwa. 21Na afei munnsuro. Na mɛhwɛ mo ne mo mma. Na ɔkyekyee wɔn werɛ twaa wɔn bo tɔɔ wɔn yam.
22Na Yosef ne n'agya fifo tenaa Misraim, na Yosef dii mfirihyia ɔha ne du.
23 Na Yosef huu Efraim mmanana. Manase ba Makir mma nso, wɔwoo wɔn guu Yosef srɛ so.
Yosef wu
24 Na Yosef ka kyerɛɛ ne nuanom sɛ: Merebetiw nananom wɔ asamando, na Onyankopɔn bɛba abɛhwɛ mo ampa, na wabeyi mo afi asase yi so akɔ asase a ɔkaa ho ntam kyerɛɛ Abraham ne Isak ne Yakob no so.
25 Na Yosef maa Israel mma kaa ntam, na ɔkae sɛ: Ampa ara Onyankopɔn bɛba abɛhwɛ mo, na monsoa me nnompe mfi ha nkɔ.
26Na Yosef wui, na wadi mfirihyia ɔha ne du. Na wɔhyɛɛ n'amu no aduru na wɔde no too adaka mu wɔ Misraim.",https://www.bible.com/bible/3440/GEN.50.RATB
EKSODƆS NHYƐNMU,"NHYƐNMU
Din Eksodɔs no asekyerɛ ne: Otukɔ na ɛkyerɛ Israelfo abakɔsɛm mu ade titiriw bi a esii, ɛne otu a Israelfo tu fii Misriam, beae a wokɔyɛɛ nkoa no. Nhoma no wɔ nkyekyɛmu ahorow abiɛsa:
1. Israelfo ahofadi fi nkoasom mu, ne wɔn akwantu kosi bepɔw Sinai ho.
2. Onyankopɔn ne wɔn apam wɔ Sinai a emu na wonyaa, mmara nsɛm a ɛboa abrabɔ pa, ɔman mu tena ne wɔn Nyamesom.
3. Nea ɛboro ne nyinaa so ne sɛ, nhoma no kyerɛkyerɛ nea Onyankopɔn ayɛ, sɛnea osi yii ne nkurɔfo fii nkoasom mu, na ɔde wɔn yɛɛ ɔman a wɔwɔ daakye. Onipa titiriw a odi nhoma yi mu akoten ne Mose. Ɔyɛ onipa a Onyankopɔn faa no so yii Israelfo fii Misraim. Nhoma no fa titiriw a wonim no yiye papaapa ne Mmaransɛm du no. (20.1-17)
EMU NSƐM
Israelfo nya ahofadi fi Misraim 1.1—15.21
Wɔn Nkoasom wɔ Misraim 1.1-22
Mose awo ne n'abrabɔ mfiase 2.1—4.31
Mose ne Aaron ne Misraimhene de si anim 5.1—11.10
Twam afahyɛ ne ofi a wofii Misraim 12.1—15.21
Efi mmɛw po no ho kosi Sinai Bepɔw ho 15.22—18.27
Mmara no ne Apam no 19.1—24.18
Apam ntamadan no, ne ɔsom ho akwankyerɛ 25.1—40.38",https://www.bible.com/bible/3440/EXO.INTRO1.RATB
EKSODƆS 1,"Israelfo amanehunu wɔ Misraim
1 Na eyinom ne Israel mma a wɔne Yakob baa Misraim no din. Wɔn mu biara ne ne fifo na ɛbae. 2Ruben, Simeon, Lewi ne Yuda, 3Isakar, Sebulon ne Benyamin, 4Dan ne Naftali, Gad ne Aser. 5 Na akra a wofi Yakob asen mu nyinaa si akra aduɔsɔn; na Yosef wɔ Misraim dedaw.
6 Na Yosef ne ne nuanom nyinaa ne wɔn bere sofo no nyinaa wuwui. 7 Na Israel mma no wowoe, na wɔdɔe pii pa ara, na wɔn ase fɛee, na wɔn ho yɛɛ den papaapa; na wɔyɛɛ asase no so ma. 8Na ɔhene foforo bi a onnim Yosef bedii Misraim so. 9Na ɔka kyerɛɛ ne man sɛ: Hwɛ, Israelfo no dɔɔso, na wɔn ho yɛ den sen yɛn. 10Momma yɛmpɛ nyansa kwan bi mfa wɔn mfa so, na wɔannɔɔso, na sɛ ɔsa bi ba a, wɔankɔdɔm yɛn atamfo ne yɛn ammɛko, na wɔansɔre asase yi so ankɔ. 11 Na wosisii wɔn so adwumayɛfo so mpanyimfo sɛ wɔmfa nnwuma a ɛyɛ den nhyɛ wɔn so. Na wɔkyekyeree adekora nkurow Pitom ne Rameses maa Farao. 12Nanso dodow a wɔhyɛɛ wɔn so no, dodow ara na wɔdɔe, na wɔtrɛwee. Na Misraimfo suroo Israelfo no. 13Na wɔde anyadi yawyaw dii Israelfo, 14na wɔmaa wɔn asetena fonoo wɔn wɔ dɔte ne ntayaa ho adwuma den ne afum adwumayɛ ahorow nyinaa, ne nnwuma horow nyinaa mu nyadi yawyaw a wɔde dii wɔn mu.
15Na Misraim hene ka kyerɛɛ Hebrifo awogyefo a wɔn mu biako din de Sifra, na obiako din de Pua no sɛ: 16Sɛ mokogye Hebrifo mmea awo, na muhu agua no so sɛ ɔyɛ ɔbarima a, munkum no; na sɛ ɔyɛ ɔbea de a, momma ɔntena ase. 17Na awogyefo no suro Onyankopɔn, enti wɔanyɛ sɛnea Misraim hene ka kyerɛɛ wɔn no, na mmom wogyee mmammarima no nkwa. 18Na Misraim hene frɛɛ awogyefo no ka kyerɛɛ wɔn sɛ: Ɛdɛn nti na moyɛ saa, na moma mmarima no tena ase? 19Na awogyefo no ka kyerɛɛ Farao sɛ: Hebrifo mmea nte sɛ Misraimfo mmea, na wɔn de, wɔyɛ pirimpirim; awogyefo no nnya nnuu wɔn nkyɛn no, na wɔawo dedaw. 20Enti Onyankopɔn ne awogyefo no dii no yiye. Na nkurɔfo no dɔɔso ara, na wɔyɛɛ den yiye. 21Na esiane sɛ awogyefo no suro Onyankopɔn nti, ɔmaa wɔn afi mu yɛɛ yiye.
22Ɛnna Farao hyɛɛ ne man nyinaa sɛ: Ɔbabanin biara a wɔbɛwo no no, monkɔtow no nkyene asubɔnten Nil mu, na mmabea nyinaa de, momma wɔntena hɔ.",https://www.bible.com/bible/3440/EXO.1.RATB
EKSODƆS 2,"Mose awo
1 Na ɔbarima bi a ofi Lewi fi kɔwaree Lewi babea bi. 2 Na ɔbea no nyinsɛnee, na ɔwoo babarima; na ohui sɛ ne ho yɛ fɛ no, ɔde no siei asram abiɛsa.
3Na ontumi nkora no so bio no, ɔfaa mmɛw adaka bi de ama ne mannɔ sraa ho, na ɔde abofra no too mu, na ɔde kɔtoo wura mu wɔ asubɔnten no ano. 4 Na ne nuabea kogyinaa akyirikyiri sɛ ɔrehwɛ nea ɛbɛyɛ no.
5Na Farao babea sian baa asu no ano aguare, na ne mmaawa repase asu no kɔn so; na ohuu adaka no wɔ wura no mu no, ɔsomaa n'abaawa sɛ ɔnkɔfa mmra. 6Na obuee so no, ohuu akokoaa no, na hwɛ, ɛyɛ abarimaa a ɔresu. Na ɔyɛɛ no mmɔbɔ, na ose: Hebrifo mma no bi ni. 7Ɛnna ne nuabea no ka kyerɛɛ Farao babea no sɛ: So menkɔ menkɔfrɛ Hebrifo mmea no mu nufumafo bi memmrɛ wo, na ɔmmɛma akokoaa no nufu mma wo anaa? 8Na Farao babea no ka kyerɛɛ no sɛ: Kɔ ɛ! Na ababaa no kɔe kɔfrɛɛ abofra no na ankasa bae. 9Na Farao babea no ka kyerɛɛ no sɛ: Fa abofra yi kɔ kɔma no nufu ma me, na metua wo ka. Na ɔbea no faa abofra no kɔmaa no nufu. 10Na abofra no nyinii, na ɔde no kɔmaa Farao babea no, na ɔdan ne ba. Na ɔtoo no din Mose, efisɛ ose: Nsu mu na miyii no fii.
Mose guan kɔ Midian
11 Na Mose nyinii no, da bi ofii adi kɔɔ ne nuanom nkyɛn sɛ ɔrekɔhwɛ wɔn adwumayɛ no; na ohui sɛ Misraimni bi reboro ne nuanom mu bi a ɔyɛ Hebrini. 12 Na ɔhwɛɛ ha ne ha, na ohui sɛ obi nni hɔ no, ɔbɔɔ Misraimni no ade kum no, na ɔde no siee nwea mu. 13Na ade kyee no, ofii adi, na hwɛ, Hebrifo baanu reko. Na ɔka kyerɛɛ nea odi fɔ no sɛ: Ɛdɛn nti na woboro wo yɔnko? 14 Na ose: Hena na ɔde wo sii yɛn so otitiriw ne sennifo? Wopɛ sɛ wukum me sɛnea wukum Misraimni no anaa? Na Mose suroe, na ose: Asɛm no anya afi!
15 Na Farao tee asɛm yi no, anka ɔhwehwɛ Mose akum no, nanso Mose guan fii Farao anim kɔtenaa Midian asase so. Na ɔkɔtenaa asubura bi so. 16 Nso Midian sɔfo wɔ mmabea baasɔn; na wɔbae bɛtow nsu de hyehyɛɛ adaase no amaama sɛ wɔrema wɔn agya nguan anom. 17 Na nguanhwɛfo bi bae bɛpam wɔn; na Mose sɔre boaa wɔn, na ɔmaa wɔn nguan no nomee. 18Na wɔbaa wɔn agya Reuel nkyɛn no, ɔkae sɛ: Ɛyɛɛ dɛn na nnɛ de, moaba ntɛm sɛɛ? 19Na wose: Misraimni bi na oyii yɛn fii nguanhwɛfo no nsam, na ɔtow nsu po maa yɛn, na ɔmaa nguan no nomee. 20Na ɔka kyerɛɛ ne mmabea no sɛ: Na ɔwɔ he? Ɛdɛn nti na mugyaw ɔbarima no? Monkɔfrɛ no na ommedidi.
21Na Mose penee sɛ ɔne ɔbarima no bɛtena. Na ɔde ne babea Sipora maa Mose aware.
22 Na ɔwoo babanin, na Mose too no din Gersom, ase ne: Baabi hɔho, efisɛ ose: Mayɛ ɔhɔho wɔ ananafo asase so.
23 Na nna dodow yi mu no ɛbae sɛ Misraim hene wui. Na ɔsom no nti Israelfo no sii apini, na wosu frɛe, na wɔn som no mu sufrɛ no koduu Onyankopɔn anim. 24 Na Onyankopɔn tee wɔn apinisi no, na Onyankopɔn kaee n'apam a ɔne Abraham ne Isak ne Yakob pamee no. 25Na Onyankopɔn hwɛɛ Israelfo no, na Onyankopɔn huu wɔn tebea a wɔwɔ mu no.",https://www.bible.com/bible/3440/EXO.2.RATB
EKSODƆS 3,"Onyankopɔn frɛ Mose
1Bere bi a Mose rehwɛ n'ase Yetro, Midian sɔfo no, nguan, na ɔkaa wɔn de wɔn kɔɔ sare no akyi noho, na oduu Onyankopɔn bepɔw Horeb ho.
2 Na AWURADE bɔfo beyii ne ho adi kyerɛɛ no wɔ nkyɛkyerɛ bi mfinimfini gyaframa mu, na ɔhwɛe, na hwɛ, nkyɛkyerɛ no redɛw, nanso nkyɛkyerɛ no nhyew. 3Na Mose se: Eyi de, mɛman makɔhwɛ ahwɛde kɛse yi, dekode a enti nkyɛkyerɛ no nhyew. 4Na AWURADE hui sɛ waman rehwɛ no, Onyankopɔn fi nkyɛkyerɛ no mu frɛe sɛ: Mose, Mose! Na ose: Mini! 5 Ɛnna AWURADE kae sɛ: Ntwiw mmɛn ha! Yi wo nan ase mpaboa, na nea wugyinae hɔ yɛ asase kronkron. 6 Na ɔkae bio sɛ: Mene w'agya Nyankopɔn no, Abraham Nyankopɔn, Isak Nyankopɔn ne Yakob Nyankopɔn no. Ɛnna Mose kataa n'ani, efisɛ osuro sɛ ɔbɛhwɛ Onyankopɔn. 7 Na AWURADE se: Ohu na mahu me man a ɛwɔ Misraim no amanehunu, na wɔn su a wɔn so ahwɛfo nti wosu frɛ no mate. 8Na masian sɛ merebeyi wɔn Misraimfo nsam, na matutu wɔn afi asase no so akɔ asase pa a ɛtrɛw so, asase a nufusu ne wo sen wɔ so: Kanaanfo, Hetifo, Amorifo, Perisifo, Hewifo, Yebusifo tenabea hɔ.
9Na afei, hwɛ, Israelfo no sufrɛ adu m'anim, na mahu ɔhaw a Misraimfo de haw wɔn no. 10Na afei bra na mensoma wo Farao nkyɛn, na koyi me man Israelfo no fi Misraim. 11 Na Mose ka kyerɛɛ Onyankopɔn sɛ: Hena ne me a merekɔ Farao nkyɛn makoyi Israelfo afi Misraim? 12Na AWURADE ka kyerɛɛ no sɛ: Medi w'akyi; na eyi bɛyɛ wo sɛnkyerɛnne sɛ me na mesomaa wo: wunya yi ɔman no fi Misraim ba a, mobɛsom Nyankopɔn wɔ bepɔw yi so.
13Na Mose ka kyerɛɛ Onyankopɔn sɛ: Na sɛ midu Israelfo nkyɛn, na meka mekyerɛ wɔn sɛ: Mo agyanom Nyankopɔn na asoma me mo nkyɛn, na wɔka kyerɛ me sɛ: Ne din de dɛn a, dɛn na minse wɔn? 14 Na Onyankopɔn ka kyerɛɛ Mose sɛ: ME ARA NE NEA MENE. Na ose: Sɛnea ka kyerɛ Israelfo no ni: ME ARA na asoma me mo nkyɛn yi.
15 Na Onyankopɔn ka kyerɛɛ Mose bio sɛ: Ka kyerɛ Israel mma sɛ: AWURADE, mo agyanom Nyankopɔn, Abraham Nyankopɔn, Isak Nyankopɔn ne Yakob Nyankopɔn na wasoma me mo nkyɛn yi, eyi ne me din de kosi daa, na eyi na wɔmfa nkae me awo ntoatoaso nyinaa mu. 16Kɔ na kɔboa Israel mpanyimfo ano, na ka kyerɛ wɔn sɛ: AWURADE, mo nananom Nyankopɔn, Abraham, Isak ne Yakob Nyankopɔn no ayi ne ho akyerɛ me sɛ: Ɔhwɛ na mabɛhwɛ mo ne nea wɔreyɛ mo wɔ Misraim no. 17Na mise: Meyi mo afi Misraim amanehunu no mu akɔ Kanaanfo, Hetifo, Amorifo, Perisifo, Hewifo ne Yebusifo asase so, asase a nufusu ne wo sen wɔ so no. 18 Na wobetie wo nne, na wo ne Israel mpanyimfo nkɔ Misraim hene nkyɛn nkɔka nkyerɛ no sɛ: AWURADE, Hebrifo Nyankopɔn, abehyia yɛn, enti yɛsrɛ wo, ma yɛnkɔ sare so nnansa kwan nkɔbɔ AWURADE, yɛn Nyankopɔn, afɔre. 19Na me de, minim sɛ wɔde nsa a ɛyɛ den hyɛ Misraim hene mpo a, ɔremma mo kwan nkɔ. 20Enti mɛteɛ me nsa de m'anwonwade a mɛyɛ wɔ hɔ no nyinaa mabobɔ Misraim, na ɛno akyi na ɔbɛma moakɔ. 21 Na mɛma ɔman yi anim ayɛ nyam wɔ Misraimfo anim, na ɛbɛba sɛ mobɛkɔ no, morenkɔ no nsapan. 22Na mmea mmisabisa wɔn afipamfo ne wɔn afitenafo nkyɛn dwetɛ nnwinne ne sika nnwinne ne ntama, na momfa nhyehyɛ mo mmammarima ne mo mmabea, na Misraimfo nneɛma no nyɛ mo asade.",https://www.bible.com/bible/3440/EXO.3.RATB
EKSODƆS 4,"Onyankopɔn ma Mose tumi sonowonko
1Na Mose buaa AWURADE sɛ: Na sɛ wɔannye me anni, na wɔantie me nne, na wɔka sɛ: AWURADE nyii ne ho adi nkyerɛɛ wo ɛ! 2Na AWURADE ka kyerɛɛ no sɛ: Dɛn na ekura wo nsam yi? 3 Na ose: Poma. Na ose: Tow kyene fam! Na ɔtow kyenee fam, na ɛdan ɔwɔ. Na Mose guan fii ho. 4Na AWURADE ka kyerɛɛ Mose sɛ: Teɛ wo nsa na so ne dua mu. Na ɔteɛɛ ne nsa kyeree no, na ɛdan poma wɔ ne nsam. 5Nea ɛbɛyɛ na wɔagye adi sɛ Awurade, wɔn agyanom Nyankopɔn, Abraham Nyankopɔn, Isak Nyankopɔn ne Yakob Nyankopɔn no, ayi ne ho akyerɛ wo nen.
6Na AWURADE ka kyerɛɛ no bio sɛ: Fa wo nsa hyɛ wo kokom! Na ɔde ne nsa hyɛɛ ne kokom, na oyii, na hwɛ, ɛho agu kwata fitaa sɛ sukyerɛma. 7Na ose: Fa wo nsa san hyɛ wo kokom! Na ɔsan de ne nsa hyɛɛ ne kokom, na oyi fii ne kokom, na hwɛ, adan sɛ ne honam ara. 8Na sɛ wɔannye wo anni, na wɔammu sɛnkyerɛnne a edi kan no a, wobegye sɛnkyerɛnne a ɛto so abien no adi. 9 Na sɛ wɔannye nsɛnkyerɛnne abien yi nso anni na wɔantie wo nne a, ɛnne kɔsaw asubɔnten no mu nsu kohwie gu asase kesee so, na nsu a wosawee, asu no mu no bɛdan mogya wɔ asase kesee no so.
10 Na Mose ka kyerɛɛ AWURADE sɛ: Mesrɛ wo, AWURADE! Me de, ɛde besi nnɛ anaa efi bere a wo ne w'akoa kasae yi, m'ano ntew; me kasa yɛ nyaa na me tɛkrɛma nso yɛ duru. 11 Na AWURADE ka kyerɛɛ no sɛ: Hena na ɔyɛɛ onipa ano? Anaasɛ hena na ɔyɛ mum anaa ɔsotifo, anaa ɔdehufo anaa onifuraefo? Ɛnyɛ me AWURADE ara? 12 Na afei kɔ, na me ara medi w'ano akyi na makyerɛ wo nea ka. 13Na Mose kae sɛ: Mesrɛ wo, AWURADE! Soma onipa foforo biara a wopɛ.
14Ɛnna AWURADE bo fuw Mose, na ose: So minnim sɛ wo nua Aaron, Lewini no, nim kasa? Na hwɛ, wafi adi rebehyia wo, na sɛ ohu wo a, ne koma bɛtɔ ne yam. 15Na kasa kyerɛ no, na fa nsɛm no hyɛ n'anom; na me de, medi w'ano ne n'ano akyi, na makyerɛ mo nea monyɛ. 16 Na ɔnkasa w'ano nkyerɛ ɔman no, na ɔbɛdan w'ano na woadan no Onyankopɔn. 17Na poma yi a wode bɛyɛ nsɛnkyerɛnne no, fa kura wo nsam.
Mose san kɔ Misraim
18 Na Mose kɔe, na ɔsan kɔɔ n'ase Yetro nkyɛn, na ɔkɔka kyerɛɛ no sɛ: Ma mensan menkɔ me nuanom a wɔwɔ Misraim no nkyɛn menkɔhwɛ sɛ wɔda so tete ase anaa. Na Yetro ka kyerɛɛ Mose sɛ: Fa asomdwoe kɔ. 19 Na AWURADE ka kyerɛɛ Mose wɔ Midian sɛ: San kɔ Misraim, efisɛ nnipa a wɔhwehwɛ wo akum wo no nyinaa awuwu. 20 Na Mose faa ne yere ne ne mma de wɔn tenatenaa mfurum so, na ɔsan baa Misraim asase so. Na Mose faa Onyankopɔn poma no kurae.
21 Na AWURADE ka kyerɛɛ Mose sɛ: Sɛ wosan kɔ Misraim a, hwɛ na yɛ anwonwade a mede mahyɛ wo nsa no nyinaa Farao anim; na me de, mepirim ne koma, na ɔremma ɔman no nkɔ. 22 Na ka kyerɛ Farao sɛ: Sɛnea AWURADE se ni: M'abakan ne Israel. 23 Na mise wo sɛ: Ma me ba nkɔ nkɔsom me. Na sɛ woampene amma wankɔ a, hwɛ, me de, mekum w'abakan.
24 Na AWURADE bɛtoaa no ɔkwan so, asoɛe a wɔdaa hɔ no, pɛe sɛ okum no. 25 Ɛnna Sipora faa twɛrebo de twaa ne ba no twetia, na ɔtow kyenee ne nan ase kae sɛ: Woyɛ mogya ayeforokunu ma me! 26Ɛnna ogyaa no. Ɛnna twetiatwa no nti ɔkae sɛ: Mogya ayeforokunu ne wo.
27Na AWURADE ka kyerɛɛ Aaron sɛ: Kɔ sare so kohyia Mose. Na ɔkɔe kɔtoo no wɔ Onyankopɔn bepɔw no ho, na ofew n'ano. 28Na Mose kaa AWURADE nsɛm a ɔde asoma no no nyinaa ne nsɛnkyerɛnne a ɔde ahyɛ ne nsa no nyinaa kyerɛɛ Aaron. 29Na Mose ne Aaron kɔ kɔboaboaa Israelfo mpanyimfo nyinaa ano. 30Na Aaron kaa nsɛm a AWURADE ka kyerɛɛ Mose no nyinaa kyerɛɛ wɔn, na ɔyɛɛ nsɛnkyerɛnne no wɔ ɔman no anim.
31 Na ɔman no gye dii. Na wɔtee sɛ AWURADE abɛhwɛ Israelfo na wahu wɔn amanehunu no, wɔbobɔɔ wɔn mu ase sɔree.",https://www.bible.com/bible/3440/EXO.4.RATB
EKSODƆS 5,"Mose ne Aaron kɔ Farao anim
1 Na ɛyɛe no, Mose ne Aaron kɔɔ Farao nkyɛn kɔka kyerɛɛ no sɛ: Sɛ AWURADE, Israel Nyankopɔn, se ni: Ma me man nkɔ na wɔnkɔhyɛ fa mma me wɔ sare so. 2 Na Farao se: Hena ne AWURADE a metie ne nne na mama Israel akɔ? Minnim AWURADE no, na Israel nso, meremma wɔnkɔ. 3Na wose: Hebrifo Nyankopɔn abehyia yɛn; enti ma yɛnkɔ sare so nnansa kwan, na yɛnkɔbɔ Awurade, yɛn Nyankopɔn, afɔre, na wamfa owuyare anaa nkrante ammetoa yɛn. 4Na Misraimhene ka kyerɛɛ wɔn sɛ: Ɛdɛn nti na mo, Mose ne Aaron, muyi ɔman no fi wɔn nnwuma so? Monkɔ mo adwuma so. 5 Na Farao se: Monhwɛ, afei nnipa no adɔɔso wɔ asase no so, na morepɔn wɔn afi wɔn adwumayɛ mu yi!
6Na da no ara Farao hyɛɛ ɔman no adwumayɛ so ahwɛfo ne wɔn aboafo sɛ: 7Mommma ɔman no sare a wɔde yɛ ntayaa no bio sɛ kan no; wɔn ankasa nkɔpɛ sare no. 8Na ntayaa dodow a wɔyɛ daa no, munnye wɔn, munnyi so bi, efisɛ wɔyɛ anihawfo, enti na wosu sɛ: Ma yɛnkɔ nkɔbɔ yɛn Nyankopɔn afɔre no. 9Momma wɔn adwuma a emu yɛ duru, na wɔnyɛ, na wɔantie nsɛnhunu. 10Na ɔman no adwumayɛ so ahwɛfo ne wɔn aboafo no bae bɛka kyerɛɛ ɔman no sɛ: Sɛ Farao se ni: Meremma mo sare bio. 11Mo ara monkɔ nkɔpɛ sare wɔ nea mubenya; na mo adwuma no nso, wɔrentew so hwee. 12Ɛnna ɔman no bɔ petee Misraim asase nyinaa so kɔboaboaa awi ntwakae ano de yɛɛ sare mesemese no. 13Na adwumayɛ so ahwɛfo no piapiaa wɔn kae sɛ: Munwie mo da koro adwuma wɔ ne bere mu, sɛ bere a sare wɔ hɔ no. 14Na wɔhwee Israelfo ahwɛfo a Farao adwumayɛ so ahwɛfo no de asisi wɔn so no kae sɛ: Ɛdɛn nti na moanwie ntayaa a wɔahyɛ mo no nnɛ ne nnɛra nyinaa, sɛ kan no?
15Ɛnna Israelfo ahwɛfo no bae besu kyerɛɛ Farao sɛ: Ɛdɛn nti na wo ne wo nkoa di no saa? 16 Wɔmmaa wo nkoa sare bi ɛ, nso wose yɛnyɛ ntayaa; na hwɛ, wɔhwe wo nkoa, nso ɛyɛ wo ara wo nkurɔfo no mfomso. 17Na ose: Anihawfo, anihawfo na moyɛ. Enti na moka sɛ: Ma yɛnkɔ nkɔbɔ AWURADE afɔre. 18Enti monkɔ nkɔyɛ adwuma, na sare de, wɔremma mo, nso ntayaa no dodow de, mobɛma ara. 19Na wɔkae sɛ: Munnyi mo da koro adwuma mu ntayaa no so ara da, no, Israelfo adwumayɛ so ahwɛfo no hui sɛ amane na ato wɔn.
20Na wofi Farao nkyɛn reba no, wɔbɛtoo Mose ne Aaron a wogyina hɔ rebehyia wɔn, 21 na wɔka kyerɛɛ wɔn sɛ: AWURADE nhwɛ mo mmu atɛn sɛ moama yɛn ho abɔn wɔ Farao ne ne nkoa anim, na mode nkrante ahyɛ wɔn nsa sɛ wɔmfa nkum yɛn.
Mose kasa kyerɛ AWURADE
22Na Mose san baa AWURADE nkyɛn bɛkae sɛ: AWURADE, adɛn na woayɛ ɔman yi bɔne sɛɛ? Adɛn na wosomaa me yi? 23Na efi bere a mebaa Farao nkyɛn na mede wo din me ne no kasae no, wayɛ ɔman yi bɔne, na wo nso wunnyee wo man ɛ!",https://www.bible.com/bible/3440/EXO.5.RATB
EKSODƆS 6,"1 Na AWURADE ka kyerɛɛ Mose sɛ: Afei ansa na worebehu nea mɛyɛ Farao, efisɛ wɔde nsa a ɛyɛ den bɛma wama wɔakɔ, na wɔde nsa a ɛyɛ den bɛma wapam wɔn afi n'asase so mpo.
2Na Onyankopɔn ne Mose kasae na ɔka kyerɛɛ no sɛ: Mene AWURADE, 3 na miyii me ho mekyerɛɛ Abraham, Isak ne Yakob sɛ Onyankopɔn Tweaduampɔn, na me din YHWH (AWURADE) no de, mamma wɔamfa anhu me. 4 Nanso mama m'apam a me ne wɔn pamee no agyina, sɛ mede Kanaan asase a ɛyɛ wɔn ahɔhobea asase a wɔyɛɛ so ahɔho no mɛma wɔn. 5Nanso mate Israelfo a Misraimfo di wɔn nya no apinisi, na makae m'apam no. 6Ɛno nti ka kyerɛ Israelfo sɛ: Mene AWURADE, na megye mo afi Misraim nkoasom no ase, na mayi mo mafi wɔn anyadi no mu, na mede basa a ateɛ ne atemmu akɛse magye mo. 7Na mɛfa mo mayɛ me man, na mayɛ mo Onyankopɔn, na moahu sɛ mene AWURADE mo Nyankopɔn a ogyee mo fii Misraim nkoasom ase no. 8 Na mede mo mɛkɔ asase a mekaa ntam sɛ mede mɛma Abraham, Isak ne Yakob no so, na mede mɛma mo sɛ agyapade. Mene Awurade. 9Na Mose kaa saa kyerɛɛ Israelfo no; nanso ahometew ne nkoasom dennen no nti wɔantie Mose. 10Na Awurade ka kyerɛɛ Mose sɛ: 11Kɔ na kɔka kyerɛ Misraim hene Farao sɛ ɔmma Israelfo mfi n'asase so nkɔ. 12 Na Mose ka kyerɛɛ Awurade sɛ: Hwɛ, Israelfo no ntie me, na ɛbɛyɛ dɛn na Farao betie me a meyɛ ano mu momonoto yi. 13Na AWURADE ne Mose ne Aaron kasae, na ɔhyɛɛ wɔn sɛ wɔnkɔ Israelfo ne Misraim hene Farao nkyɛn nkoyi Israelfo no mfi Misraim asase so.
14 Eyinom ne wɔn agyanom afi mu atitiriw: Israel abakan Ruben mma ne: Hanok ne Palu, Hesron ne Karmi; eyinom ne Ruben mmusua.
15Na Simeon mma ne: Yemuel ne Yamin ne Ohad ne Yakin ne Sohar ne Saul a ɔyɛ Kanaanni bea bi ba; eyinom ne Simeon mmusua.
16 Na eyinom ne Lewi mma din wɔn awo ntoatoaso mu: Gerson ne Kahat ne Merari. Na Lewi mfe a odii si mfe ɔha aduasa asɔn. 17Gerson mma ne: Libni ne Simei wɔ wɔn mmusua horow mu: 18Na Kohat mma ne: Amram ne Ishar ne Hebron ne Usiel. Na Kahat mfe a odii si mfe ɔha aduasa abiɛsa. 19Na Merari mma ne Mahli ne Musi. Eyinom ne Lewi mmusua, sɛnea wɔn awo ntoatoaso te. 20 Na Amram faa n'agya ne nua Yokebed waree, na ɔwoo Aaron ne Mose maa no. Na Amram mfe a odii si mfe ɔha aduasa asɔn. 21 Na Ishar mma ne: Kora ne Nefeg ne Sikri. 22 Na Usiel mma ne: Misael ne Elsafan ne Sitri. 23 Na Aaron faa Aminadab babea Eliseba a ɔyɛ Nahson ne nua waree, na ɔwoo Nadab, Abihu, Eleasar ne Itamar maa no. 24Na Kora mma ne: Asir, Elkana ne Abiasaf; eyinom ne Kora mma mmusua. 25 Na Aaron ba Eleasar faa Putiel mma mu bi waree, na ɔwoo Pinehas maa no. Eyinom ne Lewifo agyanom atitiriw sɛ wɔn mmusua te. 26Eyinom ne Aaron ne Mose a Awurade ka kyerɛɛ wɔn sɛ: Munyi Israelfo mfi Misraim asase so sɛ wɔn dɔm te no. 27Wɔne wɔn a wɔne Misraim hene Farao kasae sɛ wobeyi Israelfo afi Misraim akɔ no, Mose ne Aaron no ni.
28Na da a AWURADE ne Mose kasae Misraim asase so no, 29AWURADE ka kyerɛɛ Mose sɛ: Mene Awurade, ka nea mɛka makyerɛ wo nyinaa kyerɛ Misraim hene Farao. 30 Na Mose ka kyerɛɛ AWURADE sɛ: Hwɛ, ano mu momonoto ne me, na ɛbɛyɛ dɛn na Farao betie me?",https://www.bible.com/bible/3440/EXO.6.RATB
EKSODƆS 7,"1 Na AWURADE ka kyerɛɛ Mose sɛ: Hwɛ, madan wo Onyankopɔn mama Farao, na wo nua Aaron bɛyɛ wo diyifo. 2Wo de, wobɛka nea mɛhyɛ wo nyinaa, na wo nua Aaron bɛka akyerɛ Farao sɛ ɔmma Israelfo mfi n'asase so nkɔ. 3 Na me de, mepirim Farao koma, na mama me nsɛnkyerɛnne ne m'anwonwade adɔɔso Misraim asase so. 4Nanso Farao rentie mo; na mede me nsa mɛto Misraim so, na mayi m'asafo, me man Israelfo no, mafi Misraim asase so wɔ atemmu akɛse mu. 5 Na sɛ meteɛ me nsa wɔ Misraim so na miyi Israelfo mifi wɔn mu a, na Misraimfo behu sɛ mene AWURADE. 6Na Mose ne Aaron yɛe sɛnea AWURADE hyɛɛ wɔn no ara.
7Bere a wɔne Farao kɔkasae no, na Mose adi mfirihyia aduɔwɔtwe, na Aaron nso adi mfirihyia aduɔwɔtwe abiɛsa.
Aaron poma no
8Na AWURADE ka kyerɛɛ Mose ne Aaron sɛ: 9 Sɛ Farao ka kyerɛ mo sɛ monyɛ anwonwade bi a, ɛno de ka kyerɛ Aaron sɛ: Fa wo poma to fam wɔ Farao anim, na ɛbɛdan ɔtweaseɛ. 10Na Mose ne Aaron kɔɔ Farao nkyɛn kɔyɛe sɛnea AWURADE hyɛɛ wɔn no; na Aaron de ne poma no too fam wɔ Farao ne ne nkoa anim, na ɛdan ɔtweaseɛ.
11 Na Farao nso frɛfrɛɛ anyansafo ne ntafowayifo bae. Na wɔn Misraim akɔmfo no nso de wɔn asumansɛm yɛɛ saa ara. 12Na wɔn nyinaa de wɔn mpoma totoo fam, na ɛdannan atweaseɛ, nanso Aaron poma no memmenee wɔn mpoma no. 13 Na Farao koma pirimii ara, na wantie wɔn, sɛnea AWURADE kae no.
Ɔhaw ahorow ba Misraim
14Na AWURADE ka kyerɛɛ Mose sɛ: Farao koma yɛ den, ɔmpene sɛ ɔman no bɛkɔ. 15Kɔ Farao nkyɛn anɔpa; hwɛ, ɔrefi adi akɔ asu no ano; na kogyina asu no ano hyia no, na fa wo poma a ɛdan ɔwɔ no kura. 16 Ka kyerɛ no sɛ: AWURADE, Hebrifo Nyankopɔn na wasoma me wo nkyɛn sɛ: Ma me man nkɔ nkɔsom me sare so, na hwɛ, wuntiei de abedu sesɛɛ. 17 Sɛ AWURADE se ni: Eyi na wode behu sɛ mene AWURADE: Hwɛ, mede poma a mikurae yi merebɔ asu yi mu nsu mu, na ɛbɛdan mogya. 18Na mpataa a ɛwɔ asu no mu bewuwu, na nsu no bɛbɔn na Misraimfo bekyi sɛ wɔbɛnom asu no mu nsu.
19 Na AWURADE ka kyerɛɛ Mose sɛ: Ka kyerɛ Aaron sɛ: Fa wo poma, na teɛ wo nsa wɔ Misraim nsu so, wɔn nsubɔnten so, wɔn asuasu so ne wɔn atare so ne wɔn nsu a ɛtaataa hɔ nyinaa so, na ɛnnan mogya; na mogya aba Misraim asase nyinaa so, nnua ade ne abo ade mu. 20Na Mose ne Aaron yɛe sɛnea AWURADE hyɛɛ wɔn no; na ɔmaa poma no so, na ɔde bɔɔ nsu a ɛwɔ asu no mu no mu wɔ Farao ne ne nkoa anim; na nsu a ɛwɔ asu no mu nyinaa dan mogya. 21Na mpataa a ɛwɔ asu no mu wuwui, na asu no bɔnee, na Misraimfo antumi annom asu no mu nsu, na mogya kataa Misraim asase nyinaa so. 22 Na Misraim akɔmfo de wɔn asumansɛm yɛɛ saa ara. Na Farao koma pirimii ara, na wantie wɔn, sɛnea AWURADE kae no. 23Na Farao dan ne ho kɔɔ ne fi, na eyi nso wannwen ho. 24Na Misraimfo nyinaa tutuu asu no ho mmura sɛ wɔrepɛ nsu anom, efisɛ wontumi nnom asu no mu nsu. 25Na nnansɔn a AWURADE dan nsu no betwaa mu.",https://www.bible.com/bible/3440/EXO.7.RATB
EKSODƆS 8,"Mpɔtorɔ pii ba
1 Na AWURADE ka kyerɛɛ Mose sɛ: Kɔ Farao nkyɛn kɔka kyerɛ no sɛ: Sɛ AWURADE se ni: Ma me man no nkɔ nkɔsom me. 2Na sɛ woampene amma wɔankɔ a, hwɛ, mede mpɔtorɔ mɛhaw w'asase nyinaa. 3Na asu no bɛdɔ mpɔtorɔ manyamanya, na wɔafoforo aba wo fi ne wo dabekyiri ne wo mpa so ne wo nkoa afi ne wo nkurɔfo mu ne w'afononoo mu ne wo mmɔre akorow mu. 4Na wo ne wo manfo ne wo nkoa nyinaa so na mpɔtorɔ no bɛforo aba.
Mpɔtorɔ no
5Na AWURADE ka kyerɛɛ Mose sɛ: Ka kyerɛ Aaron sɛ: Fa wo poma, na teɛ wo nsa nsubɔnten ne asuasu ne atare so, na ma mpɔtorɔ mmra Misraim asase nyinaa so. 6Na Aaron teɛɛ ne nsa wɔ Misraim nsu so, na mpɔtorɔ bae bɛkataa Misraim asase nyinaa so. 7 Na akɔmfo no de wɔn asumansɛm no yɛɛ saa ara maa mpɔtorɔ foro baa Misraim asase so. 8 Ɛnna Farao frɛɛ Mose ne Aaron kae sɛ: Mompa AWURADE kyɛw na onyi mpɔtorɔ no mfi me ne me man so, na mɛma ɔman no akɔ akɔbɔ afɔre ama AWURADE. 9Na Mose ka kyerɛɛ Farao sɛ: Wo ara kyerɛ me da ko a enkosi na mempa kyɛw memma wo ne wo nkoa ne wo man, na wonyi mpɔtorɔ no mfi wo ne wo fi so, na wɔnka asu no nko mu. 10 Na ose: Ɔkyena. Na ose: Ɛnyɛ sɛ wokae no, na woahu sɛ obi bi nni hɔ a ɔte sɛ AWURADE yɛn Nyankopɔn. 11Na mpɔtorɔ no befi wo ne wo fi ne wo nkoa ne wo man so; asu no mu nko na wɔbɛka. 12Na Mose ne Aaron fii Farao anim kɔe. Na Mose teɛɛm frɛɛ AWURADE wɔ mpɔtorɔ a ɔde aba Farao so no ho. 13Na AWURADE yɛe sɛ Mose kae no, na mpɔtorɔ no wuwui afi mu ne adiwo ne wuram. 14Na wɔboaboaa wɔn ano akuwakuw, na asase no so bɔnee. 15 Na Farao hui sɛ wanya ahotɔ no, ɔhyɛɛ ne koma den, na wantie wɔn, sɛnea AWURADE kae no.
Mfutuma dan dwiw
16Na AWURADE ka kyerɛɛ Mose sɛ: Ka kyerɛ Aaron sɛ: Teɛ wo poma no bɔ asase so mfutuma na ɛnnan dwiw wɔ Misraim asase nyinaa so. 17Na wɔyɛɛ saa, na Aaron teɛɛ ne nsa de poma no bɔɔ asase so mfutuma, na ɛdan dwiwwɔ nnipa ne mmoa so. Na asase so mfutuma nyinaa dan dwiw Misraim asase nyinaa so. 18 Na akɔmfo no de wɔn asumansɛm yɛɛ saa ara sɛ wɔrema dwiw aba, nanso wɔantumi. Na dwiw no baa nnipa ne mmoa so. 19 Ɛnna akɔmfo no ka kyerɛɛ Farao sɛ: Onyankopɔn nsatea ni. Na Farao koma pirimii ara na wantie wɔn, sɛnea AWURADE kae no.
Nwansena pii ba
20 Na AWURADE ka kyerɛɛ Mose sɛ: Tua ahema kogyina Farao anim; hwɛ, ɔrefi adi aba nsu no ano; na ka kyerɛ no sɛ: Sɛ AWURADE se ni: Ma me man no nkɔ na wɔnkɔsom me. 21Na sɛ woremma me man no nkɔ a, hwɛ, mɛma nwansena ahorow aba wo ne wo nkoa ne wo man ne w'afi so, na nwansena no bɛyɛ Misraimfo afi mu ne asase a wɔte so no so amaama. 22 Na mɛhyɛ Gosen asase a me man te so no nsow da no, na nwansena no amma hɔ, na wode ahu sɛ mene AWURADE wɔ asase mfinimfini. 23Na mede ogye mɛto me man ne wo man ntam; ɔkyena na sɛnkyerɛnne yi bɛba. 24Na AWURADE yɛɛ saa. Na nwansena a wɔdɔɔso pii baa Farao fi ne ne nkoa afi ne Misraim asase nyinaa so. Na nwansena no nti asase no so sɛee. 25Na Farao frɛɛ Mose ne Aaron kae sɛ: Monkɔ nkɔbɔ afɔre mma mo Nyankopɔn wɔ asase yi so. 26 Na Mose se: Ɛmfata sɛ wɔyɛ no saa, efisɛ Misraim akyide na yɛde bɛbɔ afɔre ama AWURADE yɛn Nyankopɔn. Hwɛ, sɛ yɛde Misraim akyide bɔ afɔre wɔ wɔn anim a, so wɔrensiw yɛn abo? 27 Yɛbɛnantew nnansa ɔkwan akɔ sare so, na yɛakɔbɔ afɔre ama AWURADE yɛn Nyankopɔn, sɛnea waka akyerɛ yɛn no. 28 Na Farao kae sɛ: Me de, mɛma mo kwan na moakɔ akɔbɔ afɔre ama AWURADE mo Nyankopɔn wɔ sare so, na akyirikyiri nko na monnkɔ; mompa kyɛw mma me. 29Na Mose sɛ: Hwɛ, merebefi wo nkyɛn makɔ makɔpa AWURADE kyɛw na nwansena no afi Farao ne ne nkoa ne ne man so ɔkyena; na nkontompo nko na Farao nntwa bio sɛ ɔremma ɔman no nkɔ nkɔbɔ afɔre mma AWURADE. 30 Ɛnna Mose fii Farao anim kɔe kɔpaa AWURADE kyɛw. 31Na AWURADE yɛɛ nea Mose kae no, na oyii nwansena no fii Farao ne ne nkoa ne ne man so; anka biako po. 32 Na Farao pirim ne koma saa bere yi nso, na wamma ɔman no ankɔ.",https://www.bible.com/bible/3440/EXO.8.RATB
EKSODƆS 9,"Yaredɔm kunkum mmoa
1 Na AWURADE ka kyerɛɛ Mose sɛ: Kɔ Farao nkyɛn kɔka kyerɛ no sɛ: Sɛ AWURADE, Hebrifo Nyankopɔn, se ni: Ma me man no nkɔ nkɔsom me. 2Na sɛ woampene amma wɔankɔ na wokɔ so tintim wɔn so a, 3 hwɛ, AWURADE nsa bɛda wo mmoa a wɔwɔ wuram so, na ɔde owu a ano yɛ den kɛse bɛba apɔnkɔ, mfurum, yoma, anantwi ne nguan so. 4Na AWURADE de nsonoe bɛto Israel mmoa ne Misraim mmoa ntam, na nea ɛyɛ Israelfo dea no mu biara renwu. 5Na AWURADE hyɛɛ da sɛ: Ɔkyena na AWURADE bɛyɛ eyi wɔ asase so. 6Na ade kyee no, AWURADE yɛɛ saa ade no, na Misraim mmoa nyinaa wuwui, na Israelfo mmoa no mu biako po anwu. 7 Na Farao soma kɔhwɛe, na hwɛ, Israel mmoa mu biako po nwui ɛ. Nanso Farao koma yɛɛ den ara, na wamma ɔman no ankɔ.
Mpɔmpɔ yaredɔm
8Ɛnna AWURADE ka kyerɛɛ Mose ne Aaron sɛ: Momfa fononoo mu nso nsa ma, na Mose ntow mpete ahunum wɔ Farao anim, 9 na ɛnnan Misraim asase nyinaa so tutuw, na ɛnyɛ nnipa ne mmoa ho mpobia a ɛpaepae tutu akuru Misraim asase nyinaa so. 10 Na wɔsesaw fononoo mu nso, na wokogyinaa Farao anim, na Mose de petee ahunum, na ɛdan nnipa ne mmoa ho mpobia a ɛpaepae tutu akuru. 11Na mpobia no nti akɔmfo no antumi annyina Mose anim, efisɛ mpobia no asisi akɔmfo no ne Misraimfo nyinaa. 12 Na AWURADE pirim Farao koma, na wantie wɔn, sɛnea AWURADE ka kyerɛɛ Mose no.
Ɔsoro abo
13 Na AWURADE ka kyerɛɛ Mose sɛ: Tua ahema kogyina Farao anim, na ka kyerɛ no sɛ: Sɛ AWURADE, Hebrifo Nyankopɔn no, se ni: Ma me man nkɔ nkɔsom me. 14 Na afei de, merema me haw nyinaa aba wo koma so ne wo nkoa ne wo man mu, na woahu sɛ obiara nni hɔ a ɔte sɛ me wɔ asase nyinaa so. 15Na afei sɛ mateɛ me nsa na mede owuyare mabɔ wo ne wo man a, anka wɔatwa wo afi asase so. 16 Nanso eyi nti na mema wugyina hɔ, sɛ meyi me tumi adi makyerɛ wo, na wɔaka me din ho asɛm asase nyinaa so. 17Woda so ma wo ho so na wusiw me man kwan sɛ woremma wɔnkɔ, 18 hwɛ, ɔkyena sesɛɛ mɛma ɔsoro abo a emu yɛ duru pa a ɛso bi mmaa Misraim da fi da a wɔhyɛɛ ase de abedu nnɛ yi atɔ. 19Na afei soma ma wɔnkɔfa wo mmoa ne wo biribiara a ɛwɔ wuram mmra ntɛm; onipa biara ne afieboa biara a wobehu no wuram na wɔamfa no amma ofie no, ɔsoro abo no gu wɔn so a, wobewuwu. 20Farao nkoa mu nea osuro AWURADE asɛm no de ne nkoa ne ne mmoa guan baa ofie; 21na nea wammu AWURADE asɛm no gyaw ne nkoa ne ne mmoa wɔ wuram. 22Ɛnna AWURADE ka kyerɛɛ Mose sɛ: Teɛ wo nsa kɔ ahunmu, na ɔsoro abo ntɔ Misraim asase nyinaa so, nnipa ne mmoa ne wuram nhaban nyinaa so wɔ Misraim asase so. 23 Na Mose teɛɛ ne poma kɔɔ ahunmu, na AWURADE maa aprannaa ne ɔsoro abo bae, na ogya porow guu asase so, na AWURADE maa ɔsoro abo tɔɔ Misraim asase so. 24Na ɔsoro abo ne ogya a ɛdɛw framfram toatoam a ano yɛ den pii pa a ɛso bi mmaa Misraim asase nyinaa so da fi da a ɛyɛɛ ɔman no bae. 25Na ɔsoro abo no guu Misraim asase nyinaa so, nea ɛwɔ wuram nyinaa, efi nnipa so kosi mmoa so, na ɔsoro abo no guu wuram nhaban nyinaa so, na ebubuu wuram nnua nyinaa. 26Gye Gosen asase a Israelfo wɔ hɔ no so nko na ɔsoro abo no bi antɔ.
27 Ɛnna Farao soma bɛfrɛɛ Mose ne Aaron ka kyerɛɛ wɔn sɛ: Eyi de, mayɛ bɔne, AWURADE ne ɔtreneeni, na me ne me man ne abɔnefo. 28 Mompa AWURADE kyɛw, na Onyankopɔn aprannaa ne ɔsoro abo no nnyae, na adɔɔso, na mɛma moakɔ na morentena ha bio. 29Ɛnna Mose ka kyerɛɛ no sɛ: Mifi adi mifi kurow no mu ara pɛ a, mɛtrɛw me nsam makyerɛ AWURADE, na aprannaa no to betwa, na ɔsoro abo no antɔ bio, na woahu sɛ AWURADE na asase wɔ no. 30Na wo ne wo nkoa de, minim sɛ munnya nsuroo AWURADE Nyankopɔn ɛ. 31Na eguu asaawa ne atoko so, nso na atoko no ayɛ mmɛtem, na asaawa nso reyɛ agu nhwiren. 32Na awi ne kɔkɔte de, angu so bi, efisɛ ɛno ka akyiri. 33Na Mose fii Farao nkyɛn, na ofii kurow no mu kɔtrɛw ne nsam kyerɛɛ AWURADE, na aprannaa ne abo no to twae, na osu gyaee asase no so gu. 34Na Farao hui sɛ osutɔ ne amparuwbo ne aprannaa no to atwa no, ɔsan yɛɛ bɔne bio, na ɔhyɛɛ ne koma den, ɔno ne ne nkoa.
35 Na Farao koma pirimii ara, na wamma Israelfo no ankɔ, sɛnea AWURADE nam Mose so kae no.",https://www.bible.com/bible/3440/EXO.9.RATB
EKSODƆS 10,"Mmoadabi ba
1Na AWURADE ka kyerɛɛ Mose sɛ: Kɔ Farao nkyɛn, na mahyɛ ne koma ne ne nkoa koma den, na mayi me nsɛnkyerɛnne yi adi wɔ wɔn mu, 2 na woaka nea meyɛe wɔ Misraim ne me nsɛnkyerɛnne a miyii adi wɔ wɔn mu no wɔ wo ba ne wo ba ba asom, na moahu sɛ mene AWURADE. 3 Na Mose ne Aaron kɔɔ Farao nkyɛn kɔka kyerɛɛ no sɛ: Sɛ AWURADE, Hebrifo Nyankopɔn no, se ni: Wobɛkame wo ho asebrɛ wɔ m'anim akosi da bɛn? Ma me man nkɔ nkɔsom me. 4Na sɛ woampene amma me man ankɔ a, hwɛ, ɔkyena mɛma mmoadabi aba w'asase yi so, 5na wɔabɛkata asase ani a obi renhu asase ani, na wɔabedi nnikae a amparuwbo no gyaw ma ɛka maa mo no, na wɔabedi nnua a ɛrefefɛw ama mo wɔ mfuw mu no nyinaa, 6na wɔabɛyeyɛ w'afi mu ne wo nkoa nyinaa afi mu ne Misraimfo nyinaa afi mu amaama sɛnea w'agyanom ne w'agyanom agyanom nhuu bi pɛn fi da a wɔbaa asase so de bedu nnɛ. Na ɔdan ne ho fii Farao anim.
7Ɛnna Farao nkoa ka kyerɛɛ no sɛ: Da bɛn ara na oyi nteetee yɛn ara nkosi? Ma nnipa no nkɔ nkɔsom AWURADE wɔn Nyankopɔn. So wunnya nhui sɛ Misraim resɛe? 8Na wɔde Mose ne Aaron san baa Farao anim bio, na ɔka kyerɛɛ wɔn sɛ: Monkɔ nkɔsom AWURADE mo Nyankopɔn. Hefo ne wɔn a wɔbɛkɔ no? 9 Na Mose kae sɛ: Yɛde yɛn mmofra ne yɛn mpanyin na ɛrekɔ; yɛde yɛn mmabanin ne yɛn mmabea, yɛn nguan ne yɛn anantwi na ɛrekɔ, efisɛ yɛwɔ fa bi hyɛ ma AWURADE. 10Na ɔka kyerɛɛ wɔn sɛ: A, ɛnne AWURADE nni mo akyi ɛ, sɛ merema mo ne mo mma akɔ yi. Maahu sɛ bɔne na mopɛ sɛ moyɛ yi. 11Dabida! Mo mmarima na monkɔ nkɔsom Awurade, na ɛno ara na mohwehwɛ. Na wɔpam wɔn fii Farao anim.
12 Na AWURADE ka kyerɛɛ Mose sɛ: Mmoadabi no nti teɛ wo nsa wɔ Misraim asase so, na wɔmmra Misraim asase so, na wɔmmɛwe asase no so nhaban nyinaa, nea amparuwbo no gyawee no nyinaa. 13Na Mose teɛɛ ne poma wɔ Misraim asase so, na AWURADE maa apuei mframa bɔ faa asase no so da no nyinaa ne anadwo no nyinaa. Na ade kyee na apuei mframa no de mmoadabi no aba. 14Na mmoadabi no baa Misraim asase no nyinaa so, na wobeguu Misraim asase no so nyinaa, na wɔdɔɔso pii. Ebi nnii wɔn anim mmae pɛn a ɛte sɛ wɔn, na wɔn akyi nso ebi remma saa bio. 15Na wɔkataa asase no nyinaa ani ma esum duruu asase no so, na wodii asase no so nhaban nyinaa ne nnua a amparuwbo no gyawee no so aba nyinaa, na biribiara anka a ɛyɛ momono wɔ nnua mu ne mfuw mu nhaban mu wɔ Misraim asase no so nyinaa.
16 Ɛnna Farao yɛɛ ntɛm soma kɔfrɛɛ Mose ne Aaron kae sɛ: Mayɛ AWURADE mo Nyankopɔn ne mo bɔne. 17 Na afei, fa me bɔne firi me prɛko yi nko, na mompa AWURADE mo Nyankopɔn kyɛw, na onyi owu yi nko mfi me so. 18 Na ofii Farao anim kɔe kɔpaa AWURADE kyɛw. 19Na AWURADE maa atɔe mframa a ano yɛ den pii bae, na ɛbɛfaa mmoadabi no kɔe, na ɛde wɔn koguu mmɛw po mu; mmoadabi no biako po anka Misraim asase no so baabiara. 20 Na AWURADE pirim Farao koma, na wamma Israelfo no ankɔ.
Esum duru
21Ɛnna AWURADE ka kyerɛɛ Mose sɛ: Teɛ wo nsa kɔ ahunmu, na esum nnuru Misraim asase so, na ɛnyɛ esum a woso mu a ɛbɛyɛ yiye. 22Na Mose teɛɛ ne nsa kɔɔ ahunmu, na esum kabii duruu Misraim asase no nyinaa so nnansa. 23Obiara anhu ne yɔnko, na obiara ansɔre ne tenabea nnansa; na Israelfo nyinaa de, wonyaa hann wɔ nea wɔte hɔ.
24 Ɛnna Farao frɛɛ Mose sɛ: Monkɔ nkɔsom AWURADE; mo nguan ne mo anantwi nko na wɔmfa nsie ha; mo mma nso ne mo nkɔ. 25Na Mose kae sɛ: Ɛsɛ sɛ wode afɔrebɔde a wokum na wɔhyew nso hyɛ yɛn nsa, na yɛde akɔbɔ ama AWURADE yɛn Nyankopɔn. 26Na yɛn mmoa nso ne yɛn bɛkɔ, ɛrenka tɔte po; na ɛnonom bi na yɛde rekɔsom AWURADE yɛn Nyankopɔn. Na yɛn de, yennim nea yɛde bɛsom AWURADE gye sɛ yedu hɔ ansa.
27 Na AWURADE pirim Farao koma, na wampɛ sɛ ɔma wɔkɔ. 28Na Farao ka kyerɛɛ no sɛ: Fi me so kɔ, hwɛ wo ho yiye, na nhu m'anim bio; na da a wubehu m'anim no, wubewu. 29Na Mose buae sɛ: Yiw mate! Meremma w'anim bio.",https://www.bible.com/bible/3440/EXO.10.RATB
EKSODƆS 11,"Misraim mmakan wuwu
1Na AWURADE ka kyerɛɛ Mose sɛ: Mɛma ɔhaw biako aba Farao ne Misraim so bio, na ɛno akyi no, ɔbɛma moafi ha akɔ; ɔbɛma moakɔ koraa, ɔpam mpo na ɔbɛpam mo afi ha. 2 Afei kasa ma ɔman no nte sɛ: Mmarima ne mmea mmisabisa wɔn nnamfonom hɔ dwetɛ nnwinne ne sika nnwinne. 3Na AWURADE maa ɔman no anim yɛɛ nyam wɔ Misraimfo anim; nso ɔbarima Mose no yɛ kɛse pa wɔ Misraim asase no so wɔ Farao nkoa ne ɔman no anim.
4Na Mose kae sɛ: Sɛ Awurade se ni: Anadwo dasu mu no, mefi adi mafa Misraim, 5 na Misraim asase so mmakan nyinaa bewuwu, efi Farao abakan a ɔtena n'agua so, so de kosi afenaa a ɔwɔ owiyammo akyi abakan ne mmoa mmakan nyinaa so. 6Na osu kɛse a ɛso bi mmae da, na ɛso bi remma bio bɛba Misraim asase nyinaa so. 7 Na Israel mma nyinaa de, ɔkraman po rentwe ne tɛkrɛma nhyɛ wɔn, efi nnipa so kosi mmoa so, na moahu sɛ AWURADE apae Misraim ne Israel ntam. 8Na wo nkoa yi nyinaa besian aba me nkyɛn abɛkotow me aka sɛ: Fi adi kɔ, wo ne ɔman a edi w'akyi no nyinaa. Na ɛno akyi no mefi makɔ. Na ɔde abufuhyew fii Farao nkyɛn kɔe. 9Na AWURADE ka kyerɛɛ Mose sɛ: Farao rentie mo, na ama m'anwonwade adɔɔso wɔ Misraim asase so. 10 Na Mose ne Aaron yɛɛ anwonwade yi nyinaa wɔ Farao anim, na AWURADE pirim Farao koma, na wamma Israelfo no amfi n'asase so ankɔ.",https://www.bible.com/bible/3440/EXO.11.RATB
EKSODƆS 12,"Twam no
1 Na AWURADE ka kyerɛɛ Mose ne Aaron wɔ Misraim asase so sɛ: 2 Momfa ɔsram yi nyɛ asram ti, na ɛnyɛ mo afe mu ɔsram a edi kan.
3Monka nkyerɛ Israel asafo no nyinaa sɛ: Ɔsram yi da a ɛto so du no, wɔmfa nguammaa mmiako mmiako, sɛnea wɔn mpanyin fi tetee; ofi biako oguammaa biako. 4Na sɛ ofi no mufo nnɔɔso sɛ wobedi oguammaa a, ma ɔne nea ɔne no bɔ fipam mfa bi, sɛnea akra no dodow te. Monkenkan oguammaa so nnipa, sɛnea ɛbɛso wɔn di. 5 Oguammaa a onni dɛm na momfa, onini a wadi afe wɔ nguanten anaa mmirekyi mu. 6Na momfa no nsie nkodu ɔsram yi da a ɛto so dunan; na Israel asafo mu no nyinaa nkunkum wɔn anwummere. 7 Na wɔmfa mogya no bi nsra adan a wobedi wɔ mu no apongua abien ne aponguatifi no ho. 8Na wonni nam no anadwo no ara; wɔmfa ogya ntoto, na wɔmfa apiti ne fan nwenenwene nni. 9Munnni no amono, na mommfa nsu nnnoa, na mmom momfa ogya ntoto, ne ti ne n'asrɛ ne n'ayamde no. 10Na munnnyaw bi nnsie na ade nnkye so; na sɛ ebi ka na ade kye so a, momfa ogya nhyew.
11 Na sɛnea munni no ni: Monkyekyere mo asen, na mo mpaboa nhyehyɛ mo anan, na mo mpoma nkurakura mo nsam, na munni no hare so. Ɛyɛ AWURADE twam. 12 Na merebetwam Misraim asase so anadwo yi, na makum Misraim asase so mmakan nyinaa, efi nnipa so kosi mmoa so, na mebu Misraim anyame nyinaa atɛn, mene AWURADE. 13 Na mogya no nyɛ sɛnkyerɛnne mma mo, afi a mowowɔ mu no mu; na sɛ mihu mogya no a, matwa mo ho, na merebɔ Misraim asase a, amane bi amma mo so ammɛsɛe mo. 14Na ɛda yi nyɛ mo nkae, na monhyɛ ho fa mma AWURADE, mo awo ntoatoaso mu. Monyɛ no afahyɛ, daa atɔremude.
15 Nnansɔn na munni apiti. Da a edi kan no ara na momma mmɔkaw to ntwa mo afi mu, efisɛ obiara a obedi mmɔkaw abodoo fi da a edi kan no de kosi da a ɛto so ason no, wobetwa saa ɔkra no afi Israel mu. 16Na da a edi kan no munhyia nhyia kronkron, na da a ɛto so ason no nso munhyia nhyia kronkron. Wɔnnyɛ adwuma biara wɔ mu, gye nea obiara bedi nko ho adwuma na monyɛ. 17Na monhyɛ apiti fa no, efisɛ saa da yi ara na miyii mo dɔm no mifii Misraim asase so. Ɛno nti munni da yi mo awo ntoatoaso mu nyɛ no daa atɔremude. 18Ɔsram a edi kan no da a ɛto so dunan no anwummere no mumfi apiti di ase nkosi ɔsram no da a ɛto so aduonu biako anwummere. 19Nnansɔn na mommma wonnhu mmɔkaw wɔ mo afi mu, efisɛ obiara a obedi abodoo a akaw no, ɔhɔho oo, nea wɔwoo no asase no so oo, wobetwa saa ɔkra no afi Israel asafo mu. 20Munnni biribiara a akaw, munni apiti wɔ mo tenabea nyinaa.
21Ɛnna Mose frɛɛ Israel mpanyimfo nyinaa ka kyerɛɛ wɔn sɛ: Munyiyi nguan mfa, sɛnea mo mmusua te, na munkum twam no. 22Na momfa adwerɛ kasiaw mmɔ mogya a ɛwɔ yawa mu no mu, na momfa yawa no mu mogya no bi nsra aponguatifi ne apongua abien no ho, na mo mu biara mmfi adi mmfi ne fi pon ano nkosi anɔpa. 23Efisɛ AWURADE rebetwam abobɔ Misraimfo, na sɛ ohu mogya no wɔ aponguatifi ne apongua abien no ho a, AWURADE betwa ɔpon no ho, na ɔrento ɔsɛefo no kwan mma ɔmma mo afi mu mmɛbobɔ mo. 24Na munni asɛm yi so, na ɛnyɛ ahyɛde mma wo ne wo mma nkosi daa. 25Na ɛba sɛ mudu asase a AWURADE de bɛma mo sɛnea ɔkae no so a, munni ɔsom yi so. 26 Na sɛ mo mma bisa mo sɛ: Mo som yi ase ne dɛn a? 27Monka sɛ: Ɛyɛ twam afɔre a yɛbɔ ma AWURADE a otwaa Israelfo afi ho wɔ Misraim, ɛda a ɔbobɔɔ Misraimfo na oyii yɛn afi fii mu no. 28Na ɔman no nyinaa bobɔɔ wɔn mu ase sɔree. Na Israelfo no siim kɔe kɔyɛe sɛnea AWURADE hyɛɛ Mose ne Aaron no, saa ara na wɔyɛe.
Wokum Misraimfo mmakan
29 Na anadwo dasu mu no AWURADE bobɔɔ Misraim asase so mmakan nyinaa, efi Farao abakan a ɔtena n'agua so so de kosi dommum a ɔwɔ deduadan mu abakan so, ne afieboa mmakan nyinaa. 30Ɛnna Farao sɔree anadwo no ara, ɔne ne nkoa nyinaa ne Misraimfo nyinaa, na osu kɛse baa Misraim, efisɛ na ofi biara nni hɔ a funu nni mu.
31Na ɔfrɛɛ Mose ne Aaron anadwo no kae sɛ: Monsɔre mfi me man mu, mo ne Israelfo no, na monkɔ nkɔsom AWURADE, sɛnea mokae no. 32 Mo nguan ne mo anantwi nso, momfa wɔn, sɛnea mokae no, na monkɔ, na munhyira me nso. 33 Na Misraimfo piapiaa ɔman no sɛ wɔnyɛ ntɛm mfi asase no so, efisɛ wose: Yɛn nyinaa rewuwu. 34Na ɔman no soasoaa wɔn mmɔre ansa na ɛrekaw kyekyeree wɔn mmɔre akorow wɔ wɔn ntama mu de sisii wɔn kɔn ho. 35 Na Israelfo no yeyɛe sɛnea Mose ka kyerɛɛ wɔn no, na wobisabisaa Misraimfo hɔ dwetɛ nnwinne ne sika nnwinne ne ntama. 36 Na AWURADE maa ɔman no anim baa nyam, Misraimfo anim, na wɔde nea wobisae maa wɔn. Na wɔfaa Misraimfo agyapade no kɔe.
Israelfo fii Misraim
37Na Israelfo no siim fii Rameses kɔɔ Sukot, wɔbɛyɛ mmarima a wɔnam fam mpem ahorow ahansia, mmofra mfra mu. 38Na afrafrafo pii nso ne wɔn kɔe, ne nguan ne anantwi, mmoa pii pa. 39Na wɔde mmɔre a wɔde fi Misraim bae no totoo apiti fam, na ɛnkawee ɛ, efisɛ Misraimfo no pam wɔn, na wɔantumi antwentwɛn wɔn nan ase, na wonsiesiee akwansoduan nso ɛ. 40 Na Israelfo tena a wɔtenaa Misraim no si mfirihyia ahanan aduasa. 41Na mfe ahanan aduasa no awiei no, da no ara na AWURADE asafo no nyinaa fii Misraim asase so. 42Ɛyɛ anadwo a wodi ma AWURADE a oyii wɔn fii Misraim asase so no, anadwo no ara na wodi ma AWURADE wɔ Israelfo nyinaa mu wɔn awo ntoatoaso mu.
43Na AWURADE ka kyerɛɛ Mose ne Aaron sɛ: Eyi ne twam no ho ahyɛde: Ɔnanani biara nnni bi. 44Na obiara akoa a ɔde sika atɔ no no, twa no twetia ansa na wadi bi. 45Mo nkyɛn tenafo ne ɔpaani nnni bi. 46 Ofi biako mu na wonni, wɔmmfa nam no bi mmfi fie hɔ mmfi adi, na mummmu ne dompe bi. 47Israel asafo nyinaa nyɛ saa. 48Na sɛ obi abɛsoɛ wo nkyɛn hɔho na ɔpɛ sɛ odi twam ma AWURADE a, ma wontwa ne mmarima nyinaa twetia, na ɛno ansa na ɔmmɛn mmedi, na ɔnyɛ sɛ nea wɔwoo no asase no so; na momonoto biara de, onnni bi. 49 Mmara koro nna hɔ mma okuroni ne ɔhɔho a ɔbɛsoɛ mo mu. 50Na Israelfo nyinaa yɛe sɛnea AWURADE hyɛɛ Mose ne Aaron no; saa ara na wɔyɛe. 51Na da no ara, AWURADE yii Israelfo no fii Misraim asase so, sɛnea wɔn asafo te.",https://www.bible.com/bible/3440/EXO.12.RATB
EKSODƆS 13,"Wɔde mmakan si hɔ ma AWURADE
1Na AWURADE ka kyerɛɛ Mose sɛ: 2 Yɛ mmakan nyinaa, Israelfo mu ade biara a ebue yafunu ano wɔ nnipa ne afieboa mu, kronkron ma me, na me dea.
3Na Mose ka kyerɛɛ ɔman no sɛ: Monkae da yi a mode fii Misraim fii nkoafi mu no, efisɛ nsa a ɛyɛ den na Awurade de yii mo fii hɔ, na munnni mmɔkaw abodoo. 4 Ɛnnɛ da yi, ɔsram Abib a ɛte sɛ Oforisuo so na morefi Misraim. 5 Na sɛ AWURADE de wo nya du Kanaanfo ne Hetifo ne Amorifo ne Hewifo ne Yebusifo asase a ɔkaa w'agyanom ntam sɛ ɔde bɛma wo, asase a nufusu ne wo sen so no so a, ɛno de, fa ɔsom yi som no ɔsram yi so. 6 Nnansɔn na di apiti, na da a ɛto so ason no, hyɛ fa ma AWURADE. 7 Wonni apiti nnansɔn no, na mma wonnhu wo nkyɛn mmɔkaw abodoo anaa mmɔkaw w'asase so baabiara. 8Na da no bɔ din kyerɛ wo ba sɛ: Nea AWURADE yɛɛ me bere a mifii Misraim no ntia. 9 Na ɛnyɛ wo wo nsa so sɛnkyerɛnne ne w'aniwa ntam nkae ade, na AWURADE mmara no atena w'anom, efisɛ nsa a ɛyɛ den na AWURADE de yii wo fii Misraim. 10Enti di atɔremude yi so wɔ ne bere mu afe daa.
11Na sɛ AWURADE de wo du Kanaanfo asase so, sɛ ɔkaa wo ne w'agyanom ntam, na ɔde ma wo a, 12yi ade biara a ebue yafunu ano ma AWURADE, na w'afieboa a wowɔ no mma nyinaa a wobue yafunu ano a wɔyɛ anini, fa ma AWURADE. 13Na mfurum mmakan nyinaa de, fa oguan sesa, na sɛ woansesa a, bu ne kɔn mu. Na nnipa mmakan a wɔwɔ wo mmammarima mu nyinaa de, sesa gye wɔn. 14 Na sɛ ɔkyena bi wo ba bisa wo sɛ: Eyi ase ne dɛn, a, ka kyerɛ no sɛ: Nsa a ɛyɛ den na AWURADE de yii yɛn Misraim fii nkoasom mu. 15 Na Farao pirim ne koma na ɔmpene sɛ ɔbɛma yɛakɔ no, AWURADE kum Misraim asase so mmakan nyinaa, efi nnipa mmakan so kosi afieboa mmakan so. Ɛno nti na me nso mede anini a ebue yafunu ano no nyinaa mebɔ AWURADE afɔre, nanso me mma mu mmakan nyinaa de, mesesa gye wɔn. 16Na ɛnyɛ wo nsa so sɛnkyerɛnne ne w'aniwa ntam nkae ntamabamma, sɛ nsa a ɛyɛ den na AWURADE de yii yɛn fii Misraim.
Omununkum dum ne ogya dum
17Na Farao maa ɔman no kwan no, Onyankopɔn amfa wɔn ankɔfa Filistifo asase so kwan a ɛnware no, efisɛ Onyankopɔn se: Na ɔman no ankohyia ɔsa annu wɔn ho, na wɔansan ankɔ Misraim. 18Enti Onyankopɔn de ɔman no kɔntɔn faa sare so kwan a ɛda mmɛw po ho no so. Na Israelfo no kɔɔ amia mu fii Misraim asase so kɔe. 19 Na Mose faa Yosef nnompe no, efisɛ Yosef aka Israelfo ntam sɛ: Ɔhwɛ na Onyankopɔn bɛba abɛhwɛ mo, na momfa me nnompe mfi ha nkɔ.
20Na wosiim fii Sukot kɔbɔɔ nsra wɔ Etam, wɔ sare no ano.
21 Na AWURADE dii wɔn anim, awia, omununkum dum mu, sɛ ɔrekyerɛ wɔn kwan, na anadwo, ogya dum mu, sɛ ɔrema wɔn hann, na wɔanantew awia ne anadwo. 22Na omununkum dum no antwe ne ho awia, na ogya dum no antwe ne ho anadwo amfi ɔman no anim.",https://www.bible.com/bible/3440/EXO.13.RATB
EKSODƆS 14,"Israelfo twa Mmɛw Po no mu
1Na AWURADE ka kyerɛɛ Mose sɛ: 2Ka kyerɛ Israelfo ma wɔnnan nkɔbɔ nsra wɔ Pihahirot anim wɔ Migdol ne po ntam, wɔ Baalsefon anim; ne ntentenso na monkɔbɔ nsra no wɔ po no ano. 3Na Farao bɛka Israelfo ho sɛ: Wɔrewɔ asase no so ntwɛtwɛdɛ, sare aka wɔn atom. 4 Na mepirim Farao koma ma watiw wɔn, na mɛhyɛ m'anim nyam Farao ne ne dɔm nyinaa so, na Misraimfo ahu sɛ mene AWURADE. Na wɔyɛɛ saa.
5Na wɔka kyerɛɛ Misraim hene sɛ ɔman no aguan kɔ. Na Farao ne ne nkoa koma sakrae wɔ ɔman no ho, na wose: Ɛdɛn na yɛayɛ yi, sɛ yɛama Israel agyae yɛn som kɔ yi? 6Na osiesiee ne teaseɛnam, na ɔfaa ne man kaa ne ho, 7na ɔfaa nteaseɛnam a wɔapaw ahansia ne Misraim nteaseɛnam nyinaa ne nteaseɛnam no nyinaa so asahene. 8 Na AWURADE pirim Misraim hene Farao koma ma otiw Israelfo no, efisɛ Israelfo no nam nsa a ɛyɛ den so na efi kɔe. 9Na Misraimfo tiw wɔn, Farao nteaseɛnam apɔnkɔ nyinaa ne n'apɔnkɔsotefo ne ne dɔm no, na wɔbɛtoo wɔn sɛ wɔabɔ nsra wɔ po no ano a ɛkyerɛ Pihahirot wɔ Baalsefon anim.
10Na Farao bɛnee no, Israelfo no momaa wɔn ani so, na hwɛ, Misraimfo di wɔn akyi reba. Na Israelfo no suroe pii, na wosu frɛɛ AWURADE. 11Na wɔka kyerɛɛ Mose sɛ: So adamoa a enni Misraim nti na woafa yɛn aba ha sɛ yemmewuwu sare so yi? Ɛdɛn nti na woyɛɛ yɛn sɛɛ, sɛ wuyii yɛn fii Misraim bae yi? 12Ɛno ɛnyɛ asɛm a yɛkaa wo wɔ Misraim sɛ: Gyae ma yɛnsom Misraim, no ni? Efisɛ eye ma yɛn mmom sɛ anka yɛsom Misraim sen sɛ yɛrebewuwu sare so yi.
13Na Mose ka kyerɛɛ ɔman no sɛ: Munnsuro, munnyina pintinn, na monhwɛ AWURADE nkwagye a ɔde rebɛkyerɛ mo nnɛ, na Misraimfo a muhu wɔn nnɛ yi, morenhu wɔn da biara da bio. 14 AWURADE bɛko ama mo, na mo de, monyɛ komm!
15Na AWURADE ka kyerɛɛ Mose sɛ: Ɛdɛn na wusu frɛ me? Ka kyerɛ Israelfo ma wonsim. 16Na wo de, ma wo poma no so, na teɛ wo nsa ɛpo no so, na bae mu, na Israelfo no nnantew asase kesee so mfa po no mfinimfini. 17 Na me de, hwɛ, mepirim Misraimfo koma, na wɔabedi wɔn akyi, na mɛhyɛ m'anim nyam wɔ Farao ne ne dɔm nyinaa, ne nteaseɛnam ne n'apɔnkɔfo no so, 18na Misraimfo no ahu sɛ mene AWURADE sɛ mahyɛ m'anim nyam wɔ Farao ne ne nteaseɛnam ne n'apɔnkɔfo no so.
19 Ɛnna Onyankopɔn bɔfo a odi Israel dɔm anim no twee ne ho bedii wɔn akyi, na omununkum dum no fii wɔn anim begyinaa wɔn akyi, 20na ebefii Misraim dɔm ne Israel dɔm no ntam, na ɛyɛ omununkum ne sum, nanso ɛma hann anadwo, na amma eyinom antumi ammɛn eyinom anadwo no nyinaa.
21Na Mose teɛɛ ne nsa ɛpo no so. Na AWURADE de apuei mframa dennen maa ɛpo no kɔe anadwo no nyinaa, na ɔdan po no ma ɛyɛɛ asase kesee, na nsu no mu bae. 22 Na Israelfo no nam asase kesee so faa ɛpo no mfinimfini, na nsu no yɛɛ wɔn ɔfasu wɔn nifa ne wɔn benkum.
23 Na Misraimfo no tiw wɔn, na wodii wɔn akyi kɔɔ ɛpo no mfinimfini, Farao apɔnkɔ ne ne nteaseɛnam ne n'apɔnkɔfo nyinaa. 24 Na anɔpa srabere mu no, AWURADE faa ogya ne mununkum dum no mu hwɛɛ Misraim dɔm no, na ɔmaa Misraim dɔm no ho yeraw wɔn, 25 na ohunhuan wɔn nteaseɛnam anan maa ne nantew mu yɛɛ duru. Na Misraimfo no se: Momma yenguan wɔ Israel anim, efisɛ AWURADE reko tia Misraim ama wɔn. 26Na AWURADE ka kyerɛɛ Mose sɛ: Teɛ wo nsa ɛpo no so, na nsu no nsan mmra Misraimfo ne wɔn nteaseɛnam ne wɔn apɔnkɔfo no so. 27Ɛnna Mose teɛɛ ne nsa ɛpo no so, na ade rekye anɔpa no, ɛpo no san n'akyi bɛsenee sɛnea ɛte, na Misraimfo no guan behyiae; na AWURADE kaa wɔn guu po no mfinimfini. 28Na nsu no san akyiri bɛkataa Farao dɔm nyinaa, nteaseɛnam ne apɔnkɔfo a wotiw wɔn baa ɛpo no mu no so; wɔn mu biako mpo anka. 29 Na Israelfo no nam asase kesee so faa ɛpo no mfinimfini, na nsu no yɛɛ wɔn ɔfasu wɔn nifa ne wɔn benkum. 30Na AWURADE gyee Israel nkwa da no fii Misraim nsam, na Israel huu Misraimfo no sɛ wɔawuwu gu po no ano. 31 Na Israel huu nsa kɛse a AWURADE de kyerɛɛ Misraim so no, na ɔman no suroo AWURADE, na wogyee AWURADE ne n'akoa Mose dii.",https://www.bible.com/bible/3440/EXO.14.RATB
EKSODƆS 15,"Mose ne Miriam dwom
1 Ɛnna Mose ne Israelfo no too dwom yi maa AWURADE kae sɛ:
Mɛto AWURADE dwom,
na ɔma na wama ne ho so,
ɔpɔnkɔ ne ne sotefo no,
watow wɔn agu po mu.
2 M'ahoɔden ne me dwonto ne AWURADE,
na wayɛ me nkwagye.
Ɔno ne me Nyankopɔn, na mɛkamfo no.
Ɔyɛ m'agya Nyankopɔn, na mɛma no so.
3 AWURADE yɛ dɔmmarima,
AWURADE ne ne din.
4Farao nteaseɛnam ne ne dɔm no,
watow wɔn agu po mu,
na n'akofo a wɔapaw wɔn no,
wɔamemmem mmɛw po mu.
5Ebun akata wɔn so,
wɔamem kɔ ase tɔnn sɛ ɔbo.
6AWURADE, wode tumi ahyɛ wo nsa nifa anuonyam,
AWURADE wo nsa nifa no dwerɛw atamfo no.
7 Na wo tumi a ɛso no ara na wode butuw wɔn a wɔsɔre hyɛ wo no.
Wosoma w'abufuhyew ba, ɛhyew wɔn sɛ sakran.
8Na wo hwene mu ahome mu na nsu no ano boae;
asorɔkye gyinae sɛ ekuw,
abun kyekyeree ɛpo yam.
9Ɔtamfo no kae sɛ:
Metiw, mɛto wɔn, mɛkyɛ asade no mu, wɔbɛmee me kra.
Mɛtwe me nkrante, me nsa bɛsɛe wɔn.
10Wode wo mframa huwii, ɛpo no kataa wɔn so;
wɔmemee sɛ sumpii wɔ nsu kɛse no mu.
11 Hena na ɔte sɛ wo, AWURADE, wɔ anyame mu?
Hena na ɔte sɛ wo, kronkronyɛ mu onuonyamfo,
nea ne ho yɛ hu ayeyi mu, anwonwadeyɛfo.
12Woteɛɛ wo nifa,
asase menee wɔn.
13Wode w'adɔe gyaa ɔman a woagye wɔn yi,
wode w'ahoɔden kyerɛɛ wɔn kwan kɔɔ wo kronkronyɛ tenabea.
14 Aman tee, na wɔn ho wosowee,
ahopopo kaa wɔn a wɔte Filistia.
15Ɛno na Edom asafohempanyin ho dwiriw wɔn,
Moab ahoɔdenfo no, nketenkete kitaa wɔn,
Kanaanfo nyinaa hodwowee.
16Ehu ne osuro gu wɔn so,
wo basa kɛseyɛ nti wɔayeyɛ komm sɛ ɔbo,
kosi sɛ wo man betwam, AWURADE, kosi sɛ ɔman a wunyaa wɔn no betwam.
17Wode wɔn bɛba abɛtɛw wɔn, w'agyapade bepɔw no so,
AWURADE, nea wode hɔ ayɛ wo tenabea,
kronkronbea a, AWURADE, wo nsa asiesie no.
18 AWURADE bedi hene de bɛkɔ akosi daa daa.
19 Na Farao apɔnkɔ ne ne nteaseɛnam ne n'apɔnkɔfo baa ɛpo no mu, na AWURADE maa ɛpo no mu nsu no san bɛkataa wɔn so, na Israelfo no nam asase kesee so faa ɛpo no mfinimfini.
20 Na odiyifobea Miriam a ɔyɛ Aaron ne nua no faa mpintin kurae, na mmea no nyinaa de mpintin ne asaw fii dii n'akyi. 21 Na Miriam gyee wɔn so sɛ:
Monto AWURADE dwom, na wadi nkonim anuonyam mu;
ɔpɔnkɔ ne ne sotefo no, watow wɔn agu po mu.
Mara nsu a ɛyɛ nwene
22Ɛnna Mose maa Israel tu fii mmɛw po ho na wofi kɔɔ Sur sare so; na wɔnantew sare no so nnansa, na wonnya nsu.
23Na woduu Mara no, na wontumi nnom Mara nsu, efisɛ ɛyɛ nwene. Enti wɔtoo hɔ din Mara 24Na ɔman no kasae huhuhuhu hyɛɛ Mose sɛ: Dɛn na yɛnnom?
25Na osu frɛɛ AWURADE, na AWURADE kyerɛɛ no dua bi, na ɔde too nsu no mu, na nsu no yɛɛ dɛ. Ɛhɔ na ɔhyɛɛ ahyɛde ne atemmu maa wɔn, na ɛhɔ nso na ɔsɔɔ wɔn hwɛe, 26 na ɔkae sɛ: Sɛ otie na wubetie AWURADE wo Nyankopɔn nne, na woayɛ nea ɛteɛ wɔ n'anim, na woatie ne mmara nsɛm, na woadi n'ahyɛde nyinaa so a, ɛnne meremfa ɔyare a mede miguu Misraim so no biara mingu wo so: na mene AWURADE, wo yaresafo no.
27Na woduu Elim a nsubura dumien ne nkyeresia aduɔsɔn wɔ. Na wɔbɔɔ nsra wɔ nsu no ho.",https://www.bible.com/bible/3440/EXO.15.RATB
EKSODƆS 16,"Onyankopɔn ma wɔn aduan fi soro
1Na wotu fii Elim, na Israelfo asafo no nyinaa baa Sin sare a ɛda Elim ne Sinai ntam no so. Wofii Misraim asase so no, ɔsram a ɛto so abien no da a ɛto so dadu nnanum ne no.
2 Na Israelfo asafo mu no nyinaa nwiinwii hyɛɛ Mose ne Aaron sare so hɔ. 3 Na Israelfo no ka kyerɛɛ wɔn sɛ: Anka AWURADE mma yenwuwu ne nsa ano Misraim asase a yɛtete nam nkutu ho a yedidi mee no so! Na moayi yɛn aba sare yi so sɛ mode ɔkɔm rebekunkum asafo mu yi nyinaa.
4 Na Awurade ka kyerɛɛ Mose sɛ: Hwɛ, merebɛma aduan afi soro atɔ ama mo, na ɔman no mfi adi da biara nkɔtase nea ɛbɛso wɔn ano da koro, na mensɔ wɔn menhwɛ sɛ wobedi me mmara so anaasɛ wɔrenni. 5Na da a ɛto so asia no, wɔresiesie nea wɔfa no a, ɛnyɛ nea wɔtase daa no mmɔho. 6Na Mose ne Aaron ka kyerɛɛ Israelfo no nyinaa sɛ: Anwummere na mubehu sɛ Awurade na oyii mo Misraim asase so; 7na anɔpa na mubehu Awurade anuonyam, efisɛ wate mo anwiinwii a munwiinwii hyɛ Awurade no; na yɛn de, dɛn ne yɛn na munwiinwii hyɛ yɛn? 8Na Mose se: Awurade bɛma mo nam adi anwummere, ne aduan adi amee anɔpa, efisɛ Awurade ate mo anwiinwii a munwiinwii hyɛ no no; na dɛn ne yɛn? Ɛnyɛ yɛn na munwiinwii hyɛ, na mmom Awurade. 9Na Mose ka kyerɛɛ Aaron sɛ: Ka kyerɛ Israelfo asafo no nyinaa sɛ: Muntwiw mmɛn Awurade anim, efisɛ wate mo anwiinwii no. 10 Na Aaron rekasa akyerɛ Israelfo asafo nyinaa no, wɔdannan wɔn ani kyerɛɛ sare so, na hwɛ, Awurade anuonyam yii adi omununkum no mu. 11Na Awurade ka kyerɛɛ Mose sɛ: Mate Israelfo anwiinwii no. 12Ka kyerɛɛ wɔn sɛ: Anwummere mubedi nam, na anɔpa moadi aduan amee, na moahu sɛ mene Awurade mo Nyankopɔn. 13 Na anwummere no, mmoka maa wɔn ho so bae bɛkataa nsra no so; na anɔpa no, obosu guu nsra no ho hyiae. 14Na obosu a egui no kɔɔ ɔsoro, na hwɛ, biribi nkorowankorowa nketenkete gugu sare no ani, nketenkete te sɛ fam bosu nkyenkyenee. 15 Na Israelfo no hui no, wosisee wɔn ho wɔn ho sɛ: Ɛdɛn ni? Efisɛ wonnim dekode. Na Mose ka kyerɛɛ wɔn sɛ: Eyi ne aduan a Awurade de ama mo sɛ munni.
16Nsɛm a Awurade ahyɛ ni: Montase bi sɛnea obiara bedi: Omer mmiako mmiako, sɛnea mo nnipa dodow si na montase. Obiara ntase mma wɔn a wɔwɔ ne ntamadan mu no. 17Na Israelfo no yɛɛ sa; na wɔtasee, ebinom de pii, ebinom de kakraa bi. 18 Na wɔde omer susuwii, na nea ɔtasee pii no annya akyiri bi, na nea ɔtasee kakraa bi no, anka no bi. Wɔn nyinaa tasee sɛnea wobedi. 19 Na Mose ka kyerɛɛ wɔn sɛ: Obiara nnnyaw bi mmma ade nnkye so. 20Nanso wɔantie Mose, na ebinom gyaw bi ma ade kyee so; na ɛdɔɔ mmoawa na ɛbɔnee. Na Mose bo fuw wɔn. 21Na wɔtasee anɔpa anɔpa, obiara sɛnea obedi; na owia mu yɛ den a, na anan.
22Na da a ɛto so asia no, wɔtasee aduan no mmɔho, obiako de omer abien. Na asafo no mu mpanyimfo nyinaa bae bɛka kyerɛɛ Mose. 23 Na ɔka kyerɛɛ wɔn sɛ: Nea Awurade aka ni: Ɔkyena yɛ ɔhome, homeda kronkron a wodi ma Awurade, monto nea mowɔ to, na monnoa nea mowɔ noa; na nea ɛbɛka no, momfa nsie nkosi anɔpa. 24Na wɔde siei kosii anɔpa, sɛnea Mose hyɛe no; na ammɔn, nso mmoawa bi nni mu.
25Na Mose kae sɛ: Munni no nnɛ, na ɛnnɛ yɛ homeda a wodi ma Awurade; ɛnnɛ morenhu bi wuram. 26Nnansia na montase, na ɛda a ɛto so ason no yɛ homeda, ɛda no de, ebi rentɔ. 27Na da a ɛto so ason no, nkurɔfo no mu bi fii adi sɛ wɔkɔtase, nanso wɔannya bi. 28Na Awurade ka kyerɛɛ Mose sɛ: Mobɛkame m'ahyɛde ne me mmara so di akosi da bɛn? 29Monhwɛ, sɛ Awurade ama mo homeda nti na da a ɛto so asia no ɔma mo nnanu aduan; montenatena mo afi mu; mma obiara mmfi adi mmfi ne tenabea da a ɛto so ason no. 30Ɛnna ɔman no homee da a ɛto so ason no. 31Na Israelfo frɛɛ no: Mana, nso ɛte sɛ yisa aba fitaa, na ne dɛ te sɛ tetare a ɛwo wɔ mu.
32Na Mose kae sɛ: Asɛm a Awurade ahyɛ ni: Momfa ebi nhyɛ omer ma mfa nsie awo ntoatoaso a ɛbɛba mo akyi no, na wɔahu aduan a mede memaa mo dii wɔ sare so bere a miyii mo Misraim asase so no. 33 Na Mose ka kyerɛɛ Aaron sɛ: Fa kuruwa bi, na fa mana omer ma gu mu, fa si Awurade anim, na wɔmfa nsie mo awo ntoatoaso. 34Sɛnea Awurade hyɛɛ Mose no, Aaron de sii Adanse no anim sɛ wɔde resie. 35 Na Israelfo no dii mana mfirihyia aduanan de kosii sɛ woduu asase bi a nkurɔfo bi te so so; wodii mana de kosii sɛ woduu Kanaan asase no hye so. 36Nso omer yɛ olonka abupɛn du mu biako.",https://www.bible.com/bible/3440/EXO.16.RATB
EKSODƆS 17,"Nsu fi ɔbotan mu
(Numeri 20.1-13)
1Na Israelfo asafo no nyinaa tu fii Sin sare so, wɔn atutena a wodii no AWURADE anom asɛm so no mu, na wɔbɛbɔɔ nsra wɔ Refidim; nso na nsu a ɔman no bɛnom nni hɔ 2 Enti ɔman no ne Mose hamee, na wose: Ma yɛn nsu nnom. Na Mose ka kyerɛɛ wɔn sɛ: Ɛdɛn nti na mo ne me ham? Ɛdɛn nti na mosɔ AWURADE hwɛ? 3Nanso osukɔm dee ɔman no wɔ hɔ; na ɔman no nwiinwii hyɛɛ Mose kae sɛ: Ɛdɛn nti na wuyii yɛn fii Misraim sɛ wode osukɔm rebekum yɛn ne yɛn mma ne yɛn mmoa yi? 4 Na Mose su frɛɛ AWURADE sɛ: Dɛn na menyɛ memma ɔman yi? Aka kumaa na wɔasiw me abo.
5 Na AWURADE ka kyerɛɛ Mose sɛ: Sen di ɔman no anim, na fa Israel mpanyin mu bi ka wo ho, na fa wo poma a wode bɔɔ asu no kura wo nsam kɔ. 6 Hwɛ, megyina w'anim wɔ Horeb ɔbotan no so hɔ, na bɔ ɔbotan no, na nsu befi mu aba, na ɔman no anom. Na Mose yɛɛ sa wɔ Israel mpanyin no anim. 7 Na Israelfo no ham ne ɔsɔ a wɔsɔɔ AWURADE hwɛe sɛ: So AWURADE wɔ yɛn mu anaasɛ onni yɛn mu no nti, ɔfrɛɛ hɔ Masa ne Meriba, ase ne: Sɔhwɛ ne Ɔham.
Wodi Amalek so nkonim
8Na Amalek bae ne Israel bɛkoe wɔ Refidim. 9 Na Mose ka kyerɛɛ Yosua sɛ: Yi mmarima ma yɛn, na fi adi kɔ, na wo ne Amalek nkɔko. Ɔkyena me de, megyina koko no atifi, na makura Onyankopɔn poma no wɔ me nsam. 10Na Yosua yɛe sɛnea Mose ka kyerɛɛ no no ne Amalek kɔkoe, na Mose ne Aaron ne Hur foroo koko no kɔɔ atifi. 11Na sɛ Mose ma ne nsa so a, na Israel adi nim, na sɛ ogyaa ne nsam a, na Amalek adi nim. 12Na Mose nsa yɛɛ duru, enti wɔfaa ɔbo de too n'ase, na ɔtenaa so, na Aaron ne Hur susoo ne nsa mu, obiako wɔ ha, na obiako nso wɔ ha, na ne nsa no yɛɛ pintinn kosii sɛ owia tɔe. 13Na Yosua dwɛree Amalek ne ne man nkrante ano. 14 Na AWURADE ka kyerɛɛ Mose sɛ: Kyerɛw eyi hyɛ nhoma bi mu fa yɛ nkae, na ka hyɛ Yosua asom sɛ ɔpopa na mɛpopa Amalek nkae mafi soro ase.
15Na Mose sii afɔremuka, na ɔtoo din Yahwe Nisi, (ase ne: Awurade ne me frankaa), 16na ɔkae sɛ: AWURADE aka ntam, AWURADE ne Amalek bedi ako afi awo ntoatoaso so de akosi awo ntoatoaso so.",https://www.bible.com/bible/3440/EXO.17.RATB
EKSODƆS 18,"Yetro ba Mose nkyɛn
1 Na Yetro, Midian sɔfo a ɔyɛ Mose n'ase no tee nneɛma a Onyankopɔn ayɛ ama Mose ne ne man Israel no nyinaa, sɛnea AWURADE ayi Israel afi Misraim no. 2 Na Yetro, Mose n'ase no, faa Mose yere Sipora a wama wasan kɔ no 3 ne ne mmabanin baanu no, obiako din de Gersom, (efisɛ ose: Mayɛ amannɔne hɔho), 4na obiako din de Eliesa, (efisɛ ɔkae se: M'agya Nyankopɔn ne me boafo, na wayi me afi Farao nkrante ano). 5Na Yetro, Mose n'ase no, ne ne mma no ne ne yere baa Mose nkyɛn wɔ sare no so, nea wabɛbɔ nsra hɔ, Onyankopɔn bepɔw no ho. 6Na obi ka kyerɛɛ Mose sɛ: Hwɛ, w'ase Yetro, ne wo yere ne ne mma baanu reba wo nkyɛn.
7Na Mose fii adi kohyiaa n'ase, na ɔkotow no few n'ano, na wokyiakyiaa wɔn ho wɔn ho, na wɔbaa ntamadan mu. 8Na Mose kaa nneɛma a Israel nti AWURADE ayɛ Farao ne Misraim nyinaa, ne amane a ɛtoo wɔn ɔkwan no so nyinaa, ne sɛnea AWURADE yii wɔn no kyerɛɛ n'ase. 9Na Yetro ani gyee papa a AWURADE ayɛ ama Israel sɛ oyii wɔn fii Misraimfo nsam no nyinaa ho. 10Na Yetro kae sɛ: Nhyira nka AWURADE a oyii mo fii Misraimfo ne Farao nsam no. 11 Afei na mahu sɛ AWURADE yɛ kɛse sen anyame nyinaa, efisɛ oyii ɔman no fii Misraim nsam, bere a wɔredi wɔn so ahantansɛm. 12Na Yetro, Mose n'ase, de ɔhyew afɔre ne okum afɔre brɛɛ Onyankopɔn. Na Aaron ne Israel mpanyin nyinaa bae sɛ wɔne Mose n'ase rebedidi wɔ Onyankopɔn anim.
Woyiyi atemmufo
(Deuteronomium 1.9-18)
13Na ade kyee no, Mose tenaa ase sɛ ɔrebu ɔman no atɛn; na ɔman no gyinaa Mose ho fi anɔpa kosii anwummere. 14Na Mose n'ase no huu nea ɔreyɛ ɔman no nyinaa no, ɔkae sɛ: Dɛn ne nea woreyɛ ɔman no yi? Ɛdɛn nti na wo nko wote hɔ, na ɔman no nyinaa gyinagyina wo ho fi anɔpa abedu anwummere yi? 15Na Mose ka kyerɛɛ n'ase sɛ: Ɔman no ba me nkyɛn bebisa me hɔ Onyankopɔn ho akwankyerɛ. 16Sɛ wonya asɛm bi a, wɔba me nkyɛn, na mibu onipa ne ne yɔnko ntam atɛn, na mekyerɛ wɔn Onyankopɔn ahyɛde ne ne mmara. 17Na Mose n'ase no ka kyerɛɛ no sɛ: Nea woyɛ yi nye. 18 Ɔbrɛ na wo ne ɔman a wɔka wo ho yi bɛbrɛ, efisɛ ade yi yɛ duru dodo ma wo, na wo nko worentumi nyɛ. 19Afei tie me nne, metu wo fo, na Onyankopɔn nni w'akyi; wo de, gyina Onyankopɔn anim ma ɔman no, na fa nsɛm no brɛ Onyankopɔn, 20na kyerɛkyerɛ wɔn ahyɛde ne mmara horow no mu, na ma wonhu ɔkwan ko a wɔmfa so ne nea wɔnyɛ. 21Na wo nso yiyi ɔman no nyinaa mu mmarima a wɔyɛ den, wosuro Onyankopɔn, wɔyɛ anokwafo na wɔnyɛ sikanibere, na fa wɔn sisi wɔn so, apem apem so mpanyin, ɔha ɔha so mpanyin, aduonum aduonum so mpanyin ne du du so mpanyin. 22Na wonsiesie ɔman no mu nsɛmbere nyinaa mu; na asɛnkɛse biara de, wɔmfa mmrɛ wo, na nsɛm nketewa nyinaa de, wɔn ara wonni na ama ayɛ wo so hare, na wɔne wo aso mu. 23Sɛ woyɛ eyi na Onyankopɔn hyɛ wo saa a, ɛno na wubetumi agyina, na ɔman yi nyinaa nso bɛkɔ wɔn tenabea dwoodwoo. 24Ɛnna Mose tiee n'ase asɛm no, na ɔyɛɛ nea ɔka kyerɛɛ no no nyinaa. 25Na Mose yiyii Israel nyinaa mu nnipa a wɔyɛ den, na ɔde wɔn sisii ɔman no so atitiriw, apem apem so, ɔha ɔha so, aduonum aduonum so ne du du so mpanyin. 26Na wosiesie ɔman no mu nsɛm bere nyinaa mu: nsɛm a ɛyɛ den no, wɔde brɛɛ Mose, na nsɛm nketewa de, wɔn ara dii.
27Na Mose kogyaa n'ase kwan, na ɔkɔɔ n'ankasa asase so.",https://www.bible.com/bible/3440/EXO.18.RATB
EKSODƆS 19,"Ɔman no du Sinai
1Da a Israelfo siim fii Misraim asase so no, ne sram a ɛto so abiɛsa so pɛpɛɛpɛ na woduu Sinai sare so. 2Na wotu fii Refidim no, wɔbaa Sinai sare so bɛbɔɔ nsra sare no so; na Israel bɔɔ nsra bepɔw no anim hɔ.
3Na Mose foro kɔɔ Onyankopɔn nkyɛn, na AWURADE fi bepɔw no so frɛɛ no sɛ: Sɛnea ka kyerɛ Yakob fi, na ka kyerɛ Israelfo no ni: 4 Mo ara moahu nea meyɛɛ Misraim no ne sɛnea mesoaa mo akɔre ntaban so, na mede mo maba me nkyɛn yi. 5 Na afei sɛ mubetie me nne na moadi m'apam so a, ɛnne mobɛyɛ m'agyapade a ɛsom bo aman nyinaa mu, na me na asase nyinaa wɔ me. 6 Na mo de, mobɛyɛ me asɔfo ahemman ne ɔman kronkron. Eyinom ne nsɛm a ka kyerɛ Israelfo. 7Na Mose bae bɛfrɛɛ ɔman no mpanyimfo, na ɔde nsɛm a AWURADE de hyɛɛ no yi nyinaa too wɔn anim.
8Na ɔman mu no nyinaa buae prɛko sɛ: Nea AWURADE aka nyinaa, yɛbɛyɛ. Na Mose san kɔkaa ɔman no nsɛm no kyerɛɛ AWURADE. 9Na AWURADE ka kyerɛɛ Mose sɛ: Hwɛ, me de, mereba wo nkyɛn omununkum tumm mu, na sɛ me ne wo kasa a, ɔman no ate, na wo nso wɔagye wo adi akosi daa. Na Mose kaa ɔman no nsɛm no kyerɛɛ AWURADE.
10Na AWURADE ka kyerɛɛ Mose sɛ: Kɔ ɔman no nkyɛn na dwira wɔn ho nnɛ ne ɔkyena, na ma wɔnhoro wɔn ntade; 11na wonsiesie wɔn ho nsie da a ɛto so abiɛsa; na ɛda a ɛto so abiɛsa no, AWURADE besian ɔman no nyinaa anim aba bepɔw Sinai so.
12 Na bɔ ɔman no ho hyeban, na ka sɛ: Monhwɛ yiye na moamforo bepɔw no anaasɛ moanka ne hye. Obiara a ɔbɛka bepɔw no, owu na obewu; 13 nsa biara nnka no, abo na wonsiw no anaasɛ mmɛmma na wɔntotow no; sɛ aboa oo, onipa oo, ɔrennya nkwa. Sɛ wɔhyɛn torobɛnto no twe mu a, wɔmforo bepɔw no. 14Na Mose sian fii bepɔw no so baa ɔman no nkyɛn, na odwiraa ɔman no ho, na wɔhoroo wɔn ntade. 15 Na ɔka kyerɛɛ ɔman no sɛ: Munsiesie mo ho nsie da a ɛto so abiɛsa no. Monnkɔ mo yerenom ho.
16 Na da a ɛto so abiɛsa no anɔpa no, aprannaa ne anyinam ne omununkum duruduru ne torobɛnto nne a ɛyɛ den yiye baa bepɔw no so. Na ɔman a wɔwɔ nsra no mu nyinaa ho popoe. 17Na Mose de ɔman no fii adi fii nsra no mu kohyiaa Onyankopɔn, na wokogyinagyinaa bepɔw no ase. 18Na wusiw kataa Sinai bepɔw no so nyinaa, efisɛ na AWURADE nam ogya mu asian aba so, na ne wusiw no tu kɔɔ ɔsoro sɛ ɔfononoo mu wusiw, na bepɔw no nyinaa wosowee biribiri. 19 Na torobɛnto no nne kɔɔ so na ano yɛɛ den ara no, Mose kasae, na Onyankopɔn de nne kɛse gyee so. 20Na AWURADE sian baa Sinai bepɔw so wɔ bepɔw no atifi; na AWURADE frɛɛ Mose kɔɔ bepɔw no atifi, na Mose foro kɔe. 21Na AWURADE ka kyerɛɛ Mose sɛ: Sian kɔbɔ ɔman no kɔkɔ, na wɔanhwirew mu amma AWURADE nkyɛn ammɛhwɛ, na wɔn mu pii antotɔ. 22Na asɔfo nso a wɔbɛn AWURADE no nnwira wɔn ho, na AWURADE antow anhyɛ wɔn so. 23Na Mose ka kyerɛɛ AWURADE sɛ: Ɔman no rentumi mforo mma Sinai bepɔw so, efisɛ wo ara woabɔ yɛn kɔkɔ aka sɛ: Bɔ bepɔw no ho hyeban na yɛ no kronkron. 24Na AWURADE ka kyerɛɛ no sɛ: Sian kɔ, na wo ne Aaron mforo mmra; na mma asɔfo no ne ɔman no nnhwirew mu mmforo mmma AWURADE nkyɛn, na wantow anhyɛ wɔn so. 25Na Mose sian baa ɔman no nkyɛn bɛka kyerɛɛ wɔn.",https://www.bible.com/bible/3440/EXO.19.RATB
EKSODƆS 20,"Mmara nsɛm du no
(Deuteronomium 5.1-21)
1 Na Onyankopɔn kaa nsɛm yi nyinaa sɛ: 2Mene AWURADE wo Nyankopɔn a miyii wo Misraim asase so nkoafi mu no. 3 Nnya anyame foforo nka me ho. 4 Nyɛ ohoni bi anaa ade a ɛwɔ wim wɔ ɔsoro anaa nea ɛwɔ asase so wɔ fam anaa nea ɛwɔ nsu mu wɔ asase ase nsɛso biara mfa; nkotow wɔn, na nsom wɔn. 5 Na me, AWURADE wo Nyankopɔn, meyɛ Onyankopɔn ninkufo a mitua agyanom amumɔyɛ so ka mefa mma so kosi awo ntoatoaso abiɛsa ne anan a wɔtan me so, 6na meyɛ mpem a wɔdɔ me na wodi me mmara nsɛm so adɔe. 7 Mmɔ Awurade wo Nyankopɔn din kwa, na Awurade remma nea ɔbɔ ne din kwa no ho nyɛ tɔtorɔtɔɔ. 8 Kae homeda, na yɛ no kronkron. 9Nnansia na yɛ adwuma, na yɛ w'ade nyinaa; 10na ɛda a ɛto so ason no yɛ homeda ma AWURADE wo Nyankopɔn: nyɛ adwuma biara, wo ne wo babanin ne wo babea, w'akoa ne w'afenaa ne wo mmoa ne wo hɔho a ɔwɔ wo fi apon mu. 11 Na nnansia na AWURADE de yɛɛ ɔsoro ne asase, ɛpo ne nea ɛwowɔ mu nyinaa, na ɔhomee da a ɛto so ason no; enti na AWURADE hyiraa homeda, na ɔyɛɛ no kronkron. 12 Di w'agya ne wo na ni, na wo nna aware asase a AWURADE wo Nyankopɔn de rema wo no so. 13 Nni awu. 14 Nsɛe aware. 15 Mmɔ korɔn. 16 Nni wo yɔnko ho adansekurum. 17Mma w'ani mmmere wo yɔnko fi. Mma w'ani mmmere wo yɔnko yere anaa n'akoa anaa n'afenaa anaa ne nantwi anaa n'afurum anaa biribiara a ɛyɛ wo yɔnko dea.
Ɔman no suro
(Deuteronomium 5.22-33)
18Na ɔman no nyinaa huu aprannaa ne anyinam a ɛpaepae ne torobɛnto nne ne bepɔw a efi wusiw no. Na ɔman no hui no, wɔn ho popoe, na wokogyinaa akyirikyiri. 19Na wɔka kyerɛɛ Mose sɛ: Wo na wo ne yɛn nkasa, na yebetie; na mma Onyankopɔn ne yɛn nnkasa, na yɛanwuwu.
20Na Mose ka kyerɛɛ ɔman no sɛ: Munnsuro, na Onyankopɔn rebɛsɔ mo ahwɛ, na ne ho hu atena mo ani so, na moanyɛ bɔne. 21 Na ɔman no gyinaa akyirikyiri, na Mose twiw bɛn sum kabii a Onyankopɔn wɔ mu no.
22Na AWURADE ka kyerɛɛ Mose sɛ: Sɛ ka kyerɛ Israelfo no ni: Mo ara moahu sɛ mifi soro na me ne mo akasa. 23Monnyɛ me so dwetɛ anyame ne sika anyame; monnyɛ bi mmfa.
24 Dɔte afɔremuka na yɛ ma me, na wode hyew afɔre ne w'asomdwoe afɔre, wo nguan ne w'anantwi no abɔ so afɔre; baabiara a mɛma wɔakae me din no mɛba wo nkyɛn mabehyira wo. 25 Na sɛ worebɛyɛ abo afɔremuka ama me a, mfa abo a wɔatwa nsi; na sɛ woma w'adwinnade so bɔ so a, woagu ho fi. 26Na mforo atrapoe nkɔ m'afɔremuka so, na w'adagyaw anna adi wɔ so.",https://www.bible.com/bible/3440/EXO.20.RATB
EKSODƆS 21,"Nkoa ho mmara
(Deuteronomium 15.12-18)
1Na eyinom ne atemmusɛm a fa to wɔn anim: 2 Sɛ wotɔ akoa a ɔyɛ Hebrini a, ɔnsom mfe asia, na afe a ɛto so ason no, ɔmfa ne ho nkodi kwa. 3Sɛ ɔno nko na ɔbae a, ɔno nko na ɔnkɔ; sɛ ɔyɛ ɔwarefo a, ne yere no ne no nkɔ. 4Sɛ ne wura ama no ɔyere, na wawo mmabanin anaa mmabea ama no a, ɔbea no ne ne mma no nyɛ ne wura de, na ɔno nko nkɔ. 5Na sɛ akoa no ka sɛ: Medɔ me wura ne me yere ne me mma, mempɛ sɛ mefa me ho mikodi a, 6 ɛnne ne wura no mfa no mmra Onyankopɔn anim, na ɔmfa no mmra ɔpon ho anaa apongua ho, na ne wura no mfa fitii mfiti n'asom, na ɔnsom no daa.
7 Na sɛ ɔbarima bi tɔn ne babea kɔyɛ afenaa a, ɛnne ɔmmfa ne ho nnkodi sɛ nkoa no. 8Sɛ ɔnsɔ ne wura a ogyee no aware no ani a, ɔmma wommegye no, na onni ho kwan sɛ ɔbɛtɔn no ama ɔnanani bi, efisɛ wadaadaa no. 9Na sɛ ogye no aware ma ne ba a, ɔnyɛ no sɛ ɔba. 10Sɛ ogye ɔfoforo ma no a, ɔmmma n'anoduan, ne nkataho ne n'aware so nnhuan. 11Na sɛ wanyɛ ade abiɛsa yi amma no a, ɛnne omfi nkɔ kwa; sika bi nni mu.
Okum a ɛnam nsapa so
12 Nea ɔbɔ onipa ma owu no, okum na wonkum no. 13 Na sɛ wantɛw no na Onyankopɔn na ama ne nsa apa a, ɛnne meyi baabi mama wo, na waguan akɔ hɔ. 14 Sɛ obi hyɛ da kɔtoa ne yɔnko kum no anifere mu a, yi no m'afɔremuka ho na onwu. 15Nea ɔbɔ n'agya anaa ne na no, okum na wonkum no.
16 Nea owia onipa tɔn no anaasɛ wohu no ne nsam no, okum na wonkum no.
17 Nea ɔdome n'agya anaa ne na no, okum na wonkum no.
18Sɛ mmarima reko, na obi bɔ ne yɔnko bo anaa kuturuku, na wanwu, na ɛka no to mpa so a, 19sɛ ɔsɔre bio so ne poma mu nantew fi adi a, ɛnne nea ɔbɔɔ no no ho nyɛ tɔtorɔtɔɔ, ne mmere a wasɛe no nko ho ka na ontua, na ɔsa na ɔmma wɔnsa no yare. 20Na sɛ obi bɔ n'akoa anaa n'afenaa abaa na ɔtɔ ne nsa ano a, ɔwere na wonni no. 21Nanso sɛ ɔtena hɔ da koro anaa nnanu a, wonnni no were, efisɛ ɔyɛ ne sika.
22Na sɛ mmarima reko na wɔkɔpem onyinsɛnfo, na ɔba no fi, na bɔne bi amma akyiri a, ogye na wonnye no nea ɔbea no kunu de bɛto no so no, na ɔmma sɛnea atemmufo no bɛkyerɛ. 23 Na sɛ bɔne bi ba akyiri a, ɛnne ma ɔkra nsi ɔkra ananmu, 24aniwa nsi aniwa ananmu, ɛse nsi ɛse ananmu, nsa nsi nsa ananmu, ɛnan nsi ɛnan ananmu, 25ɔhyew nsi ɔhyew ananmu, apirakuru nsi apirakuru ananmu, atape nsi atape ananmu. 26Na sɛ obi bɔ n'akoa aniwa anaa n'afenaa aniwa na ɛsɛe a, n'aniwa no nti ɔmfa ne ho nkodi. 27Na sɛ otu n'akoa se anaa n'afenaa se a, ne se no nti ɔmma ɔmfa ne ho nkodi.
Awuranom asodi
28Sɛ nantwi pem ɔbarima anaa ɔbea ma owu a, ɛnne wonsiw nantwi no abo, na wonnni ne nam, na nantwi no wura no ho nyɛ tɔtorɔtɔɔ. 29 Na sɛ nantwi no yɛ asisi dedaw, na wɔama ne wura no ate, na wanhwɛ no so, na wakokum ɔbarima anaa ɔbea a, wonsiw nantwi no abo, na ne wura no nso, wonkum no. 30Sɛ wobegye no mpata a, ɔmma ade biara a wobegye no mfa nnye ne kra.
31Ɔbabanin na osii no oo, ɔbabea na osii no oo, atɛn yi ara na wɔmfa mmu no. 32Sɛ nantwi no si akoa anaa afenaa a, ɔmma ne wura dwetɛ, nnwetɛbona aduasa, na wonsiw nantwi no abo. 33Na sɛ obi kobue abura ano anaasɛ obi kotu amoa na wankata so, na nantwi anaa afurum kɔhwe mu a, 34amoa no wura no nhyɛ ananmu, na ɔmma wɔn wura no sika, na funu no nyɛ ne dea. 35Na sɛ obi nantwi si ne yɔnko nantwi na owu a, wɔntɔn nantwi nikanfo no na wɔnkyɛ ne tiade no mu, na funu no nso wɔnkyɛ. 36Anaasɛ, sɛ wonim sɛ nantwi no yɛ asisi dedaw na ne wura no anhwɛ no so a, ɔmfa nantwi nsi nantwi no ananmu, na funu no nyɛ ne dea.",https://www.bible.com/bible/3440/EXO.21.RATB
EKSODƆS 22,"Ɛka tua ho mmara
1 Sɛ obi kowia nantwi anaa oguan kum anaa ɔtɔn no a, ɔmfa anantwi anum nsi nantwi biako no ananmu, ne nguan anan nsi oguan biako no ananmu.
2Sɛ wohu owifo sɛ ɔrebubu aba mu, na wɔbɔ no ade na owu a, wonni ne mogya ho fɔ; 3na sɛ owia pue no so de a, wobedi ne mogya ho fɔ. Ananmu na onsi; sɛ onni biribi a, ne korɔn no nti wɔntɔn no. 4Sɛ wohu akorɔnne wɔ ne nsam, sɛ nantwi oo, afurum oo, oguan oo, na ɔyɛ anikan a, ommu mmɔ ho nsi ananmu.
5Sɛ obi ma wodi afuw anaa bobe turo bi mu ade anaa ogyaa n'aboa ma okodi obi afuw mu ade a, ɔmfa n'ankasa afuw mu nnepa ne ne bobe turo mu nnepa bi na ensi ananmu. 6Sɛ ogya dɛw na ɛkɔso nsɔe mu, na ɛhyew awi afiafi kuw anaa awi a egyina hɔ anaa afuw a, ɔhyɛ na nea ɔsɔɔ ogya no nhyɛ ananmu.
7Sɛ obi de sika anaa nneɛma ma ne yɔnko asie na wowia wɔ onipa no fi na wohu owifo no a, ommu mmɔ ho nhyɛ ananmu. 8 Sɛ wɔanhu owifo no a, wɔmfa ofiwura no mmra Onyankopɔn anim mmɛhwɛ sɛ ɔmfaa ne nsa nkaa ne yɔnko no ade no anaa. 9Mmarato ho asɛm biara, nantwi de oo, afurum de oo, oguan de oo, atade de oo, ade a ayera biara a obi bɛka sɛ “ɛne no” de oo, Onyankopɔn anim ara na wɔmfa wɔn baanu asɛm no mmra. Nea Onyankopɔn bebu no fɔ no, ɔmmɔ ho abien nhyɛ ne yɔnko no ananmu. 10Sɛ obi de afurum, sɛ nantwi, sɛ oguan, sɛ aboa bi ma ne yɔnko asie, na owu anaa opira anaasɛ wɔka no to wuram na obi anhu a, 11AWURADE ntam mmra wɔn baanu ntam, sɛ ɔmfaa ne nsa nkaa ne yɔnko ade anaa? Na ɔdede no mpene na obiako no nhyɛ ananmu. 12Na sɛ owia na wowiae wɔ ne nkyɛn a, ɔnhyɛ ɔdede no ananmu. 13 Sɛ ɔtetew na aboa bi tetew no a, ɔmfa mmra mmedi adanse; na ɔnnhyɛ nea wɔatetew no no ananmu.
14Sɛ obi kɔfɛm biribi ne yɔnko nkyɛn na opira anaasɛ owu, na ɔdede no ho nni mu a, ɔhyɛ na ɔnhyɛ ananmu. 15Sɛ ɔdede no ho wom a, ɔnnhyɛ ananmu; sɛ wɔbɔɔ no paa a, na n'apaadi na ɛma ɛbae.
Abrabɔ ne nyamesom ho mmara
16 Sɛ obi kɔdaadaa ababaa a wonnyee no aware ne no da a, ma ɔmma tiade na ɔnware no. 17Sɛ n'agya mpene sɛ ɔde no ma no a, ɔnkari sika mma, sɛnea wɔma mmaabun tiade no.
18 Mma ɔbayifo nntena ase.
19 Obiara a ɔne aboa bɛda no, okum na wonkum no.
20 Nea ɔbɛbɔ afɔre ama onyame biara na ɛnyɛ AWURADE nko no, wɔnsɛe no korakora.
21 Na ɔhɔho de, mmɔ no atirimmɔden, nso nhyɛ no so, efisɛ mo nso moakɔyɛ ahɔho Misraim asase so pɛn. 22 Monnhyɛ ɔbeakunafo anaa ayisaa so. 23Sɛ wohyɛ wɔn so, na wosu frɛ me pɛ a, otie na metie wɔn sufrɛ no, 24na m'abufuw ano ayɛ den, na mede nkrante makum mo, na mo yerenom adannan akunafo, na mo mma ayeyɛ nyisaa.
25 Sɛ wofɛm me man mu ɔbrɛfo bi a ɔne wo wɔ hɔ sika a, nyɛ no sɛ ɔpempensifo; munnnye no mfɛntom.
26 Sɛ wugye wo yɔnko ntama awowa a, san fa ma no ansa na owia akɔtɔ, 27efisɛ ɛno nko ne ne nkataho, ne honam ntama. Dɛn na ɔmfa nna? Na sɛ, osu frɛ me a, metie, efisɛ mmɔborohunufo ne me.
28 Nka abususɛm ntia Onyankopɔn, na wo man mu panyin nso, nnome no.
29 Wo nnɔbae ne wo nnuaba mu nsu mu adekan no, ntwentwɛn sɛ wode bɛma. Wo mmabanin mu mmakan no, fa ma me. 30 Saa ara na yɛ w'anantwi ne wo nguan; nnansɔn na ɔne ne na ntena, da a ɛto so awotwe no, fa no brɛ me. 31 Na monyɛ nnipa kronkron mma me, na munnni nam bi a wɔatetew mu wɔ wuram; montow nkyene mma akraman.",https://www.bible.com/bible/3440/EXO.22.RATB
EKSODƆS 23,"Atɛntrenee ne pɛrepɛreyɛ
1 Ntie atesɛm hunu. Wo ne ɔbɔnefo nnni nsawɔso sɛ wubedi nkontompo adanse. 2Nni nnipa dodow akyi nkɔyɛ bɔne, nanso nkasa asɛm bi mu nkom nkodi nnipa dodow akyi nnan asɛm ani.
3 Na ohiani nso, nhwɛ n'anim wɔ n'asɛm mu. 4 Sɛ wokɔto wo tamfo nantwi anaa n'afurum sɛ wafom kwan a, fa no san brɛ no. 5Sɛ wuhu nea okyi wo afurum sɛ ɔhyɛ n'adesoa ase a, hwɛ yiye na woannyaw no amma no, ɔsan na wo ne no nsan no. 6 Nnan wo hiani asɛm ani wɔ atemmu mu. 7Twe wo ho fi atosɛm mu kɔ akyirikyiri. Na nkum nea ɔnyɛɛ bɔne bi ne ɔtreneeni, efisɛ meremmu ɔbɔnefo bem. 8 Nso nnye ayɛyɛde, na ayɛyɛde fura aniwa a ehu ade, na ɛkyea treneefo nsɛm. 9 Na nhyɛ ɔhɔho so, na mo ara munim ɔhɔho kra, efisɛ mo nso moayɛ ahɔho Misraim asase so pɛn.
10 Mfe asia na dua w'asase so aduan, na boaboa nnɔbae no ano sie; 11na nea ɛto so ason no so de, ma ɛnhome na ɛnna hɔ kwa, na wo man mu ahiafo nni, na nea wobegyaw no, wuram mmoadoma mmedi. Saa ara na yɛ wo bobe turo ne wo ngodua turo.
12 Nnansia na fa yɛ w'adwuma, na ɛda a ɛto so ason no, fa home; ma wo nantwi ne w'afurum nhome, na w'afenaa ba ne wo hɔho nya ahomegye.
13 Nea maka mo nyinaa, munni so. Na anyame foforo din nso, mommmɔ, mommma wɔnnte wɔ mo anom.
Afahyɛ akɛse horow abiɛsa no
(Eksodɔs 34.18-26; Deuteronomium 16.1-17)
14 Mpɛn abiɛsa na hyɛ fa ma me afirihyia mu. 15 Di apiti nnapa no. Nnansɔn na di apiti, sɛnea mehyɛɛ wo no, ɔsram Abib a ɛte sɛ Oforisuo mu bere a wɔahyɛ no, efisɛ ɛno mu na wufii Misraim bae; nso obi mmfa nsapan mmmepue m'anim; 16ne otwa nnapa no, w'ade a wuduae w'afum no mu aba a edi kan de no; ne anoboa nnapa no, afe awiei a woaboaboa w'adwumade ano afi mfuw mu no. 17Wo mmarima nyinaa mmepue AWURADE Nyakopɔn anim mpɛn abiɛsa afirihyia.
18 Mfa m'afɔre mogya mmɔ afɔre ngu mmɔkaw so, na mma ade nnkye m'afahyɛ mu srade so. 19 W'asase so aba a edi kan mu adekan, fa bra AWURADE wo Nyankopɔn fi. Nnoa oguan ba wɔ ne na nufusu mu.
Bɔhyɛ ne Nhyehyɛe ahorow
20 Hwɛ, meresoma ɔbɔfo adi w'anim akɔhwɛ wo ɔkwan mu, na ɔde wo akodu nea masiesie hɔ no. 21 Hwɛ wo ho yiye wɔ n'anim, na tie ne nne; nnwen nhyɛ no, na ɔremfa mo mmarato mfiri mo, efisɛ me din wɔ no mu. 22Na sɛ wutie ne nne ampa na woyɛ nea meka nyinaa a, ɛnne mɛyɛ w'atamfo tamfo na mahiahia w'ahohiafo ho. 23Na me bɔfo no bedi w'anim de wo akodu Amorifo ne Hetifo ne Perisifo ne Kanaanfo ne Hewifo ne Yebusifo so, na matu wɔn magu. 24 Nsɔre wɔn anyame na nsom wɔn, na nyɛ wɔn nneyɛe nso, na ka wɔn gu korakora, na bubu wɔn adum. 25 Na monsom AWURADE mo Nyankopɔn na wahyira w'aduan ne wo nsu so, na mayi ɔyare mafi wo mu. 26Worenhu nea ɔpɔn anaa obonin wɔ w'asase so; wo nna dodow no mɛma adu. 27Mɛma me ho hu adi w'anim, na mama aman a wobɛkɔ wɔn so no nyinaa agyigya, na mama w'atamfo nyinaa adan wɔn akyi akyerɛ wo. 28 Na mɛsoma nkotokurodu adi w'anim, na wɔapam Hewifo ne Kanaanfo ne Hetifo no wɔ w'anim. 29Merempam wɔn w'anim afe koro, na asase no annan amamfo, na wuram mmoadoma ammɛdɔɔso anhyɛ wo; 30nkakrankakra na mɛpam wɔn w'anim akosi sɛ wobɛdɔɔso na woagye asase no. 31 Na metwa wo hye mafi mmɛw po ano akosi Filistifo po ano, na afi sare so akosi asu no ano; na meyi asase no sofo mahyɛ mo nsa na woapam wɔn afi w'anim. 32 Wo ne wɔn ne wɔn anyame mmpam. 33 Mma wɔnntena w'asase so, na wɔamma woanyɛ me ho bɔne; na sɛ wosom wɔn anyame a, ampa ɛbɛyɛ wo afiri.",https://www.bible.com/bible/3440/EXO.23.RATB
EKSODƆS 24,"Wɔsɔw Apam no ano
1 Na Mose de, ɔka kyerɛɛ no sɛ: Foro bra AWURADE nkyɛn, wo ne Aaron, Nadab ne Abihu ne Israel mpanyimfo mu aduɔsɔn, na mommɛsɔre wɔ akyirikyiri. 2Na Mose nko ntwiw mmɛn AWURADE, na wɔn de, wonntwiw mmmɛn, na ɔman no ne no mmforo mmma.
3 Na Mose bae bɛkaa AWURADE nsɛm no nyinaa ne atemmusɛm no nyinaa kyerɛɛ ɔman no. Na ɔman mu no nyinaa de nne koro gyee so sɛ: Nsɛm a Awurade aka nyinaa, yɛbɛyɛ.
4 Na Mose kyerɛw Awurade nsɛm no nyinaa. Na otuaa ahema sii afɔremuka bepɔw no ase, ne adum dumien, sɛ Israel mmusuakuw dumien no ano te. 5 Na ɔsomaa Israelfo no mu mmerante na wɔde anantwinini kɔbɔɔ ɔhyɛw afɔre ne asomdwoe afɔre maa AWURADE. 6Na Mose de mogya no fa guguu nyowa mu, na mogya no fa no nso ohwie guu afɔremuka no so. 7 Na ɔfaa apam nhoma no, na ɔkenkan guu ɔman no asom. Ɛnna wose: Nea AWURADE aka no nyinaa, yɛbɛyɛ na yebetie. 8 Na Mose faa mogya no petee ɔman no so, na ose: Hwɛ, apam a AWURADE ne mo apam wɔ nsɛm yi nyinaa so no mogya ni.
9Ɛnna Mose ne Aaron, Nadab ne Abihu ne Israel mpanyimfo mu aduɔsɔn foro kɔe. 10 Na wohuu Israel Nyankopɔn no; na ne nan ase te sɛ ade a wɔde hoa bo a emu tew ayɛ, na ne hanahana te sɛ ɔsoro pa ara. 11 Na wanteɛ ne nsa anka Israelfo mu atitiriw no; na wɔhwɛɛ Onyankopɔn, na wodidii na wɔnomee.
12 Na AWURADE ka kyerɛɛ Mose sɛ: Foro bra me nkyɛn bepɔw no so bɛtena ha, na mɛma wo abo pon ne mmara ne ahyɛde a makyerɛw, na woakyerɛkyerɛ wɔn. 13Na Mose sɔree, ɔne n'abofra Yosua, na Mose foro kɔɔ Onyankopɔn bepɔw no so.
14Na ɔka kyerɛɛ mpanyimfo no sɛ: Mo de, montena ha ntwɛn yɛn nkosi sɛ yɛbɛsan aba mo nkyɛn; na hwɛ, Aaron ne Hur ne mo na ɛwɔ hɔ; sɛ obi wɔ asɛm bi di a, momma ɔmmra wɔn nkyɛn.
15Na Mose foro kɔɔ bepɔw no so, na omununkum bɛkataa bepɔw no so. 16 Na AWURADE anuonyam bɛtenaa Sinai bepɔw so, na omununkum no kataa so nnansia, na ɛda a ɛto so ason no, ofi omununkum no mu frɛɛ Mose. 17 Na wɔhwɛ AWURADE anuonyam no a, ɛte sɛ ogya a ɛhyew ade wɔ bepɔw no atifi wɔ Israelfo no anim. 18 Na Mose kɔɔ omununkum no mu, na ɔforo kɔɔ bepɔw no so; na Mose dii bepɔw no so adaduanan awia ne anadwo.",https://www.bible.com/bible/3440/EXO.24.RATB
EKSODƆS 25,"Ntamadan ho afɔrebɔde
(Eksodɔs 35.4-9)
1Na AWURADE kasa kyerɛɛ Mose sɛ: 2 Ka kyerɛ Israelfo no na wɔmmɛma me soma afɔrebɔde. Obiara a ne koma ka no nkyɛn na munnye me soma afɔrebɔde. 3Na eyi ne soma afɔrebɔde a munnye wɔn nkyɛn no: sika ne dwetɛ ne kɔbere mfrafrae, 4ne bibiri ne asaawa a ɛbere dum ne adidi ne asaawa fufu ne mmirekyi nwi, 5ne adwennini nhoma a wɔahyɛ no kɔkɔɔ ne sukraman nhoma ne ɔkanto nnua, 6kanea ho ngo, ɔsra ngo ne nnuhuam a wɔhyew ho nnuru, 7apopobibiri abo ne abo a wɔde besisi asɔfotade no ne adɛbo no mu no. 8Na ma wɔnyɛ tenabea kronkron mma me na mentena wɔn mu. 9 Sɛnea me ara merebɛkyerɛ wo tenabea no tebea ne ɛho nneɛma nyinaa tebea no nyinaa no, saa ara na monyɛ no.
Apam adaka no yɛbea
(Eksodɔs 37.1-9)
10 Na wɔmfa ɔkanto nyɛ adaka a ne tenten bɛyɛ basafa biako ne fa, na ne tɛtrɛtɛ bɛyɛ anammɔn abien ne fa, na ne korɔn bɛyɛ anammɔn abien ne fa. 11Na fa sika amapa dura ho, emu ne ɛho nyinaa na dura, na yɛ sika hankare twa ho hyia. 12Na gu sika nkaa anan, na fa tuatua ne nan anan no ho; nkaa abien nni ɔfa ha, na nkaa abien nni ɔfa ha. 13Na fa ɔkanto sinsen mpoma, na fa sika dura ho. 14Na fa poma no wurawura nkaa no mu wɔ adaka no nkyɛn mu, na wɔmfa nsoa adaka no. 15Mpoma no nwurawura adaka no ho nkaa no mu; wonnyiyi mmfi mu. 16 Na fa Adanse a mede mɛma wo no hyɛ adaka no mu.
17 Na fa sika amapa yɛ mpata agua, ne tenten bɛyɛ basafa biako ne fa, na ne tɛtrɛtɛ bɛyɛ anammɔn abien ne fa. 18Na yɛ sika kerubim abien, ɔboro adwuma na fa yɛ, na fa sisi mpata agua no ti abien no so. 19Na yɛ kerub biako wɔ ti ha ne kerub biako wɔ ti ha. Mpata agua no mu na momma kerubim no nyi adi wɔ ne ti abien no so. 20Na kerubim no ntrɛtrɛw wɔn ntaban mu ɔsoro mfa wɔn ntaban no nkata mpata agua no so, na wɔn ani nkyerɛkyerɛ wɔn ho; mpata agua no so na kerubim no ani nkyerɛkyerɛ. 21 Na fa mpata agua no si adaka no so, na adaka no mu na fa Adanse a mede mɛma wo no hyɛ. 22 Na ɛhɔ na me ne wo behyia, na mafi mpata agua no so wɔ kerubim abien a wɔwɔ Adanse adaka no so no ntam maka wo nneɛma a mɛhyɛ wo sɛ fa kyerɛ Israelfo no nyinaa.
Ɔpon no ho nhyehyɛe
(Eksodɔs 37.10-16)
23 Na fa ɔkanto yɛ ɔpon, ne tenten basafa baako, na ne tɛtrɛtɛ anammɔn biako ne fa, na ne korɔn bɛyɛ anammɔn abien ne fa. 24Na fa sika amapa dura ho, na fa sika hankare twa ho hyia. 25Na yɛ ɛho mfomfamho a ne trɛw te sɛ nsam hyia, na fa sika hankare twa mfomfamho no ho hyia. 26Na yɛ sika nkaa anan, na fa nkaa no sisi ntwea anan a ɛwowɔ ne nan ho no so. 27Mfomfamho no ase pa ara na nkaa no nni, na ɛnyɛ nea wɔde mpoma bewurawura mu de asoa ɔpon no. 28Na fa ɔkanto sinsen mpoma no, na fa sika duradura ho, na wɔde asoa ɔpon no. 29Na yɛ ɛso nsanka ne nsankawa ne nkora ne nkuruwa a wɔde behwie; sika amapa na fa yɛ. 30 Na fa kyerɛ abodoo sisi ɔpon no so wɔ m'anim daa yi.
Kaneadua no
(Eksodɔs 37.17-24)
31 Na fa sika amapa yɛ kaneadua; ɔboro adwuma na fa yɛ kaneadua no, ne nan ne ne dua; ɛho nhwiren no nkuramu, ne kukuduuduu ne ne nhwiren no mfi ɛno ara mu. 32Na nsa asia ntuatua ho, kaneadua no nsa abiɛsa ntuatua ɔfa ha, na kaneadua no nsa abiɛsa nso ntuatua ɔfa ha. 33Nhwiren nkuramu abiɛsa a ɛte sɛ ɔsonkoran de wɔ nsa biako ho, ne kukuduuduu ne ne nhwiren, na nhwiren nkuramu abiɛsa a ɛte sɛ ɔsonkoran de wɔ nsa biako ho, ne kukuduuduu ne ne nhwiren. Saa ara na yɛ wɔ nsa asia a etuatua kaneadua no ho no ho. 34Na kaneadua no ho, nhwiren nkuramu a ɛte sɛ ɔsonkoran de anan, ne kukuduuduu ne ne nhwiren. 35Na kukuduuduu nsisi nsa abien abien a etuatua ho no ase, wɔ nsa asia a etuatua kaneadua no mu no ase. 36Ɛho kukuduuduu ne ɛho nsa no mfi mu ara, ne nyinaa sika amapa na wɔmfa nyɛ no ɔboro adwuma biako. 37Na yɛ ɛso akanea asɔn, na wɔmfa n'akanea no nsisi so, na ɛnnɛw wɔ anim nkyerɛ fa hɔ. 38Na ɛho adabaw ne ho nso nkukuwa nyɛ sika amapa. 39Sika amapa dwetikɛse biako na wɔmfa nyɛ, ne ɛho nneɛma yi nyinaa. 40 Na hwɛ na yɛ no sɛnea ne nsusuwso a wɔde akyerɛ wo bepɔw no so no te no.",https://www.bible.com/bible/3440/EXO.25.RATB
EKSODƆS 26,"Ntamadan no ho nhyehyɛe
(Eksodɔs 36.8-38)
1 Na tenabea no, yɛ no ntama du a ɛyɛ asaawa fitaa a wɔafira ne bibiri ne asaawa a ɛbere dum ne adidi. Yɛ emu kerubim a ɛyɛ ntamanwene mu adwinni. 2Ntama no biako tenten nyɛ basafa dunan, na ntama no biako tɛtrɛtɛ nyɛ basafa abien; ntama no nyinaa nsusuwii nyɛ biako. 3Wɔmfa ntama no anum ntoatoa so, biako ntoa biako so; na ntama no anum nso ntoatoa so, biako ntoa biako so. 4Na fa bibiri bobɔ ntama biako mmuano so nhentia wɔ ano wɔ ntoae no so. Saa ara na yɛ wɔ ntama a edi akyiri no mmuano so ntoae a ɛto so abien no so. 5Nhentia aduonum na bobɔ wɔ ntama biako ano, na nhentia aduonum nso na bobɔ wɔ ntama a ɛwɔ ntoae a ɛto so abien no so no ano; nhentia no nni mmɔanim. 6Na yɛ sika nkɔtɔkorɔ aduonum, na fa nkɔtɔkorɔ no yɛ ma ntama no biako ntoa biako so, na tenabea no nyɛ biako.
7Na fa mmirekyi nwi yɛ ntama, na fa yɛ tenabea no so ntamadan; yɛ no ntama dubiako. 8Ntama no biako tenten nyɛ basafa dunum, na ntama no biako tɛtrɛtɛ nyɛ basafa abien; ntama dubiako no nsusuwii nyɛ biako. 9Na fa ntama no mu anum toatoa yɛ no biako, na fa asia nso toatoa yɛ no biako, na bukaw ntama a ɛto so asia no ma ɛnkata ntamadan no so wɔ anim. 10Na bobɔ nhentia aduonum wɔ ntama biako a edi akyiri no mmuano so wɔ ntoae no so, ne nhentia aduonum nso wɔ ntoae a ɛto so abien no ntama no mmuano so. 11Na yɛ kɔbere nkɔtɔkoro aduonum, na fa nkɔtɔkorɔ no suso nhentia no mu, na ma ntamadan no ntoa nyɛ biako. 12Na ntamadan no ntama nkae a ɛboro so no, ntama fa no a aka no, nsensɛn tenabea no akyi. 13Na ntamadan no ntama no tenten no mu basafa biako a ɛboro so wɔ nkyɛn ha ne basafa biako a ɛboro so wɔ nkyɛn ha no nsensɛn tenabea no nkyɛn mu ne nkyɛn mu wɔ ha ne ha nkata so.
14Na fa adwennini nhoma a wɔahyɛ no kɔkɔɔ yɛ ntamadan no nkataso, na fa sukraman nhoma yɛ ɛno so nkataso.
15 Na fa ɔkanto yɛ tenabea no ntaaboo a esisi hɔ. 16Taaboo biako tenten nyɛ basafa anum, na taaboo biara tɛtrɛtɛ nyɛ bɛyɛ anammɔn abien ne fa. 17Nan abien ntuatua taaboo biako ase, na biribi nsuso nan biako ne biako mu; saa na yɛ tenabea no ntaaboo nyinaa ho. 18Na yɛ tenabea no ntaaboo no: Ntaaboo aduonu nni nifa fam nkyerɛ nifa. 19Na yɛ ntaaboo aduonu no ase dwetɛ nnyinaso aduanan, nnyinaso abien abien nhyehyɛ ntaaboo no mmiako mmiako ase mma ne nan abien abien no. 20Na tenabea no nkyɛn biako a edi benkum fam no, ntaaboo aduonu na enni hɔ, 21ne ne dwetɛ nnyinaso aduanan, ntaaboo no mmiako mmiako ase nnyinaso abien abien. 22Na tenabere no akyi fam a ɛkyerɛ atɔe no, yɛ hɔ ntaaboo asia. 23Na yɛ tenabea no akyi twea abien no so ntaaboo abien. 24Na ɛmpam ho mfi fam nkɔ, nanso ɛnyɛ mu nkodu ne hin so wɔ nea kaa a edi kan no tua hɔ; saa na n'abien nyinaa nyɛ, na enni twea abien no so. 25Na ɛnyɛ ntaaboo awotwe ne ne dwetɛ nnyinaso dunsia, taaboo biako ase nnyinaso abien ne taaboo biako no ase nnyinaso abien.
26 Na fa ɔkanto yɛ mmeamu; anum nyɛ tenabea no nkyɛn biako ntaaboo no de, 27na mmeamu anum nso nyɛ tenabea no nkyɛn biako no ntaaboo no de, na mmeamu anum nso nyɛ tenabea no akyi wɔ atɔe fam ntaaboo no de. 28Na mfinimfini mmeamu a ɛfa ntaaboo no mfinimfini no ntwam mfi ti nkodu ti. 29Na ntaaboo no, fa sika duradua ho, na fa sika yɛ ɛho nkaa no ma ɛnyɛ mmeamu no hyehyɛbea, na fa sika duradura mmeamu no ho nso. 30 Na si tenabea no sɛnea ne nsusuwso a wɔayi akyerɛ wo bepɔw no so no te no.
31 Na fa bibiri ne asaawa a ɛbere dum ne adidi ne asaawa fitaa a wɔafira yɛ mmɔhɔɔ; ntamanwene mu adwinni a kerubim wɔ mu na wɔnyɛ no. 32Na fa sensɛn ɔkanto adum anan a wɔaduradura ho sika ho; ne nkɔtɔkorɔ nyɛ sika, na ensisi dwetɛ nnyinaso anan so. 33 Na fa mmɔhɔɔ no sensɛn nsoam no ase, na fa Adanse adaka no besi mmɔhɔɔ no akyi, na mmɔhɔɔ no ntwa kronkronbea ne kronkron mu kronkronbea no mu mma mo. 34 Na fa mpata agua no si Adanse adaka no so wɔ kronkron mu kronkronbea hɔ. 35 Na fa ɔpon no si mmɔhɔɔ no anim, na kaneadua no nni ɔpon no ntentenso wɔ tenabea no nkyɛn mu nifa fam, na fa ɔpon no si nkyɛn mu benkum fam. 36Na fa bibiri ne asaawa a ɛbere dum ne adidi ne asaawa fitaa a wɔafira nwene nkyeremu fa yɛ ntamadan no ano nkataano. 37Na fa ɔkanto adum anum yɛ nkataano no, na fa sika duradura ho, na ne nkɔtɔkoro nyɛ sika, na fa kɔbere nnyinaso anum gu ase.",https://www.bible.com/bible/3440/EXO.26.RATB
EKSODƆS 27,"Afɔremuka no ho nhyehyɛe
1 Na fa ɔkanto yɛ afɔremuka no: ne tenten basafa abien ne fa ne tɛtrɛtɛ basafa abien ne fa; afɔremuka no nyɛ ahinanan, na ne sorokɔ nso nyɛ basafa biako ne fa. 2Na yɛ ne mmɛn sisi ne twɔtwɔw anan so; emu ara na ne mmɛn no mfi, na fa kɔbere dura ho. 3Na yɛ ɛho nseaa a wɔde ne nso begu mu, ne ne sesaw ade ne ne nkora ne n'adinam ne ne nsramma kukuwa, ɛho nneɛma nyinaa, kɔbere na fa yɛ. 4Na fa kɔbere nwene ntontan wɔ ho, sɛnea wɔnwene ɔtan, na yɛ ɔtan no so kɔbere nkaa anan wɔ ne twea anan no so. 5Na fa si afɔremuka no bamma ho wɔ ase, na ɔtan no nnu afɔremuka no mfinimfini. 6Na sinsen afɔremuka no ho mpoma, ɔkanto mpoma, na fa kɔbere duradura ho. 7Na wɔmfa mpoma no nwurawura nkaa no mu, na mpoma no nhyehyɛ afɔremuka no nkyɛn nkyɛn, na wɔde asoa. 8 Fa ntaaboo yɛ, na emu nna ɔkwan. Sɛnea wɔakyerɛ wo bepɔw no so no, saa ara na wɔnyɛ no.
Tenabea no adiwo
(Eksodɔs 38.9-20)
9 Na yɛ tenabea no adiwo! Na adiwo mmɔhɔɔ a wɔde asaawa fitaa a wɔafira anwene a ne tenten si basafa aduonum nni hɔ wɔ ɔfa biako wɔ nifa fam a ɛkyerɛ nifa, 10ne n'adum aduonu ne ne nnyinaso aduonu a wɔde kɔbere ayɛ; na adum no nkoropɛe ne ne mmeae nyɛ dwetɛ. 11Saa ara nso na benkum fam tenten mu no, mmɔhɔɔ a ne tenten basafa aduonum ne n'adum aduonu ne ne kɔbere nnyinaso aduonu nni; na adum no nkoropɛe ne ne mmeae no nyɛ dwetɛ. 12Na adiwo no tɛtrɛtɛ a ɛkyerɛ atɔe fam no, mmɔhɔɔ basafa aduonum anum nni hɔ; n'adum du ne ne nnyinaso du. 13Na adiwo no tɛtrɛtɛ a edi anim fam a ɛkyerɛ apuei nyɛ basafa aduonum anum: 14nkyɛn ha mmɔhɔɔ no nyɛ basafa ason ne fa, n'adum abiɛsa ne ne nnyinaso abiɛsa; 15na nkyɛn ha nso mmɔhɔɔ no nyɛ basafa ason ne fa, n'adum abiɛsa ne ne nnyinaso abiɛsa. 16Na adiwo no ano pon no nkataano nyɛ basafa du; wɔmfa bibiri ne asaawa a ɛbere dum ne adidi ne asaawa fitaa a wɔafira a ɛyɛ nkyeremu; n'adum anan ne ne nnyinaso anan. 17Adum no a etwa adiwo no ho hyia nyinaa mmeae a ɛbeabea ho nyɛ dwetɛ, ne nkɔtɔkorɔ nso nyɛ dwetɛ, na ne nnyinaso nyɛ kɔbere.
18Adiwo no tenten nyɛ basafa aduonum, na ne tɛtrɛtɛ nso nyɛ basafa aduonum anum, na ne korɔn nso basafa abien ne fa; mmɔhɔɔ no nyɛ nwera a wɔafira n'asaawa, na ne nnyinaso nyɛ kɔbere. 19Tenabea no ho som nyinaa mu adwinni nyinaa ne ne mmofunnua nyinaa ne adiwo no ho mmofunnua nyinaa nyɛ kɔbere.
Kanea no ngo
(Lewitikɔs 24.1-4)
20 Na wo nso hyɛ Israelfo no na wɔmmrɛ wo ngodua aba a wɔasiw ngo gyenennyenen, na wɔmfa nsɔ kanea no, na akanea no nsisi so daa yi; 21na Aaron ne ne mma nhwɛ so, ahyiae ntamadan no mu, ntwamu mmɔhɔɔ a ɛkata Adanse no anim no anim, mfi anwummere nkosi anɔpa wɔ AWURADE anim. Ɛnyɛ daa ahyɛde a Israelfo nni so, wɔn awo ntoatoaso nyinaa mu.",https://www.bible.com/bible/3440/EXO.27.RATB
EKSODƆS 28,"Asɔfo Ntade
(Eksodɔs 39.1-7)
1 Afei, ma wo nua Aaron ne ne mmabanin mfi Israelfo mu mmra wo nkyɛn, na wɔabɛyɛ m'asɔfo: Aaron, Nadab ne Abihu, Eleasar ne Itamar, Aaron mma no.
2Na pam kronkronyɛ ntade ma wo nua Aaron, anuonyam ne fɛw so. 3 Na ka kyerɛ wɔn a wɔwɔ nyansa koma a mede nyansa honhom mahyɛ wɔn mu amaama no nyinaa na wɔmpam Aaron ntade no, na wɔmfa nyɛ no kronkron, na onni me sɔfo.
4 Na ntade a wɔmpam ni: Adɛbo ne asɔfotade ne batakari ne atade yuu a wɔanwene no adamadam ne abotiri ne abɔso; na wɔmpam kronkronyɛ ntade mma wo nua Aaron ne ne mmabanin, na wɔnhyɛ nni me sɔfo. 5Na wɔmfa sika ne bibiri ne asaawa a ɛbere dum ne adidi ne asaawa fitaa nyɛ.
6Na wɔmfa ntamanwene mu anyansadwuma so mfa sika ne bibiri ne asaawa a ɛbere dum ne adidi ne asaawa fitaa a wɔafira nyɛ asɔfotade no. 7Ennya mmati abien a ɛtoa ano ano, na wɔmfa ntoa. 8Na asɔfotade fɛfɛ no nkyekyɛmu mfi mu ara, sɛnea ne yɛbea no te, sika ne bibiri ne asaawa a ɛbere dum ne adidi ne asaawa fitaa a wɔafira. 9Na fa apopobibiri abo abien, na kurukyerɛw Israel mma no din wɔ so. 10Wɔn din no asia nkɔ ɔbo biako so, na wɔn din asia a aka no nso nkɔ ɔbo biako so, sɛ wɔn awo ntoatoaso te. 11Abodwumfo adwuma, nsɔanode nkurukyerɛwee na fa kurukyerɛw abo abien no so, sɛnea Israel mma no din te; na fa sika mfofaano twa ho hyia. 12Na fa abo abien no sisi asɔfotade no mmati so, na ɛnyɛ nkae abo mma Israelfo no, na Aaron nsoa wɔn din ne mmati abien so nkɔ Awurade anim mfa nyɛ nkae. 13Na yɛ sika mfofaano 14ne sika ntweaban abien; wɔw no mmɛsa yɛ no sɛ nhama, na fa ntweaban a wɔawɔw no mmɛsa no hyehyɛ mfofaano no so.
15Na yɛ atemmu adɛbo, ntamanwene mu anyansadwuma, yɛ no sɛnea asɔfotade no yɛbea te; sika, bibiri ne asaawa a ɛbere dum ne adidi ne asaawa fitaa a wɔafira na fa yɛ. 16Ɛnyɛ ahinanan, na wommukaw nto so; ne tenten nyɛ nsama, na ne trɛw nyɛ nsama. 17Na fa abo sisi mu, abo kyerɛpɛn anan: kyerɛpɛn a edi kan nyɛ bogyanambo, akratebo ne ahabammonobo; 18na kyerɛpɛn a ɛto so abien no nyɛ nsramabo, hoabo ne bɔwerɛbo; 19na kyerɛpɛn a ɛto so abiɛsa no nyɛ akutuhonobo, mfrafraebo ne beredumbo; 20na kyerɛpɛn a ɛto so anan no nyɛ sikabereɛbo, apopobibiribo ne ahwehwɛbo; ne nsisimu no, sika mfofaano ntwa ho nhyia. 21Na abo no ano nyɛ sɛ Israel mma no din ano te, dumien, sɛ wɔn din no te; ɛnyɛ nsɔanode nkurukyerɛwee, sɛnea din no te mmiako mmiako, sɛ mmusuakuw dumien no te. 22Na fa sika amapa yɛ adɛbo no so ntweaban a wɔawɔw no mmɛsa sɛ nhama. 23Na yɛ adɛbo no so sika nkaa abien, na fa nkaa abien no hyehyɛ adɛbo no twea abien so. 24Na fa sika mmɛsa abien no toatoa adɛbo no twea so nkaa no mu. 25Na mmɛsa abien no ano abien a aka no, fa toatoa mfofaano abien no mu, na fa hyehyɛ asɔfotade no mmati abien no so anim fam. 26Na yɛ sika nkaa abien fa hyehyɛ adɛbo no twea abien no so, ano a ɛwɔ emu fam kyerɛ asɔfotade no. 27Na yɛ sika nkaa abien bio fa hyehyɛ asɔfotade no afaafa abien no so anim fam wɔ ase a ɛbɛn ne ntoae no, asɔfotade no nkyekyeremu no so. 28Na wɔmfa bibiri nhama nkyekyere adɛbo no nkaa no nsuso asɔfotade no nkaa no mu, na ɛmfam asɔfotade no nkyekyeremu no atifi, na adɛbo no antwitwiw amfi asɔfotade no so. 29Na Aaron nsoa Israel mma din atemmu adɛbo no mu ne koma so, mfa nkɔ kronkronbea hɔ, na ɛnyɛ AWURADE anim nkae daa yi.
30 Na fa Urim ne Tumim no hyɛ atemmu adɛbo no mu, na sɛ Aaron rekɔ Awurade anim a, ɛnna ne koko so, na Aaron nsoa Israelfo no atemmu ne koma so, AWURADE anim daa.
31 Na fa birisi nko ara yɛ asɔfotade no ase batakari. 32Na tokuru nna mfinimfini wɔ n'atifi, na wɔmfa ntamabena a wɔanwene mman tokuru no ano nhyia te sɛ nkatabo mu tokuru, na ansuane. 33Na mmuano no so no wɔmfa bibiri ne asaawa a ɛbere dum ne adidi nyɛ ateaa aba sɛso ntwa ho nhyia, na sika nnɔnnɔmma nsensɛn ntam ntam nhyia. 34Sika adɔmma ne ateaa aba, sika adɔmma ne ateaa aba ntwa batakari no mmuano ho nhyia. 35 Na Aaron nhyɛ nsom, na sɛ ɔhyɛn kronkronbea hɔ AWURADE anim na ofi adi a, wɔate ne nnyigyei na wanwu.
36 Na boro sika amapa tratraa, na kurukyerɛw so sɛ nsɔanode nkurukyerɛwee sɛ: Kronkron ma AWURADE. 37Na fa fam bibiri hama so, na ɛntena abotiri no so; abotiri no anim na ɛmfam. 38Na ɛmfam Aaron moma so, na Aaron nsoa mmusu biara a aba akronkronne a Israelfo yɛ no kronkron, wɔn ayɛyɛde kronkron nyinaa mu no; na ɛntena ne moma so daa, na ama AWURADE ani asɔ wɔn.
39 Na nwene nwera adamadam atade yuu no, na yɛ nwera abotiten, na yɛ adenwene abɔso.
40Na Aaron mma no nso, yɛ ntade ma wɔn, na yɛ abɔmu ma wɔn, na yɛ abotiri bi ma wɔn, na wɔn anim nyɛ nyam na wɔn ho nyɛ fɛ. 41 Na fa hyehyɛ wo nua Aaron ne ne mma a wɔka ne ho no, na sra wɔn ngo, na hyɛ wɔn asɔfo, na dwira wɔn, na wonni me sɔfo. 42Na yɛ nwera ntwakoto ma wɔn, na ɛnkata wɔn adagyaw so mfi asen nkosi nsrɛkyiri. 43Na Aaron ne ne mma no, sɛ wɔreba ahyiae ntamadan no mu anaasɛ wɔrebɛn afɔremuka no abɛsom kronkronbea hɔ a, wɔnhyehyɛ, na wɔanni mmusu na wɔanwu; ɛnyɛ daa atɔremude mma no ne n'asefo a wobedi n'akyi no.",https://www.bible.com/bible/3440/EXO.28.RATB
EKSODƆS 29,"Aaron ne ne Mma asɔfohyɛ ho nhyehyɛe
(Lewitikɔs 8.1-36)
1 Na eyi na yɛ fa dwira wɔn, na wonni me sɔfo: Fa nantwiforo biako ne adwennini abien a wonni dɛm, 2ne apiti abodoo ne tetare a wɔagu mu ngo, ne apiti fam a wɔasra ho ngo; awisam na fa yɛ. 3Na fa gu kɛntɛn biako mu, na engu kɛntɛn no mu na fa bra, ɛne nantwinini ne adwennini abien no. 4Na fa Aaron ne ne mma no bra ahyiae ntamadan no ano, na fa nsu guare wɔn. 5Na fa ntade no hyɛ Aaron, atade yuu ne asɔfotade ase batakari ne asɔfotade ne adɛbo no, na fa asɔfotade no nkyekyeremu no bɔ ne mu, 6 na fa abotiten no bɔ ne ti, na fa kronkronyɛ ahyehyɛde no fam abotiten no anim, 7 na fa ɔsra ngo hwie gu n'atifi fa sra no. 8Na fa ne mma no nso bra, na hyehyɛ wɔn ntade yuu. 9 Na fa abɔso bobɔ Aaron ne ne mma no mu, na bobɔ wɔn abotiri; na asɔfodwuma nyɛ wɔn de sɛ daa atɔremude: sɛɛ na hyɛ Aaron ne ne mma asɔfo. 10Na ma wɔmfa nantwinini no mmra ahyiae ntamadan no anim, na Aaron ne ne mma no mfa wɔn nsa ngu nantwi no atifi. 11Na kum nantwi no AWURADE anim, ahyiae ntamadan no ano. 12Na fa nantwi no mogya no bi, na fa wo nsatea bɔ mu sra afɔremuka no mmɛn no ho; na hwie mogya no nyinaa gu afɔremuka no ase. 13 Na yi srade a ɛkata ayamde no ho nyinaa ne nea ɛsensɛn mmerɛbo no ho no, ne asaabo abien no ne ɛso srade no, na hyew afɔremuka no so. 14 Nantwi no nam ne ne nhoma ne ne bin de, fa ogya hyew nsra no akyi, ɛyɛ bɔne ho afɔre.
15Na fa odwennini biako, na Aaron ne ne mma no mfa wɔn nsa ngu odwennini no atifi. 16Na kum odwennini no, na fa ne mogya pete afɔremuka no ho hyia. 17Na twitwa odwennini no asinasin, na hohoro n'ayamde ne ne nnyawa ho, na fa gu n'asinasin no ne ne ti so. 18Na hyew odwennini mu no nyinaa afɔremuka no so. Ɛyɛ AWURADE hyew afɔre, ade a eyi hua huamhuam, ɛyɛ AWURADE ogya afɔre. 19Na fa odwennini biako no, na Aaron ne ne mma mfa wɔn nsa ngu odwennini no atifi. 20Na kum odwennini no, na fa ne mogya no bi, na fa ka Aaron aso nifa ne ne mma no aso nifa ano ne wɔn nsa nifa kokurobeti ano ne wɔn nan nifa kokurobeti ano, na fa mogya no pete afɔremuka no ho hyia. 21Na fa afɔremuka no so mogya no bi ne ɔsra ngo no bi, na fa petepete Aaron ne ne ntade so, ne ne mma no ne ne mma ntade nso so, na ennwira no ne ne ntade ne ne mma ne ne mma ntade no nso. 22 Na afei fa odwennini no srade ne ne srade dua no ne srade a ɛkata n'ayamde ho ne nea ɛsensɛn ne mmerɛbo ho ne n'asaabo abien ne ɛho srade ne ne srɛ nifa no, efisɛ ɛyɛ asɔfohyɛ dwennini, 23ne abodoo sebɔw biako ne abodoo tetare a wɔagu mu ngo biako ne ɔfam biako fi apiti kɛntɛn a esi AWURADE anim no mu, 24na fa ne nyinaa gu Aaron ne ne mma no nsam him di akɔneaba yɛ AWURADE anim ohim afɔre. 25Na gye wɔn nsam, na ka ano gya afɔremuka no so ɔhyew afɔre no so, na enyi hua huamhuam, AWURADE anim. Ɛyɛ AWURADE ogya afɔre. 26Na fa Aaron asɔfohyɛ dwennini no yan, na him yɛ ohim afɔre ma AWURADE, na ɛnyɛ wo kyɛfa. 27 Na yɛ Aaron ne ne mma asɔfohyɛ dwennini him yan ne ɛsoma srɛ a wɔahim na wɔama so no kronkron, 28na ɛnyɛ Aaron ne ne mma de, daa atɔremude a efi Israelfo nsam, efisɛ ɛyɛ ɛsoma afɔre. Ɛnyɛ ɛsoma afɔre a Israel mma de fi wɔn asomdwoe afɔrebɔde mu bɔ, wɔn soma afɔre a wɔbɔ ma AWURADE.
29 Na Aaron ntade kronkron no nyɛ ne mma de wɔ n'akyi, na wɔnsra wɔn ngo wɔ mu, na wɔmfa nhyɛ wɔn asɔfo. 30Ne mma mu nea obesi n'ananmu adi sɔfo no nhyɛ no nnansɔn ansa na waba ahyiae ntamadan no mu abɛsom kronkronbea hɔ. 31Na fa asɔfohyɛ dwennini no, na noa ne nam no nea ɛhɔ yɛ kronkron. 32Na Aaron ne ne mma no nni odwennini no nam ne kɛntɛn no mu abodoo no, ahyiae ntamadan no ano. 33Na wonni nneɛma a wɔde pata maa wɔn de hyɛɛ wɔn asɔfo na wɔde dwiraa wɔn no, nanso ɔhɔho nnni bi, efisɛ ɛyɛ kronkron. 34Na sɛ asɔfohyɛ nam no ne abodoo no bi ka ma ade kye so a, ɛnne fa ogya hyew nea ɛkae no; wonnni, efisɛ ɛyɛ kronkron. 35Na sɛɛ na yɛ Aaron ne ne mma no, sɛnea mahyɛ wo yi nyinaa; nnansɔn na fa hyɛ wɔn asɔfo. 36Na fa nantwinini bɔ bɔne ho afɔre daa, na ɛnyɛ mpata. Na sɛ wɔrepata afɔremuka no so a, prapra ɛho bɔne, na sra no ngo fa yɛ no kronkron. 37Nnansɔn na pata afɔremuka no so yɛ no kronkron, na afɔremuka no ayɛ akronkronne mu kronkron. Obiara a ɔka afɔremuka no nyɛ kronkron.
Daa hyew afɔre
38 Na eyi ne afɔre a bɔ afɔremuka no so: nguanten mma abien a wɔadi afe afe na fa bɔ so afɔre da biara da. 39 Fa oguan ba no biako bɔ afɔre anɔpa, na fa oguan ba biako no bɔ afɔre anwummere; 40na fa asikresam efa abupɛn du mu biako a wɔde ngo dua aba a wɔasiw ngo susutoa abupɛn anan mu biako agu so, ne bobesa susutoa abupɛn anan mu biako ahwiesa ka oguammaa biako ho. 41Na oguammaa biako no, fa no bɔ afɔre anwummere, na yɛ no sɛ anɔpa aduan afɔre no ne ɛho ahwiesa no, na enyi hua huamhuam, ɛyɛ AWURADE ogya afɔre. 42Ɛnyɛ daa hyew afɔre mo awo ntoatoaso nyinaa mu a mommɔ no ahyiae ntamadan no ano, AWURADE anim, nea me ne mo behyia na me ne wo akasa hɔ. 43 Na ɛhɔ na me ne Israelfo behyia, na wɔafa m'anuonyam so ayɛ kronkron. 44Na mɛma ahyiae ntamadan ne afɔremuka no ayɛ kronkron, na mɛma Aaron ne ne mma ayɛ kronkron, na wɔadi me asɔfo.
45Na mɛtena Israelfo mu, na mayɛ wɔn Onyankopɔn, 46na wɔahu sɛ mene AWURADE wɔn Nyankopɔn a miyii wɔn fii Misraim asase so sɛ mɛtena wɔn mu no, mene AWURADE, wɔn Nyankopɔn.",https://www.bible.com/bible/3440/EXO.29.RATB
EKSODƆS 30,"Aduhuamhyew muka
(Eksodɔs 37.25-28)
1 Na yɛ aduhuamhyew muka, ɔkanto na fa yɛ. 2Ne tenten nyɛ anammɔn biako ne fa, na ne tɛtrɛtɛ nso nyɛ anammɔn biako ne fa, na ɛnyɛ ahinanan, na ne sorokɔ nyɛ basafa baako, na ne mmɛn nso ntuatua mu ara. 3Na fa sika amapa dura ɛso ne ɛho ne ne mmɛn no ho hyia; na yɛ sika hankare twa ho hyia. 4Na yɛ ɛho sika nkaa abien wɔ ne hankare no ase, wɔ n'afanu, na wɔmfa mpoma nwurawura mu, na wɔde asoa. 5Na fa ɔkanto sinsen mpoma no, na duradura ho sika. 6 Na fa si mmɔhɔɔ a ɛwɔ Adanse adaka no ho no anim wɔ mpata agua a esi Adanse no so no anim, nea me ne wo behyia hɔ no. 7 Na Aaron nhyew so aduhuam daa anɔpa; osiesie akanea no a, ɔnhyew aduhuam no. 8Na sɛ Aaron de akanea no sisi so anwummere a, ɔnhyew aduhuam no: ɛyɛ daa aduhuam a wɔnhyew no AWURADE anim, mo awo ntoatoaso nyinaa mu. 9 Monnhyew so aduhuam foforo bi, ɔhyew afɔre anaa aduan afɔre, na munnhwie ahwiesa nso nngu so. 10 Na daa afirihyia mu pɛnkoro Aaron mfa bɔne ho mpata afɔre mogya no bi mpata wɔ ne mmɛn no so; daa afe ɔmpata wɔ so pɛnkoro, mo awo ntoatoaso nyinaa mu: ɛyɛ akronkronne mu ade kronkron ma AWURADE.
Akra mpata
11Na AWURADE ka kyerɛɛ Mose sɛ: 12Sɛ wubu Israelfo ano hwehwɛ wɔn dodow a, wɔn kan yi mu no wɔn nyinaa mfa wɔn kra mpata ade mma AWURADE, na, sɛ wɔkan wɔn a, owuyare bi amma wɔn mu. 13Nea wɔmma ni: obiara a wɔkan no fra dodow a wɔkan wɔn no mu no mma dwetɛbona fa, sɛ kronkronbea dwetɛbona no te (dwetɛbona biako yɛ gera aduonu), dwetɛbona fa sɛ AWURADE soma afɔrebɔde. 14Obiara a wadi mfe aduonu ne akyiri a wɔkan no fra dodow a wɔkan wɔn no mu no mfa soma afɔrebɔde yi mma Awurade. 15Sɛ wɔde soma afɔrebɔde no rema AWURADE de apata ama mo kra a, ɔdefo nnto so, na ohiani nso nntew dwetɛbona fa no so. 16Na gyigye mpata sika no Israelfo no nsam, na fa ma ahyiae ntamadan no mu som no, na ɛnyɛ Israelfo no nkae, AWURADE anim, na wɔmfa mpata mma mo kra.
Asankasɔn
17Na AWURADE ka kyerɛɛ Mose sɛ: 18 Fa ayowa yɛ asankasɔn nso a n'ase nso yɛ ayowa, na wɔaguare mu, na fa si ahyiae ntamadan no ne afɔremuka no ntam, na gu mu nsu. 19Na Aaron ne ne mma mfa nhohoro wɔn nsa ne wɔn nan ho. 20Sɛ wɔrekɔhyɛn ahyiae ntamadan no mu a, wɔmfa nsu nhohoro wɔn ho, na wɔanwuwu; anaasɛ wɔrebɛbɛn afɔremuka no abɛsom abɛbɔ ogya afɔre ama AWRADE a, 21wɔnhohoro wɔn nsa ne wɔn nan ho, na wɔanwuwu; na ɛnyɛ daa atɔremude mma wɔn, ɔno ne n'asefo, wɔn awo ntoatoaso nyinaa mu.
Ɔsra ngo
22Na AWURADE ka kyerɛɛ Mose sɛ: 23Wo nso fa nnuhuam mu atitiriw, kurobow a anene nnwetɛbona ahannum, ne dupapo huamhuam saa fa, ahanu aduonum, ne mmetire huamhuam ahanu aduonum, 24ne bɛwewonua huamhuam ahannum, kronkronbea dwetɛbona so, ne ngodua ngo susutoa biako, 25 na fa yɛ ɔsra ngo kronkron, adufrae a wɔafra no adufrafo nyansa mu, na ɛnyɛ ɔsra ngo kronkron. 26Na fa sra ahyiae ntamadan no ne Adanse adaka no, 27ne ɔpon no ne ɛho nneɛma no nyinaa ne kaneadua no ne ɛho nneɛma no ne aduhuamhyew muka no, 28ne ɔhyew afɔremuka no ne ɛho nneɛma nyinaa ne asankasɔn no ne ne ntaase no ho; 29 na dwira ho ma ɛnyɛ akronkronne mu ade kronkron; obiara a ɔka no nyɛ kronkron. 30 Na sra Aaron ne ne mma no ngo yɛ wɔn kronkron, na wonni me asɔfo. 31Na ka kyerɛ Israelfo no sɛ: Eyi nyɛ ɔsra ngo kronkron mma me, mo awo ntoatoaso nyinaa mu, 32wonnhwie nngu onipa honam so, na munnsusuw so nnyɛ bi a ɛte sɛ ɛno; ɛyɛ kronkron, ɛnyɛ kronkron mma mo. 33Obiara a ɔbɛfra bi a ɛte sɛ ɛno anaasɛ ɔde bi bɛka ɔhɔho no, wobetwa no afi ne man mu akyene.
34Na AWURADE ka kyerɛɛ Mose sɛ: Fa nnuhuam, aneneduru ne nworahuam ne prɛkɛsɛ huamhuam ne ohuamfufu gyenennyenen, wonsusuw ne nyinaa pɛ, 35 na fa yɛ aduhuam a wɔhyew, adufrafo nyansa so adufrae a wɔaposa a ɛyɛ gyenennyenen ne kronkron. 36 Na siw bi fekɔfekɔ, na fa bi si Adanse no anim ahyiae ntamadan no mu, nea me ne wo behyia no: Ɛnyɛ mo akronkronne mu ade kronkron. 37Na aduhuam a worebɛyɛ yi, munnsusuw so nnyɛ bi mmfa: Ɛnyɛ wo kronkron mma AWURADE. 38Obiara a ɔbɛyɛ bi a ɛte sɛ ɛno ahuam ahwɛ no, wobetwa no afi ne man mu akyene.",https://www.bible.com/bible/3440/EXO.30.RATB
EKSODƆS 31,"Wɔpaw Besalel ne Oholiab si ntamadan
(Eksodɔs 35.30—36.1)
1 Na AWURADE ka kyerɛɛ Mose sɛ: 2Hwɛ, mabɔ Hur ba Uri ba Besalel a ofi Yuda abusuakuw mu din mafrɛ no, 3 na mede Onyankopɔn honhom mahyɛ no ma, nyansa ne nhumu ne nimdeɛ ne adwinni ahorow nyinaa mu, 4sɛ ɔmfa nnwen ho ne tirim na onni sika ne dwetɛ ne kɔbere, 5ne abo a wosen sisi ade mu ne nnuasen mu adwinni, na onni adwinhorow nyinaa. 6Na me ara, hwɛ, mafa Ahisamak ba Oholiab a ofi Dan abusuakuw mu maka ne ho; na nnipa a wɔwɔ nyansa koma nyinaa, mede nyansa mahyɛ wɔn komam na wɔnyɛ nea mahyɛ wo yi nyinaa; 7 ahyiae ntamadan no ne Adanse adaka no ne mpata agua no a esi so no ne ntamadan no ho ade nyinaa, 8ne ɔpon no ne ɛho nneɛma ne kaneadua a ɛho tew no ne ɛho nneɛma nyinaa ne aduhuamhyew muka no, 9ne ɔhyew afɔremuka no ne ɛho nneɛma nyinaa ne asankasɔn ne ne ntaase no, 10ne ɔsom ntade ne ɔsɔfo Aaron ntade kronkron no ne ne mma ntade a wɔde bedi asɔfo no, 11ne ɔsra ngo no ne kronkronbea aduhuam a wɔhyew no. Wɔnyɛ no sɛnea mahyɛ wo nyinaa.
Homedadi
12 Na AWURADE ka kyerɛɛ Mose sɛ: 13 Na wo nso ka kyerɛ Israelfo no sɛ: Me home nna no ara na munni; na ɛyɛ me ne mo ntam sɛnkyerɛnne, mo awo ntoatoaso nyinaa mu, na moahu sɛ me AWURADE na meyɛ mo kronkron. 14 Enti munni homeda no, na ɛyɛ kronkron ma mo; obiara a obegu ho fi no, okum na wobekum no; na obiara a ɔyɛ mu adwuma no, wobetwa saa ɔkra no afi ne man mu akyene. 15Nnansia na wɔmfa nyɛ adwuma, na da a ɛto so ason no yɛ ɔhome mu homeda a ɛyɛ kronkron ma AWURADE; obiara a ɔyɛ adwuma homeda no, okum na wobekum no. 16Enti Israelfo no nhwɛ homeda no na wonni homeda no, wɔn awo ntoatoaso nyinaa mu, sɛ daa apam. 17 Me ne Israel ntam sɛnkyerɛnne ne no de kosi daa; na nnansia na AWURADE de yɛɛ ɔsoro ne asase, na da a ɛto so ason no ɔhomee na odwudwoo ne koma. 18 Na ɔne Mose wiee kasa Sinai bepɔw so no, ɔmaa no adanse apon abien, abopon a wɔde Nyankopɔn nsatea akyerɛw so.",https://www.bible.com/bible/3440/EXO.31.RATB
EKSODƆS 32,"Wɔma Aaron yɛ sika nantwi ba
(Deuteronomium 9.6-29)
1 Na ɔman no hui sɛ Mose akyɛ na onsian mfi bepɔw no so mma no, ɔman no boaa wɔn ho ano baa Aaron nkyɛn besee no sɛ: Sɔre yɛ anyame ma yɛn, na wonni yɛn anim, efisɛ Mose yi, ɔbarima a okoyii yɛn fii Misraim bae no de, yennim nea ayɛ no. 2Ɛnna Aaron ka kyerɛɛ wɔn sɛ: Munyiyi sika nkaa a ɛwowɔ mo yerenom ne mo mmabanin ne mo mmabea asom mfa mmrɛ me. 3Na ɔman no nyinaa yiyii sika nkaa a ɛwowɔ wɔn asom no de brɛɛ Aaron. 4 Na ogyei wɔ wɔn nsam, na ɔde pɛe yeyɛe, na ɔyɛɛ no nantwi a wɔagu; na wɔkae sɛ: Israel, eyinom ne wo anyame a woyii wo fii Misraim asase so bae no. 5Na Aaron hui no, osii afɔremuka wɔ n'anim; na Aaron paee sɛ: Ɔkyena ne AWURADE afahyɛ. 6 Na wotuaa ahema bobɔɔ ɔhyew afɔre ne asomdwoe afɔre; na ɔman no tenaa ase didi nomee, na wɔsɔre gorui.
7Na AWURADE ka kyerɛɛ Mose sɛ: Sian kɔ, na wo man a wode wɔn fi Misraim asase so bae no redi asɛmmɔne; 8 wɔaman afi ɔkwan a mekyerɛɛ wɔn no so ntɛm; wɔayɛ nantwi ba a wɔagu, na wɔasɔre no abɔ afɔre ama no aka sɛ: Israel, eyinom ne wo anyame a woyii wo fii Misraim asase so bae no. 9Na AWURADE ka kyerɛɛ Mose sɛ: 10 Mahu ɔman yi, na hwɛ, wɔyɛ ɔman a wɔn kɔn asen; na afei ma me kwan na me bo nhuru nhyɛ wɔn, na memmene wɔn, na memfa wo menyɛ ɔman kɛse.
11Na Mose paa AWURADE ne Nyankopɔn kyɛw sɛ: AWURADE, ɛdɛn nti na wo bo huru hyɛ ɔman a wode ahoɔden kɛse ne nsa a ɛyɛ den koyii wɔn Misraim asase so bae no? 12Ɛdɛn nti na Misraimfo nka sɛ: Adwemmɔne bi nti na obeyii wɔn kɔe sɛ okokum wɔn mmepɔw so na wapra wɔn afi asase ani? San fi w'abufuhyew no mu, na ma bɔne a worebɛyɛ wo man no nyɛ wo yaw. 13 Kae Abraham, Isak ne Israel, wo nkoa a wokaa wɔn wo ankasa wo ntam ka kyerɛɛ wɔn sɛ: Mɛma w'asefo adɔɔso sɛ ɔsoro nsoromma, na asase a maka ho asɛm yi nyinaa, mede mɛma w'asefo na wɔadi so akosi daa, no. 14Na AWURADE nuu ne ho wɔ bɔne a ɔkae sɛ ɔrebɛyɛ ne man no ho.
15Na Mose dan ne ho sian fii bepɔw no so, na adanse apon abien no kura ne nsam, abopon a wɔakyerɛw n'afanu, wɔakyerɛw so ɛha ne ha. 16 Na apon no yɛ Onyankopɔn adwuma, na kyerɛw no yɛ Onyankopɔn kyerɛw a wɔakurukyerɛw apon no so. 17Na Yosua tee sɛ ɔman no rebɔ ose na wɔreyɛ gyegyeegye no, ɔka kyerɛɛ Mose sɛ: Ɔko gyegyeegye wɔ nsra no mu. 18Na ose: Ɛnyɛ nkonimdi ho sebɔ gyegyeegye na ɛnyɛ nkogu ho nteɛm gyegyeegye, na mmom dwomsogye gyegyeegye na mete yi.
19Na Mose bɛn nsra no na ohuu nantwi ba ne asaw no ara pɛ, ne bo fuwii, na ɔtow apon a ɛwɔ ne nsam no gui ma ɛbobɔe bepɔw no ase.
20Na ɔfaa nantwi ba a wɔyɛe no de gya hyewee, na ɔyam no muhumuhu de petee nsu ani maa Israelfo no nomee. 21Na Mose ka kyerɛɛ Aaron sɛ: Dɛn na ɔman yi yɛɛ wo na wode bɔne kɛse aba wɔn so yi?
22Ɛnna Aaron se: Mma me wura bo mmfuw, wo ara wunim ɔman yi sɛ bɔne ara na wɔde asi wɔn anim. 23Na wɔka kyerɛɛ me sɛ: Yɛ anyame ma yɛn na wonni yɛn anim, efisɛ Mose yi, ɔbarima a okoyii yɛn fii Misraim asase so bae no, yennim nea ayɛ no. 24Na misee wɔn sɛ: Wɔn a wɔwɔ sika bi no, wonyi. Na wɔde maa me, na metow guu gya mu, na nantwi ba yi fii mu bae.
25Na Mose hui sɛ ɔman no agye nsam (Aaron na ama ɔman no nneyɛe agye nsam ama wɔabɔ adapaa, wɔn atamfo anim no), 26ogyinaa nsraban no tia kae sɛ: Nea ɔwɔ AWURADE afa mmra me nkyɛn. Na Lewifo nyinaa boaboaa wɔn ho ano baa ne nkyɛn. 27Na ɔka kyerɛɛ wɔn sɛ: AWURADE, Israel Nyankopɔn se: Momfa mo nkrante mmobɔ mo asen, na muntwa mu nkɔ, na monsan mmra, mfi nsra no tia nkɔ tia, na munkunkum mo nuanom ne mo nnamfonom ne mo afipamfo. 28Na Lewifo no yɛe sɛnea Mose ka kyerɛɛ wɔn no, na ɛda no ɔman no mu nnipa bɛyɛ mpensa totɔe. 29 Na Mose kae sɛ: Monyɛ mo ho kronkron mma AWURADE nnɛ, sɛ obiara bɛsɔre ahyɛ ne ba ne ne nua po, na mode nhyira aba mo so nnɛ.
30Na ade kyee no, Mose ka kyerɛɛ ɔman no sɛ: Mo de, moayɛ bɔne kɛse, na afei mɛforo makɔ AWURADE nkyɛn, ebia metumi mapata ama mo bɔne no. 31Na Mose san kɔɔ AWURADE nkyɛn kɔkae sɛ: Ao, bɔne kɛse na ɔman yi ayɛ, na wɔayɛ sika anyame afa. 32 Na afei, sɛ wode wɔn bɔne no bekyɛ a! Na sɛ ɛnte saa a, popa me nso fi wo nhoma a woakyerɛw no mu ɛ! 33Na AWURADE ka kyerɛɛ Mose sɛ: Nea wayɛ me bɔne no, ɔno na mɛpopa no mafi me nhoma mu. 34 Na afei kɔ, na kogya ɔman no kɔ nea maka makyerɛ wo no; hwɛ, me bɔfo bedi w'anim; nanso da a mɛba mabɛhwɛ wɔn no, metua wɔn wɔn bɔne so ka. 35Na sɛ wɔayɛ nantwi ba a Aaron yɛe no nti, AWURADE haw ɔman no.",https://www.bible.com/bible/3440/EXO.32.RATB
EKSODƆS 33,"AWURADE hyɛ Israel sɛ wɔmfi Bepɔw Sinai ase nkɔ
1 Na AWURADE ka kyerɛɛ Mose sɛ: Sim fi ha kɔ, wo ne ɔman a wukoyii wɔn fii Misraim bae no, kɔ asase a mekaa ɛho ntam mekyerɛɛ Abraham, Isak ne Yakob sɛ: w'asefo na mede mɛma wɔn, no so. 2 Na mɛsoma ɔbɔfo adi wɔn anim, na matu Kanaanni ne Amorini ne Hetini ne Perisini ne Hewini ne Yebusini no, 3 kɔ asase a nufusu ne ɛwo sen so no so; na merentena wo mu ne wo nkɔ, efisɛ woyɛ ɔman a wo kɔn asen, na mammene wo ɔkwan no mu.
4Na ɔman no tee asɛmmɔne yi no, wodii nkɔmmɔ, na obiara anhyɛ n'ahokekade. 5Na AWURADE ka kyerɛɛ Mose sɛ: Kɔka kyerɛ Israelfo no sɛ: Moyɛ ɔman a mo kɔn asen; sɛ metena mo mu kakraa bi me ne mo kɔ a, anka mɛhyew mo; na afei munyi mo ho ahokekade, na minhu nea mɛyɛ mo. 6 Ɛnna Israelfo no yiyii wɔn ho ahokekade fi bepɔw Horeb ho hɔ ara.
7 Na Mose faa ntamadan no de kosii nsra no akyi akyirikyiri, na ɔfrɛɛ no ahyiae ntamadan. Na obiara a ɔhwehwɛ AWURADE no fi adi kɔ ahyiae ntamadan no a ɛwɔ nsra no akyi no ho. 8Na sɛ Mose fi adi kɔ ntamadan no ho a, ɔman no nyinaa sɔresɔre kogyinagyina wɔn ntamadan ano, na wɔde Mose akyi hwɛ ara kosi sɛ ɔhyɛn ntamadan no mu.
9 Na sɛ Mose hyɛn ntamadan no mu a, omununkum dum no sian begyina ntamadan no ano, na AWURADE ne Mose kasa. 10Na ɔman no nyinaa hu omununkum dum no sɛ egyina ntamadan no ano a, ɔman no nyinaa sɔresɔre, na obiara kotow sɔre wɔ ne ntamadan ano. 11 Na AWURADE ne Mose di nhwɛanim kasa sɛ onipa ne ne yɔnko kasa. Na ɔsan ba nsra no mu a, ne somfo Nun ba Yosua a ɔyɛ abofra no de, omfi ntamadan no mu.
12 Na Mose ka kyerɛɛ Awurade sɛ: Hwɛ wo ara na woka kyerɛ me sɛ: Fa ɔman yi kɔ, nanso womma minhu nea wobɛsoma no na ɔne me akɔ. Nanso wo ara na woaka sɛ: Mede wo din minim wo, na woanya m'anim dom nso. 13 Enti mesrɛ wo, sɛ manya w'anim dom a, ma minhu wo kwan ɛ, na mahu wo, na manya w'anim dom; na hu sɛ nkurɔfo yi yɛ wo man a! 14Na AWURADE kae sɛ: M'anim ne wo bɛkɔ, na mama woakɔhome. 15Na ɔka kyerɛɛ no sɛ: Sɛ w'anim ne yɛn renkɔ a, ɛnne mfa yɛn mfi ha nkɔ. 16 Na ɛdɛn na wɔde behu wɔ ha sɛ me ne wo man yi anya w'anim dom, ɛnyɛ wo kɔ a wo ne yɛn bɛkɔ no? Na me ne wo man yi adɛnsow wɔ aman a wɔwɔ asase ani nyinaa mu. 17 Na AWURADE ka kyerɛɛ Mose sɛ: Asɛm a woaka yi nso, mɛyɛ, efisɛ woanya m'anim adom, na mede wo din minim wo. 18Na Mose kae sɛ: Ɛnne, ma minhu w'anuonyam. 19 Na ose: Mɛma me papa nyinaa asen w'anim, na mɛpae me din YHWH (AWURADE) wɔ w'anim; na medom nea medom no, na mihu nea mihu no mmɔbɔ no mmɔbɔ. 20 Na ose: Wuntumi nhu m'anim, efisɛ onipa renhu m'anim nnya nkwa. 21 Na AWURADE se: Hwɛ, ɔkwan wɔ me nkyɛn ha, na gyina ɔbotan no so; 22 na sɛ m'anuonyam resen a, mede wo mɛhyɛ ɔbo tokuru mu, na mede me nsa makata wo so masen ansa, 23na mayi me nsa, na woahu m'akyi fam; na m'anim de, worenhu.",https://www.bible.com/bible/3440/EXO.33.RATB
EKSODƆS 34,"Mose yɛ abopon foforo
(Deuteronomium 10.1-5)
1 Na AWURADE ka kyerɛɛ Mose sɛ: Sen abopon abien sɛ kan de no, na menkyerɛw kan apon a wobobɔe no so nsɛm no wɔ so. 2Na siesie wo ho sie anɔpa, na foro bra Sinai bepɔw so anɔpa, na gyina hɔ twɛn me bepɔw no atifi. 3 Mma obiara nnka wo ho mmforo mmma, na mma wonnhu obiara nso bepɔw no so baabiara, na mma nguan anaa anantwi mmmedidi bepɔw no ho. 4Na osen abopon abien sɛ kan de no, na Mose tuaa ahema foro kɔɔ Sinai bepɔw no so, sɛnea AWURADE hyɛɛ no no, na ɔfaa abopon abien no kuraa ne nsam.
5 Na AWURADE nam omununkum mu sianee, na ɔne no begyinaa hɔ, na ɔpaee n'ankasa ne din YHWH (AWURADE) din. 6 Na AWURADE betwaam n'anim, na ɔpaee sɛ: YHWH, YHWH (AWURADE, AWURADE), Onyankopɔn mmɔborohunufo ne ɔdomfo, nea n'abodwo kyɛ na n'adɔeyɛ ne ne nokware dɔɔso pii, 7 nea ɔkora adɔeyɛ ma mpem mpem, na ɔde amumɔyɛ ne mmarato ne bɔne firi, na bem na ɔmma ɔbɔnefo nni, na otua agyanom amumɔyɛ so ka fa mma ne mma mma so kosi awo ntoatoaso abiɛsa ne anan so.
8Na Mose yɛɛ ntɛm kotow fam sɔree; 9na ɔkae sɛ: AWURADE, sɛ manya w'anim dom a, mesrɛ wo, ma AWURADE ntena yɛn mu ne yɛn nkɔ, efisɛ wɔyɛ ɔman a wɔn kɔn asen; na fa yɛn amumɔyɛ ne yɛn bɔne firi yɛn, na fa yɛn yɛ wo de.
AWURADE ne wɔn yɛ apam
(Eksodɔs 23.14-19; Deuteronomium 7.1-5; 16.1-17)
10Na AWURADE kae sɛ: Hwɛ, me de, merepam apam: wo man no nyinaa anim na mɛyɛ anwonwade a wɔnyɛɛ bi da asase nyinaa so ne amanaman nyinaa mu, na ɔman a wɔwɔ wɔn mu no nyinaa ahu AWURADE nnwuma, na ade a merebɛyɛ wo no bɛyɛ hu. 11Di nea mehyɛ wo nnɛ yi so. Hwɛ, meretu Amorini ne Kanaanni ne Hetini ne Perisini ne Hewini ne Yebusini no afi w'anim. 12 Hwɛ wo ho yiye na wo ne nea ɔte asase a worekɔ so no so no ampam, na wɔammɛdan wo mu afiri; 13 na mmom mummubu wɔn afɔremuka na mummuru wɔn ɔbo adum, na muntwitwa wɔn Asera nnua ngu. 14 Na nsɔre onyame foforo bi, efisɛ AWURADE a ne din ne oninkufo no yɛ Onyankopɔn ninkufo: 15na wo ne nea ɔte asase no so ampam, na wodi wɔn anyame akyi bɔ aguaman na wɔbɔ wɔn anyame afɔre a, obi ammɛfrɛ wo na woankodi n'afɔrebɔde no bi, 16 na woanware ne mmabea no bi amma wo ba, na ne mmabea no anni wɔn anyame no akyi ammɔ aguaman, na wɔamma wo mmammarima nso ankodi wɔn anyame no akyi ammɔ aguaman. 17 Nyɛ anyame a wɔagu mfa.
Afahyɛ abiɛsa no
18 Di apiti nnapɔnna no: nnansɔn na di apiti, sɛ mehyɛɛ wo no, ɔsram Abib mu, efisɛ ɔsram Abib mu na wufi Misraim bae. 19Ade biara a ebue ɔyafunu ano ne wo mmoa nyinaa mmakan a wɔyɛ anini no, nantwi oo, oguan oo, me dea. 20 Na afurum abakan de, fa oguan ba sesa no, na sɛ woansesa no a, ɛnne bu ne kɔn mu. Wo mmammarima mu mmakan nyinaa, sesa gye wɔn; na obiara mmfa ne nsapan mmmepue m'anim. 21Nnansia na yɛ adwuma, na ɛda a ɛto so ason no de, home, fɛntɛm bere mu ne otwa bere mu na home. 22Na hyɛ wo nnapɛn fa no, awitwa bere mu adekan de no, ɛne anoboa afahyɛ no, afedan mu. 23Afe mu mpɛn abiɛsa na wo mmarima nyinaa mmepue AWURADE Nyankopɔn, Israel Nyankopɔn, no anim. 24Na metu amanaman no afi w'anim, na matrɛw w'ahye mu; na woreforo akopue AWURADE wo Nyankopɔn anim afirihyia mu mpɛn abiɛsa no a, obiara ani remmere w'asase. 25Mfa mmɔkaw nka w'afɔre a wobɔ no mogya ho, na mma ade nnkye twam afahyɛ afɔre no so. 26W'asase so adekan a ɛbɛba kan no fa bra AWURADE wo Nyankopɔn fi. Nnoa oguan ba ne na nufu mu. 27 Na AWURADE ka kyerɛɛ Mose sɛ: Kyerɛw nsɛm yi fa, efisɛ nsɛm yi so na migyina me ne wo ne Israelfo no apam.
Mose de abopon no ba
28 Na ɔne AWURADE dii hɔ adaduanan awia ne anadwo, wannidi na wannom. Na ɔkyerɛw apam nsɛm no, nsɛm du no, apon no so.
29Na Mose fi Sinai bepɔw so resian no, na adanse apon abien no kura ne nsam; nanso na Mose onnim sɛ ɔne AWURADE kasae nti, n'anim were ahyerɛn. 30 Na Aaron ne Israelfo no nyinaa huu Mose no, na hwɛ, n'anim were hyerɛn; na wosuroe sɛ wɔbɛbɛn no. 31Na Mose frɛɛ wɔn, na Aaron ne asafo no mu mpanyimfo no nyinaa san baa ne nkyɛn, na Mose ne wɔn kasae. 32Na ɛno akyi no, Israelfo no nyinaa twiw bae, na ɔhyɛɛ wɔn nea AWURADE ka kyerɛɛ no Sinai bepɔw so no nyinaa. 33Na Mose ne wɔn wiee ɔkasa no, ɔde nkataanim kataa n'anim. 34 Na sɛ Mose rekɔ AWURADE anim ne no akɔkasa a, oyi nkataanim no de kosi sɛ obefi adi; na ofii adi bɛkaa nea wɔahyɛ no no kyerɛɛ Israelfo no. 35Na Israelfo no huu Mose anim were no sɛ ahyerɛn; na ɔde nkataanim no san kataa n'anim kosii sɛ ɔkɔɔ mu ne no kɔkasae.",https://www.bible.com/bible/3440/EXO.34.RATB
EKSODƆS 35,"Homeda ho nhyehyɛe
1Na Mose hyiaa Israelfo asafo no nyinaa, na ɔka kyerɛɛ wɔn sɛ: Nsɛm a AWURADE ahyɛ sɛ munni so ni: 2 Nnansia na wɔmfa nyɛ adwuma, na ɛda a ɛto so ason no nyɛ mo homeda kronkron a mode home ma AWURADE; obiara a ɔbɛyɛ mu adwuma no, wobekum no. 3Monnsɔ ogya mo tenabere nyinaa homeda.
Soma afɔrebɔde
(Eksodɔs 25.1-9)
4Na Mose ka kyerɛɛ Israelfo asafo no nyinaa sɛ: Asɛm a AWURADE ahyɛ ni: 5 Munyi soma afɔrebɔde wɔ mo mu mmrɛ AWURADE; obiara a ne koma ka no mfa soma afɔrebɔde mmrɛ AWURADE: sika ne dwetɛ ne kɔbere, 6ne bibiri ne asaawa a ɛbere dum ne adidi ne asaawa fitaa ne mmirekyi nwi, 7ne adwennini nhoma a wɔahyɛ no kɔkɔɔ ne sukraman nhoma ne ɔkanto nnua, 8ne kanea no ho ngo ne nnuhuam a wɔde bɛyɛ ɔsra ngo ne ɔhyew aduhuam, 9ne apopobibiri abo ne nsisimu abo a wɔde bɛyɛ asɔfotade ne adɛbo no.
10Na mo mu koma mu anyansafo nyinaa mmra mmɛyɛ ade a AWURADE ahyɛ nyinaa, 11 tenabea no, ne ntamadan ne ne nkataso ne nkɔtɔkoro ne ne ntaaboo a esisi ho, ne mmeamu, n'adum ne ne nnyinaso; 12adaka no ne ne mpoma, mpata agua no ne mmɔhɔɔ a etwa mu no, 13ɔpon no ne ne mpoma ne ɛho nneɛma nyinaa ne kyerɛ abodoo no, 14kaneadua no ne ɛho nneɛma ne n'akanea ne kanea no ho ngo, 15ne aduhuamhyew muka no ne ne mpoma ne ɔsra ngo no ne ɔhyew aduhuam no ne tenabea no ano nkataano no; 16ɔhyew afɔremuka no ne ne kɔbere ntontan no, ne mpoma ne ɛho nneɛma nyinaa, asankasɔn no ne ne ntaase; 17adiwo no ho mmɔhɔɔ no, n'adum ne ne nnyinaso ne adiwo no abobow ano nkataano no, 18tenabea no ho mmofunnua ne ɛho ntampehama; 19ɔsom ntade a wɔde som kronkronbea hɔ, ɔsɔfo Aaron ntade kronkron no ne ne mma ntade a wɔde bedi asɔfo no.
Ɔman no afɔrebɔde
20Na Israelfo asafo no nyinaa fii Mose anim kɔe. 21 Na wɔbae, obiara a ne koma kanyan no, ne obiara a ne honhom kaa no, na wɔde AWURADE soma afɔrebɔde bae sɛ wɔmfa nyɛ ahyiae ntamadan no ne ɛho som nneɛma nyinaa ne ntade kronkron no. 22Na mmarima ne mmea nyinaa, dodow a wɔn koma pɛ nyinaa bae, na wɔde nkapo ne asom nkaa ne mpɛtea ne krakyere ne sika nnwinne ahorow nyinaa bae, na obiara a ɔpɛ sɛ ɔde sika ohim afɔre brɛ AWURADE, 23ne obiara a ne nsam wɔ bibiri ne asaawa a ɛbere dum ne adidi ne asaawa fitaa ne mmirekyi nwi ne adwennini nhoma kɔkɔɔ ne sukraman nhoma no de bae; 24obiara a okura dwetɛ ne kɔbere mfraefrae soma afɔrebɔde ma AWURADE no de bae. Na obiara a ne nsam wɔ ɔkanto nnua a wɔde bɛyɛ ɔsom nneɛma no biara no nso de bae. 25Na mmea a wɔwɔ nyansa koma nyinaa de wɔn nsa too asaawa, na wɔde nea wɔtoe no bae, bibiri ne asaawa a ɛbere dum ne adidi ne asaawa fitaa; 26na mmea a wɔn koma kaa wɔn nyansa mu nyinaa too mmirekyi nwi asaawa. 27Na mpanyimfo no de apopobibiri abo ne nsisimu abo a wɔde bɛyɛ asɔfotade ne adɛbo no bae, 28ne nnuhuam ne ngo a wɔde bɛyɛ akanea ngo ne ɔsra ngo ne ɔhyew aduhuam no. 29Na Israelfo mu mmarima ne mmea nyinaa a wɔn koma kaa wɔn sɛ wɔmfa nnwuma a Awurade nam Mose so hyɛe sɛ wɔnyɛ no ho biribi mmra no de ayamye ayɛyɛde brɛɛ Awurade.
Ntamadan si ho adwumayɛfo
Ntomadan sie ho adwumayɛfoɔ
(Eksodɔs 31.1-11)
30 Na Mose ka kyerɛɛ Israelfo no sɛ: Monhwɛ, AWURADE afrɛ Hura ba Uri ba Besalel a ofi Yuda abusuakuw mu, 31na ɔde Onyankopɔn honhom ahyɛ no ma, nyansa ne nhumu ne nimdeɛ ne adwinni nyinaa mu, 32sɛ onni adwinni horow, sika ne dwetɛ ne kɔbere, 33ne nsisimu abo mu nkurukyerɛwee ne nnua sinsen ne adwinni ahorow, 34na ɔde ahyɛ ne komam sɛ ɔnkyerɛ ebinom nso, ɔno ne Ahisamak ba Oholiab a ofi Dan abusuakuw mu no. 35Wɔn na ɔde komam nyansa ahyɛ wɔn ma sɛ wonni adwinni horow nyinaa, sikadwumfo ne duadwumfo ne ɔnwemfo a odi bibiri ne asaawa a ɛbere dum ne adidi ne asaawa fitaa mu adwinni ne ntamanwemfo de: wɔn a wodi adwinni biara, ne wɔn a wɔbɔ wɔn tirim di adwinni horow.",https://www.bible.com/bible/3440/EXO.35.RATB
EKSODƆS 36,"Wɔde ayɛyɛde no brɛ adwumfo no
1Na Besalel ne Oholiab ne wɔn a wɔwɔ nyansa koma a Awurade de nyansa ne nhumu ahyɛ wɔn mu sɛ wonhu ade no yɛ nyinaa na wɔbɛyɛ kronkronbea ɔsom no ho adwuma, sɛnea Awurade ahyɛ no nyinaa. 2Na Mose frɛɛ Besalel ne Oholiab ne komam anyansafo a Awurade de nyansa ahyɛ wɔn koma mu nyinaa, wɔn a wɔn koma kanyan wɔn sɛ wɔmmra adwuma no ho mmɛyɛ nyinaa. 3Na wogyee soma afɔrebɔde a Israelfo de bae sɛ wɔmfa nyɛ kronkronbea som ho adwuma no nyinaa Mose anim sɛ wɔde bɛyɛ. Na wɔkɔɔ so ara de ayamye ayɛyɛde brɛɛ no daa anɔpa. 4Na adwumfo a wɔyɛ kronkronbea no ho adwuma nyinaa fi wɔn nnwuma a wɔreyɛ no ho bae 5bɛka kyerɛɛ Mose sɛ: Ɔman no ama nea wɔde ba adɔɔso sen nea ɛbɛso adwuma a Awurade hyɛe sɛ wɔnyɛ no. 6Na Mose hyɛ ma wɔpaee nsra no mu sɛ: Ɔbarima oo, ɔbea oo, obiara mmfa biribi mmmɛyɛ kronkronbea no ho soma afɔrebɔde bio. 7Ɛnna ɔman no de gyaee ba. Efisɛ nea wɔanya no dɔɔso ma adwuma no nyinaa sɛ wɔde bɛyɛ ama ebi aka.
Ntamadan no siesie
8 Na wɔn a wɔyɛ adwuma no mu komam anyansafo nyinaa yɛɛ tenabea no; wɔde asaawa fitaa a wɔafira ne bibiri ne asaawa a ɛbere dum ne adidi yɛɛ ntama du, kerubim a ɛyɛ ntamanwene mu adwinni na wɔde yɛe. 9Ntama biara tenten si basafa dunan, na ntama biara tɛtrɛtɛ si basafa abien; ntama no nyinaa nsusuwii yɛ biako. 10Na ɔde ntama no anum toatoaa so ma biako toaa biako so, na ɔde ntama no anum nso toatoaa so ma biako toaa biako so. 11Na ɔde bibiri bobɔɔ ntama biako mmuano so nhentia wɔ ano wɔ ntoae no so, saa ara nso na ɔyɛe, ntama a edi akyiri no mmuano so wɔ ntoae a ɛto so abien no so; 12nhentia aduonum na ɔbobɔe ntama biako ano, na nhentia aduonum nso na ɔbobɔe, ntama a ɛwɔ ntoae a ɛto so abien no so no ano; nhentia no dii mmɔanim. 13Na ɔyɛɛ sika nkɔtɔkorɔ aduonum, na ɔde nkɔtɔkorɔ no toatoaa ntama no, na tenabea no yɛɛ biako.
14Na ɔyɛɛ mmirekyi nwi ntama de yɛɛ ntamadan wɔ tenabea no so; ntama dubiako na ɔyɛe. 15Ntama biako tenten si basafa dunum, na ntama biako tɛtrɛtɛ yɛ basafa abien; ntama dubiako no nsusuwii yɛ pɛ. 16Na ɔde ntama no anum toatoae yɛɛ no biako, na ɔde asia nso toatoae yɛɛ no biako. 17Na ɔbobɔɔ nhentia aduonum, ntama a edi akyiri no mmuano so, wɔ ntoae no so, na ɔbobɔɔ nhentia aduonum nso, ntoae a ɛto so abien no ntama no mmuano so. 18Na ɔyɛɛ kɔbere nkɔtɔkorɔ aduonum de toatoaa ntamadan no, na ayɛ biako.
19Na ɔde adwennini nhoma a wɔahyɛ no kɔkɔɔ yɛɛ ntamadan no nkataso, na ɔde sukraman nhoma yɛɛ ɛno so nkataso.
20 Na ɔde ɔkanto yɛɛ tenabea no ntaaboo a esisi hɔ. 21Taaboo biako tenten yɛ basafa anum, na taaboo biako tɛtrɛtɛ yɛ anammɔn abien ne fa. 22Nan abien tuatua taaboo biako ase, na biribi suso nan biako ne biako no mu: saa na ɔyɛe tenabea ntaaboo no nyinaa ho. 23Na ɔyɛɛ tenabea ntaaboo no: ntaaboo aduonu di nifa fam a ɛkyerɛ nifa. 24Na ɔyɛɛ ntaaboo aduonu no ase dwetɛ nnyinaso aduanan; nnyinaso abien hyɛ ntaaboo no biara ase ma ne nan abien no. 25Na tenabea no nkyɛn biako a edi benkum fam no, ɔde ntaaboo aduonu kosisii hɔ, 26ne ne dwetɛ nnyinaso aduanan, taaboo biara ase nnyinaso abien. 27Na tenabea no akyi fam a ɛkyerɛ atɔe no, ɔde ntaaboo asia kosisii hɔ. 28Na ɔde ntaaboo abien kosisii tenabea no akyi ntwea no so, 29na ɛpam ho fi fam de rekɔ, nanso ɛyɛ mu kodu ne hin so, nea kaa a edi kan no tua hɔ. Saa na ɔyɛɛ n'abien nyinaa ntwea abien no so. 30Na ntaaboo awotwe ne ne dwetɛ nnyinaso dunsia na ɛwɔ hɔ, taaboo biara ase nnyinaso abien.
31 Na ɔde ɔkanto yɛɛ mmeamu, tenabea no nkyɛn biako ntaaboo no de anum, 32ne tenabea no nkyɛn biako no nso ntaaboo no mmeamu anum, ne tenabea no akyi, atɔe fam ntaaboo no de, mmeamu anum. 33Na ɔde mfinimfini mmeamu no beaa ntaaboo no mfinimfini de twaa mu fi ti koduu ti. 34Na ɔde sika duraduraa ntaaboo no ho, na ɔde sika yɛɛ ɛho nkaa no sɛ ɛnyɛ mmeamu no hyehyɛbea, na ɔde sika duraduraa mmeamu no ho.
35 Na ɔde bibiri ne asaawa a ɛbere dum ne adidi ne asaawa fitaa a wɔafira yɛɛ mmɔhɔɔ; ɔyɛɛ no ntamanwene mu adwinni a kerubim wɔ mu. 36Na ɔyɛɛ ho ɔkanto adum anan, na ɔde sika duraduraa ho; ne nkoropɛe yɛ sika; na ɔde dwetɛ nnyinaso anan guu ase.
37Na ɔde bibiri ne asaawa a ɛbere dum ne adidi ne asaawa fitaa a wɔafira nwenee nkyeremu de yɛɛ ntamadan no ano nkataano. 38Na ɔyɛɛ ɛho adum anum ne nkoropɛe, na ɔde sika duraduraa n'atifi ne ne mmeae ho, na ne nnyinaso anum yɛ kɔbere.",https://www.bible.com/bible/3440/EXO.36.RATB
EKSODƆS 37,"Apam adaka no yɛ
(Eksodɔs 25.10-22)
1 Na Besalel de ɔkanto yɛɛ adaka no, ne tenten bɛyɛ basafa biako ne fa, na ne tɛtrɛtɛ bɛyɛ anammɔn abien ne fa, na ne sorokɔ bɛyɛ anammɔn abien ne fa. 2Na ɔde sika amapa duraa emu ne ɛho, na ɔyɛɛ sika hankare twaa ho hyiae. 3Na oguu ɛho sika nkaa anan de tuatuaa ne nan anan ho, nkaa abien wɔ ɔfa ha, na nkaa abien wɔ ɔfa ha. 4Na ɔde ɔkanto sinsen mpoma, na ɔde sika duraduraa ho. 5Na ɔde mpoma no wurawuraa nkaa no mu, adaka no nkyɛn mu, na wɔde asoa adaka no.
6Na ɔde sika amapa yɛɛ mpata agua no, ne tenten bɛyɛ basafa biako ne fa, na ne tɛtrɛtɛ anammɔn abien ne fa. 7Na ɔde sika a wɔaboro yɛɛ kerubim abien ma efii mpata agua no ti abien no mu. 8Ɔyɛɛ kerub biako wɔ ti ha, na ɔyɛɛ kerub biako nso wɔ ti ha; mpata agua no mu na ɔmaa kerubim no fii ne ti abien no so. 9Na kerubim no trɛtrɛw wɔn ntaban mu ɔsoro de wɔn ntaban no kataa mpata agua no so, na wɔn ani kyerɛkyerɛ wɔn ho; na kerubim no ani kyerɛkyerɛ mpata agua no so.
Wɔyɛ ɔpon no
(Eksodɔs 25.23-30)
10 Na ɔde ɔkanto yɛɛ ɔpon no, ne tenten basafa baako, ne tɛtrɛtɛ bɛyɛ anammɔn biako ne fa, na ne sorokɔ bɛyɛ anammɔn abien ne fa. 11Na ɔde sika amapa duraa ho, na ɔyɛɛ ɛho sika hankare hyiae. 12Na ɔyɛɛ ɛho mfomfamho a ne trɛw te sɛ nsam hyiae, na ɔyɛɛ mfomfamho no ho sika hankare hyiae. 13Na oguu ɛho sika nkaa anan, na ɔde nkaa no sisii ntwea anan a ɛwɔ ne nan anan ho no so. 14Mfomfamho no ase pa ara na nkaa a ɛyɛ mpoma a wɔde bɛsoa ɔpon no wurabea no wɔ. 15Na ɔde ɔkanto sinsen mpoma no, na ɔde sika duraduraa ho, na wɔde asoa ɔpon no. 16Na ɔde sika amapa yɛɛ ɔpon no so nneɛma, ne nsanka ne ne nsankawa ne ne nkuruwa ne ne nkora a wɔde behwie.
17 Na ɔde sika amapa yɛɛ kaneadua no, sika a wɔaboro na ɔde yɛɛ kaneadua no, ne nan ne ne dua; ɛho kuruwa, ne kukuduuduu ne ne nhwiren fi ɛno ara mu. 18Na nsa asia tuatua ho, kaneadua no nsa abiɛsa tuatua ɔfa ha, na kaneadua no nsa abiɛsa tuatua ɔfa ha. 19Nkuruwa abiɛsa a ɛte sɛ ɔsonkoran de wɔ nsa biako ho, ne kukuduuduu ne ne nhwiren, na nkuruwa abiɛsa a ɛte sɛ ɔsonkoran de wɔ nsa biako ho, ne kukuduuduu ne ne nhwiren; saa ara na ɛte nsa asia a etuatua kaneadua no ho no ho. 20Na kaneadua no ho nkuruwa a ɛte sɛ ɔsonkoran de si anan, ne kukuduuduu ne ne nhwiren; 21na kukuduuduu no wowɔ nsa abien abien a etuatua ho no ase, nsa asia a etuatua ho no ase. 22Ne kukuduuduu ne ne nsa tua ho ara, ne nyinaa yɛ sika amapa a wɔaboro no biako. 23Na ɔde sika amapa yɛɛ ɛso akanea ason no ne ɛho adabaw ne ɛho nso nkukuwa. 24Sika amapa dwetikɛse biako na ɔde yɛɛ ɛne ɛho nneɛma no nyinaa.
25 Na ɔde ɔkanto yɛɛ aduhuamhyew afɔremuka, ne tenten yɛ anammɔn biako ne fa, na ne tɛtrɛtɛ nso bɛyɛ anammɔn biako ne fa, ɛyɛ ahinanan, ne sorokɔ yɛ basafa baako; ne mmɛn nso tuatua ho ara. 26Na ɔde sika amapa duraa ho, ɛso ne ɛho hyiae, ne ne mmɛn no; na ɔyɛɛ ho sika hankare hyiae. 27Na ɔyɛɛ ɛho sika nkaa abien, ne hankare no ase, ne nkyɛn mu abien no so, sɛ ɛnyɛ mpoma no wurabea na wɔde asoa. 28Na ɔde ɔkanto sinsen mpoma, na ɔde sika duraduraa ho.
29 Na ɔyɛɛ ɔsra ngo kronkron ne ɔhyew aduhuam gyenennyenen no, sɛnea adufrafo fra no.",https://www.bible.com/bible/3440/EXO.37.RATB
EKSODƆS 38,"Wɔyɛ Ɔhyew Afɔremuka no
(Eksodɔs 27.1-8)
1 Na ɔde ɔkanto yɛɛ ɔhyew afɔremuka no, ne tenten basafa abien ne fa ne ne tɛtrɛtɛ basafa abien ne fa, ɛyɛ ahinanan, na ne sorokɔ yɛ basafa biako ne fa. 2Na ɔyɛɛ ne mmɛn, ne twɔtwɔw anan no so, emu ara na ne mmɛn no tuatua, na ɔde kɔbere duraa ho. 3Na ɔyɛɛ afɔremuka no ho nneɛma nyinaa, nseaa ne sesaw ade ne nkora, adinam ne nsramma kukuwa no; ɛho nneɛma nyinaa, ɔde kɔbere na ɛyɛe. 4Na ɔnwenee afɔremuka no ho kɔbere ntontan a wɔanwene no sɛ ɔtan, ne bamma no ase fi fam kodu mfinimfini. 5Na oguu nkaa anan tuatuaa kɔbere ntontan no ntwea anan no so, sɛ ɛnyɛ mpoma no hyehyɛbea. 6Na ɔde ɔkanto sinsen mpoma, na ɔde kɔbere duraduraa ho. 7Na ɔde mpoma no wurawuraa nkaa no mu afɔremuka no nkyɛn nkyɛn, na wɔde asoa. Ɔde ntaaboo na ɛyɛe, na emu da ɔkwan.
Wɔyɛ ɔkanto ne adiwo
8 Na ɔde kɔbere yɛɛ asankasɔn no, na ne ntaase nso yɛ kɔbere a onya fii mmea a wɔba bɛsom, ahyiae ntamadan no ano, no kɔbere nhwehwɛ mu.
9 Na ɔyɛɛ adiwo no: nifa fam a ɛkyerɛ nifa adiwo mmɔhɔɔ a wɔde asaawa fitaa a wɔafira anwene, basafa aduonum, 10ne n'adum aduonu ne ne kɔbere nnyinaso aduonu, adum no nkoropɛe ne ne mmeae yɛ dwetɛ; 11ne benkum fam mmɔhɔɔ no, basafa aduonum, n'adum aduonu ne ne kɔbere nnyinaso aduonu, adum no nkoropɛe ne ne mmeae yɛ dwetɛ; 12ne atɔe fam mmɔhɔɔ no basafa aduonum anum, n'adum du ne ne nnyinaso du, adum no nkɔtɔkorɔ ne ne mmeae yɛ dwetɛ; 13ne anim fam a ɛkyerɛ apuei de, basafa aduonum anum: 14ɔfa ha mmɔhɔɔ basafa ason ne fa, n'adum abiɛsa ne ne nnyinaso abiɛsa; 15ne ɔfa biako no de nso adiwo no abobow ano ɔfa ha ne ha mmɔhɔɔ basafa ason ne fa, n'adum abiɛsa ne ne nnyinaso abiɛsa. 16Adiwo no mmɔhɔɔ a etwa ho hyia nyinaa, asaawa fitaa a wɔafira na wɔde yɛe, 17na adum no yɛ kɔbere, adum no nkoropɛe ne ne mmeae yɛ dwetɛ, ne ti nnuraho yɛ dwetɛ; adiwo no adum nyinaa dwetɛ mmeae na ɛbeabea ho; 18na adiwo no abobow ano nkataano no yɛ adenwene adwuma a wɔde bibiri ne asaawa a ɛbere dum ne adidi ne asaawa fitaa a wɔafira ayɛ, na ne tenten si basafa du, na ne sorokɔ wɔ ne trɛw mu si basafa abien ne fa, te sɛ adiwo no ho mmɔhɔɔ no; 19na n'adum anan ne ne kɔbere nnyinaso anan, ne nkoropɛe yɛ dwetɛ, na ne ti nnuraho ne ne mmeae nso yɛ dwetɛ. 20Na tenabea no ne adiwo no ho mmofunnua a etwa ho hyia no nyinaa yɛ kɔbere.
Ɔman no ayɛyɛde no anobu
21 Eyi ne tenabea no, adanse tenabea no ho nneɛma anobu, sɛnea wɔnam Mose anom asɛm so maa ɔsɔfo Aaron ba Itamar buu ano maa Lewifo som no. 22 Na Hur ba Uri ba Besalel a ofi Yuda abusuakuw mu no yɛɛ nea AWURDE hyɛɛ Mose no nyinaa; 23na nea ɔka ne ho ne Ahisamak ba Oholiab a ofi Dan abusuakuw mu a ɔyɛ sika ne dua dwumfo ne ɔnwemfo a ɔde bibiri ne asaawa a ɛbere dum ne adidi ne asaawa fitaa di ntama mu adwinni.
24 Sika a wɔde yɛɛ adwuma no nyinaa, kronkronbea no ho nnwuma nyinaa, ɔtow sika no, ano si dwetikɛse aduonu akron ne nnwetɛbona ahansɔn aduasa, sɛnea kronkronbea dwetɛbona no te. 25Na asafo no mu nnipa a wɔkan wɔn no dwetɛ ano si dwetikɛse ɔha ne nnwetɛbona apem ahansɔn aduɔsɔn anum, sɛnea kronkronbea dwetɛbona no te: 26wɔn a wɔkan wɔn fraa dodow no mu a wɔadi mfirihyia aduonu anaa nea ɛboro saa a wosi mpem ahansia ne mpensa ne ahanum aduonum no mu biara yii beka biako a ɛyɛ dwetɛbona fa, sɛnea kronkronbea dwetɛbona no te. 27Na wɔde dwetɛ dwetikɛse ha no guu kronkronbea no nnyinaso ne ntwamu mmɔhɔɔ no nnyinaso no, nnyinaso ha no yɛ dwetikɛse ha, dwetikɛse biako yɛ nnyinaso biako. 28Na nnwetɛbona apem ahansɔn aduɔsɔn anum no, ɔde yɛɛ adum no nkoropɛe, na ɔde bi duraduraa ne ti ho, na ɔde bi beabeaa ho. 29Na ɔtow kɔbere no ano si dwetikɛse aduɔsɔn ne nnwetɛbona mpennu ahannan. 30Na ɛno na ɔde yɛɛ ahyiae ntamadan no ano nnyinaso, ne kɔbere afɔremuka ne ɛho kɔbere ntontan ne afɔremuka no ho nneɛma nyinaa, 31ne adiwo no nnyinaso a etwa ho hyia, ne adiwo no abobow ano nnyinaso, ne tenabea no ho mmofunnua nyinaa, ne adiwo no mmofunnua a etwa ho hyia nyinaa.",https://www.bible.com/bible/3440/EXO.38.RATB
EKSODƆS 39,"Ɔsom ntaade no yɛ
(Eksodɔs 28.1-14)
1 Na bibiri ne asaawa a ɛbere dum ne adidi no, wɔde yɛɛ ɔsom ntade a wɔde bɛsom kronkronbea hɔ, na wɔyɛɛ Aaron ntade kronkron no, sɛnea AWURADE hyɛɛ Mose no.
2Na ɔde sika ne bibiri ne asaawa a ɛbere dum ne adidi ne asaawa fitaa a wɔafira nwenee asɔfotade no. 3Na wɔboroo sika tratraa twitwaa no nteanteaa sɛ wɔde rebɛsesa bibiri ne asaawa a ɛbere dum ne adidi ne asaawa fitaa no mu adi no adwinni. 4Wɔyɛɛ ɛho mmati a wɔde toa; na wɔkaa ano abien no toae. 5Na asɔfotade no nkyekyeremu a ɛwɔ so no, efi mu ara te sɛ n'adwinni no ara, sika ne bibiri ne asaawa a ɛbere dum ne adidi ne asaawa fitaa a wɔafira, sɛnea AWURADE hyɛɛ Mose no. 6Na wɔyɛɛ apopobibiri abo a esisi sika nnwinne mu a wɔakurukyerɛw so nsɔanode nkurukyerɛwee, sɛnea Israel mma din te. 7Na ɔde fam asɔfotade no mmati so sɛ ɛnyɛ Israelfo no nkae abo, sɛnea Awurade hyɛɛ Mose no.
Adɛbo no yɛ
(Eksodɔs 28.15-30)
8Na ɔde adwinni nwenee adɛbo no sɛ asɔfotade no adwinni no te, sika bibiri ne asaawa a ɛbere dum ne adidi ne asaawa fitaa a wɔafira; 9ɛyɛ ahinanan, wobukaw adɛbo no to so, ne tenten yɛ nsama na ne trɛw yɛ nsama, na wobukaw to so. 10Na wɔde abo kyerɛpɛn anan sisii mu; kyerɛpɛn a edi kan no yɛ bogyanam bo, akrate bo ne ahabammono bo; 11na kyerɛpɛn a ɛto so abien yɛ nsrama bo, hoa bo ne bɔwerɛ bo; 12na kyerɛpɛn a ɛto so abiɛsa yɛ akutuhono bo, mfrafrae bo ne beredum bo; 13na kyerɛpɛn a ɛto so anan yɛ sikabereɛbo, apopobibiribo ne ahwehwɛbo; ne nsisimu no wɔyɛɛ ho sika nnwinne hyiae. 14Na abo no ano du Israel mma no din ano, dumien, sɛ wɔn din te; ɛyɛ nsɔanode nkurukyerɛwee, sɛnea din no te mmiako mmiako, sɛ mmusuakuw dumien no te. 15Na wɔde sika amapa yɛɛ adɛbo no so ntweaban a wɔawɔw no mmɛsa sɛ nhama. 16Na wɔyɛɛ sika nnwinne abien ne sika nkaa abien, na wɔde nkaa abien no hyehyɛɛ adɛbo no ntwea abien so. 17Na wɔde sika mmɛsa abien no toatoaa nkaa abien a ɛwowɔ adɛbo no ntwea so no mu. 18Na wɔde mmɛsa abien no ano abien a aka no toatoaa nnwinne abien no mu, na wɔde hyehyɛɛ asɔfotade no mmati abien no so, anim fam. 19Na wɔyɛɛ sika nkaa abien de hyehyɛɛ adɛbo no ntwea abien no so, wɔ ano a ɛwɔ emu fam kyerɛ asɔfotade no. 20Na wɔyɛɛ sika nkaa abien bio de hyehyɛɛ asɔfotade no afaafa abien no so anim fam wɔ ase a ɛbɛn ne ntoae, nguguso no nkyekyeremu no so. 21Na wɔde bibiri nhama kyekyeree adɛbo nkaa no susoo nguguso no nkaa no mu sɛ ɛmfam asɔfotade no nkyekyeremu no atifi, na adɛbo no antwitwiw amfi asɔfotade no so, sɛnea AWURADE hyɛɛ Mose no.
Asɔfotade afoforɔ no yɛ
(Eksodɔs 28.31-43)
22 Na ɔyɛɛ asɔfotade no ase batakari no, wɔde birisi na ɛnwenee ne nyinaa. 23Na batakari no tokuru da ne mfinimfini te sɛ nkatabo mu tokuru, wɔde ntamabena ban tokuru no ano hyiae, na ansuane. 24Na wɔde bibiri ne asaawa a ɛbere dum ne adidi a wɔafira yɛɛ ateaa aba wɔ batakari no mmuano so. 25Na wɔyɛɛ sika amapa nnɔnnɔmma, na wɔde nnɔnnɔmma no sensɛn ateaa aba no ntam ntam, batakari no mmuano no so de twaa ho hyiae, ateaa aba no ntam ntam: 26adɔmma ne ateaa aba, adɔmma ne ateaa aba didi so ara batakari no mmuano so hyia, na wɔde asom, sɛnea AWURADE hyɛɛ Mose no.
27 Na wɔde nwera fɛfɛ a wɔanwene yɛɛ ntade yuu no maa Aaron ne ne mma, 28ne nwera abotiten, ne nwera ahokeka abotiri, ne nwera twakoto a wɔde asaawa fitaa a wɔafira ayɛ, 29ne adenwene abɔmu a wɔde asaawa fitaa a wɔafira ne bibiri ne asaawa a ɛbere dum ne adidi yɛe, sɛnea AWURADE hyɛɛ Mose no.
30 Na wɔboroo sika amapa tratraa de yɛɛ abɔanim kronkron no, na wɔkyerɛw so nkyerɛwee sɛ nsɔanode so nkurukyerɛwee sɛ: Kronkron ma AWURADE. 31Na wɔde bibiri hama kyekyere fam abotiten no so, sɛnea AWURADE hyɛɛ Mose no.
Adwuma no wie
(Eksodɔs 35.10-19)
32Na wɔyɛɛ ahyiae ntamadan no ho adwuma nyinaa wiei, na Israelfo yɛe sɛnea AWURADE hyɛɛ Mose no nyinaa; saa ara na wɔyɛe. 33Na wɔde tenabea no brɛɛ Mose: ntamadan no ne ɛho nneɛma nyinaa, ne nkɔtɔkoro, ne nsisiho ntaaboo, ne mmeamu ne ne nsisimu adum ne ne nnyinaso; 34ne adwennini nhoma a wɔahyɛ no kɔkɔɔ nkataso ne sukraman nhoma nkataso, ne ntwamu mmɔhɔɔ no; 35adanse adaka ne ne mpoma ne mpata agua no; 36ɔpon no ne ɛho nneɛma nyinaa ne kyerɛ abodoo no; 37kaneadua kronkron no, n'akanea a wɔasiesie sisi so ne ɛho nneɛma nyinaa ne kanea no ngo; 38ne sika afɔremuka ne ɔsra ngo ne ɔhyew aduhuam ne ntamadan no ano nkataano no; 39kɔbere afɔremuka no ne ɛho kɔbere ntontan no, ne mpoma ne ɛho nneɛma nyinaa; asankasɔn no ne ne ntaase; 40adiwo no mmɔhɔɔ, n'adum ne ne nnyinaso ne adiwo no abobow ano nkataano, ne ntampehama ne ne mmofunnua, ne ahyiae ntamadan no tenabea no som ho nneɛma nyinaa; 41ɔsom ntade a wɔde som kronkronbea hɔ ne ɔsɔfo Aaron ntade kronkron ne ne mma ntade a wɔde bedi asɔfo no. 42Sɛnea AWURADE hyɛɛ Mose no nyinaa, saa ara na Israelfo yɛɛ adwuma no nyinaa. 43Na Mose hwɛɛ adwuma no nyinaa, na hwɛ, wɔayɛ no sɛnea AWURADE hyɛe no, saa pɛ na wɔyɛe. Na Mose hyiraa wɔn.",https://www.bible.com/bible/3440/EXO.39.RATB
EKSODƆS 40,"Wotu Tenabea no hyɛ AWURADE nsa
1 Na AWURADE ka kyerɛɛ Mose sɛ: 2Ɔsram a edi kan no da a edi kan no na si ahyiae ntamadan no tenabea no. 3Na fa adanse adaka no si mu, na fa ntwamu mmɔhɔɔ no kata adaka no ani. 4Na fa ɔpon no kɔ mu, na siesie nea wɔde sisi so no; na fa kaneadua no kɔ mu, na fa n'akanea sisi so. 5Na fa sika aduhuamhyew muka no kosi adanse adaka no anim; na fa tenabea no ano nkataano no sɛn hɔ. 6Na fa ɔhyew afɔremuka no si ahyiae ntamadan tenabea no ano. 7Na fa asankasɔn no si ahyiae ntamadan no ne afɔremuka no ntam, na fa nsu gu mu. 8Na sisi adiwo no hyia, na fa adiwo no abobow ano nkataano no sɛn hɔ. 9Na fa ɔsra ngo no sra tenabea no ne emu ade nyinaa, na yɛ ɛno ne ɛho nneɛma nyinaa kronkron na ɛnyɛ akronkronne. 10Na sra ɔhyew afɔremuka no ne ɛho nneɛma nyinaa ngo, na yɛ afɔremuka no kronkron, na afɔremuka no nyɛ akronkronne mu adekronkron. 11Na sra asankasɔn ne ne ntaase no ngo, na yɛ no kronkron. 12Na fa Aaron ne ne mma no bra ahyiae ntamadan no ano, na fa nsu guare wɔn.
13Na fa ntade kronkron no hyɛ Aaron, na sra no ngo yɛ no kronkron, na onni me sɔfo. 14Na fa ne mma nso bra, na hyehyɛ wɔn ntade, 15na sra wɔn ngo sɛnea wosraa wɔn agya no, na wonni me asɔfo, na wɔn sra no nyɛ wɔn daa asɔfodi, wɔn awo ntoatoaso nyinaa mu. 16Na Mose yɛe sɛnea AWURADE hyɛɛ no no nyinaa, saa ara na ɔyɛe.
17Na afe a ɛto so abien no sram a edi kan no da a edi kan no, wosii tenabea no. 18Na Mose sii tenabea no, na ɔhyehyɛɛ ne nnyinaso na ogyinagyinaa ne ntaaboo no, na ɔde ne mmeamu no beabeaa mu, na ogyinagyinaa ne nsisimu adum. 19Na ɔyeree ntamadan no kataa tenabea no so, na ɔde ntamadan no nkataso no kataa so, sɛnea AWURADE hyɛɛ Mose no. 20Na ɔfaa Adanse no de hyɛɛ adaka no mu, na ɔde mpoma wurawuraa adaka no ho, na ɔde mpata agua no sii adaka no so; 21na ɔde adaka no kɔɔ tenabea no mu, na osii ntwamu mmɔhɔɔ no, na ɔde kataa adanse adaka no ano, sɛnea AWURADE hyɛɛ Mose no. 22Na ɔde ɔpon no sii ahyiae ntamadan no mu, tenabea no nkyɛn mu a ɛkyerɛ benkum fam, wɔ ntwamu mmɔhɔɔ no akyi; 23na osiesiee ɛso abodoo AWURADE anim, sɛnea AWURADE hyɛɛ Mose no. 24Na ɔde kaneadua no sii ahyiae ntamadan no mu, ɔpon no ntentenso wɔ tenabea no nkyɛn mu a ɛkyerɛ nifa fam; 25na ɔde akanea no sisii so AWURADE anim, sɛnea AWURADE hyɛɛ Mose no. 26Na ɔde sika afɔremuka no sii ahyiae ntamadan no mu, ntwamu mmɔhɔɔ no anim; 27na ɔhyew so aduhuam, sɛnea AWURADE hyɛɛ Mose no. 28Na ɔde nkataano no sɛn tenabea no ano; 29na ɔde ɔhyew afɔremuka no sii ahyiae ntamadan tenabea no ano, na ɔbɔɔ so ɔhyew afɔre ne aduan afɔre, sɛnea AWURADE hyɛɛ Mose no. 30Na ɔde asankasɔn no sii ahyiae ntamadan no ne afɔremuka no ntam, na ɔde nsu guu mu sɛ wɔmfa nhohoro wɔn ho. 31Na Mose ne Aaron ne ne mma no de hohoroo wɔn nsa ne wɔn nan ho; 32sɛ wɔkɔ ahyiae ntamadan no mu anaasɛ wɔrebɛbɛn afɔremuka no ho a, wɔhohoroo wɔn ho, sɛnea AWURADE hyɛɛ Mose no. 33Na osii adiwo no de twaa tenabea no ne afɔremuka no ho hyiae, na ɔde adiwo no abobow ano mmɔhɔɔ no sɛn hɔ. Na Mose wiee adwuma no.
Omununkum bɛkata tenabea no so
34 Ɛnna omununkum no bɛkataa ahyiae ntamadan no so, na AWURADE anuonyam bɛhyɛɛ tenabea no ma. 35Na Mose antumi anhyɛn ahyiae ntamadan no mu, efisɛ omununkum no te so, na AWURADE anuonyam ahyɛ tenabea no ma. 36 Na Israelfo akwantu no nyinaa mu, omununkum no ma ne ho so fi tenabea no so a, na wɔkɔ wɔn anim; 37na sɛ omununkum no amma ne ho so a, ɛnne wontu ara kosi da a ɛma ne ho so. 38Efisɛ wɔn akwantu no nyinaa mu na AWURADE mununkum no wɔ tenabea no so awia, na ogya wɔ mu anadwo, Israel fi no nyinaa anim.",https://www.bible.com/bible/3440/EXO.40.RATB
LEWITIKƆS NHYƐNMU,"NHYƐNMU
Lewitikɔs mu no, yehu afahyɛ ahorow a ɛwɔ tete Israel, na ɛyɛ asɔfo no asɛde sɛ wɔhwɛ ma ɔmanfo no di ɛho mmara no so.
Nhoma no botae titiriw ne sɛ nnipa no behu Onyankopɔn kronkronyɛ, ne ɔkwan a ɛsɛ sɛ wɔfa so som no, na wɔtena ase ne no nya nkitahodi a emu yɛ den.
Nhoma no mu nsɛm titiriw ne nea Yesu frɛ no mmara nsɛm a ɛto so abien a yehu wɔ Ti 19.18 a ɛka sɛ: Dɔ wo yɔnko sɛ wo ho.
EMU NSƐM
Mmara a ɛfa ɔma ne afɔrebɔ ho 1.1—7.38
Aaron ne ne mma asɔfohyɛ 8.1—10.20
Mmara a ɛfa nhyehyɛe a ɛma ahotew ne nea ɛho ntew ho. 11.1—15.33
Mpatada 16.1-34
Mmara a ɛfa ahotew bra ne ɔsom ho 17.1—27.34",https://www.bible.com/bible/3440/LEV.INTRO1.RATB
LEWITIKƆS 1,"Ɔhyew afɔrebɔde
1Na AWURADE frɛɛ Mose, na ofi ahyiae ntamadan no mu kasa kyerɛɛ no sɛ: 2Kasa kyerɛ Israelfo, na ka kyerɛ wɔn sɛ: Sɛ mo mu bi de ayɛyɛde rebrɛ AWURADE a, afieboa a ofi anantwi ne nguan mu na momfa nyɛ mo ayɛyɛde mmra.
3 Sɛ n'ayɛyɛde no yɛ ɔhyew afɔre a efi anantwi mu a, ɔmfa onini a odi mu mmra; ahyiae ntamadan no ano na ɔmfa no mmra, na wasɔ AWURADE ani. 4 Na ɔmfa ne nsa nto ɔhyew afɔre no atifi, na ɛnsɔ ani mma no na ɛmpata mma no. 5Na onkum nantwi ba no, AWURADE anim, na Aaron mma, asɔfo no, mfa mogya no mmra, na wɔmfa mpete afɔremuka a ɛwɔ ahyiae ntamadan no ano no so nhyia. 6Na ongua ɔhyew afɔre no nhoma, na ontwitwa no asinasin. 7Na ɔsɔfo Aaron mma no nsiesie mmabaa wɔ afɔremuka no so na wɔnsɔ ano. 8Na Aaron mma, asɔfo no, mfa asinasin no, botiri no ne srade no ngu afɔremuka gya no so. 9 Na ɔnhohoro n'ayamde ne ne nnyawa ho wɔ nsu mu; na ɔsɔfo no nhyew ne nyinaa afɔremuka no so, na ɛnyɛ ɔhyew afɔre, ogya afɔre a eyi hua huamhuam ma AWURADE.
10Na sɛ n'ayɛyɛde no fi nguan mu, nguanten anaa mmirekyi mu, na ɔde rekɔbɔ ɔhyew afɔre a, onini a odi mu na ɔmfa mmra. 11Na onkum no afɔremuka no nkyɛn mu atifi fam, AWURADE anim, na Aaron mma, asɔfo no, mfa ne mogya mpete afɔremuka no so nhyia. 12Na ontwitwa n'asinasin no mu, ɛne ne ti ne ne srade nyinaa, na ɔsɔfo no nsiesie ngu afɔremuka no so gya no so. 13Na ayamde ne nnyawa no, ɔmfa nsu nhohoro ho; na ɔsɔfo no mfa ne nyinaa mmra mmɛhyew afɔremuka no so; ɛyɛ ɔhyew afɔre, ogya afɔre a eyi hua huamhuam ma AWURADE.
14Na sɛ n'ayɛyɛde no fi ntakraboa mu na ɔde rebɛbɔ ɔhyew afɔre ama AWURADE a, ɔmfa nturukuku anaa mmorɔnoma mma nyɛ n'ayɛyɛde mmra. 15Na ɔsɔfo no mfa mmra afɔremuka no ho, na ɔntew ne ti, na ɔnhyew afɔremuka no so, na wonkyi ne mogya ngu afɔremuka no ho. 16Na onyi ne mene ase ne nea ɛwɔ mu ntow nkyene afɔremuka no nkyɛn apuei fam, nea nso gu hɔ. 17Na onsuan ne mu, ne ntaban ho, nanso ɔnntew mu, na ɔsɔfo no nhyew wɔ afɔremuka no so, wɔ ogya no so, ɛyɛ ɔhyew afɔre, ogya afɔre a eyi hua huamhuam ma AWURADE.",https://www.bible.com/bible/3440/LEV.1.RATB
LEWITIKƆS 2,"Aduan afɔrebɔ
1Na sɛ obi de aduan afɔre ayɛyɛde rebrɛ AWURADE a, n'ayɛyɛde no nyɛ asikresam, na ongu so ngo, na ɔmfa ohuamfufu nto so. 2Na ɔmfa mmrɛ Aaron mma no, asɔfo no, na ɔsɔfo no mfa asikresam ne ngo no nsa mama, ne ohuamfufu no nyinaa, na ɔnhyew wɔ afɔremuka no so sɛ nkae ade. Ɛyɛ ogya afɔre a eyi hua huamhuam ma AWURADE. 3Na aduan afɔre no mu nea ɛbɛka no nyɛ Aaron ne ne mma dea. AWURADE gya mu akronkronne mu ade kronkron ne no.
4Na sɛ wode aduan afɔre ayɛyɛde a wɔato no fononoo mu reba a, fa asikresam apiti a wɔde ngo afɔtɔw tetare ne apiti fam a wɔagu so ngo bra. 5Na sɛ w'ayɛyɛde no yɛ aduan afɔre a wɔakyew no dade so a, ma ɛnyɛ asikresam apiti a wɔde ngo afɔtɔw; 6bubu mu asinasin, na hwie ngo gu so; aduan afɔre ne no.
7Na sɛ w'ayɛyɛde no yɛ kutu mu aduan afɔre a, fa asikresam ne ngo yɛ. 8Na fa aduan afɔre a wɔde nneɛma yi ayɛ no brɛ AWURADE; na wɔde brɛ ɔsɔfo no a, ɔmfa mmra afɔremuka no ho. 9Na ɔsɔfo no nyi ayɛyɛde no so nkae ade no, na ɔnhyew wɔ afɔremuka no so, ogya afɔre a eyi hua huamhuam ma AWURADE ne no. 10Na aduan afɔre no nkae nyɛ Aaron ne ne mma dea; akronkronne mu adekronkron a efi AWURADE gya afɔre mu ne no.
11 Aduan afɔre a mode bɛbrɛ AWURADE no nyinaa, mommfa mmɔkaw nnyɛ; na monnhyew mmɔkaw biara ne ɛwo biara sɛ ogya afɔre mma AWURADE. 12 Momfa nneɛma yi mmrɛ AWURADE sɛ aba a edi kan mu afɔrebɔde, nanso wɔmmfa bi mmma afɔremuka no so sɛ emmeyi hua huamhuam. 13 Na w'aduan afɔre ayɛyɛde nyinaa, to mu nkyene, na mma wo Nyankopɔn apam nkyene mmpa w'aduan afɔre mu; fa nkyene ka w'ayɛyɛde nyinaa ho.
14 Na sɛ wode aba a edi kan ayɛyɛde rebrɛ AWURADE a, fa aburow mmɛtem a wɔato no ogya mu atutu apa ho yɛ w'aba a edi kan mu ayɛyɛde; 15na fa ngo gu so, na fa ohuamfufu to so: aduan afɔre ne no. 16Na ɔsɔfo no nhyew aburow mfuamfua a wɔapa ho no bi ne ngo no bi ne ohuamfufu no nyinaa sɛ nkae ade: ɛyɛ ogya afɔre a wɔbɔ ma AWURADE.",https://www.bible.com/bible/3440/LEV.2.RATB
LEWITIKƆS 3,"Asomdwoe afɔrebɔ
1Na sɛ obi ayɛyɛde yɛ asomdwoe afɔre, na anantwi no bi na ɔde reba a, onini oo, ɔbere oo, nea odi mu na ɔmfa no mmra AWURADE anim. 2Na ɔmfa ne nsa nto n'ayɛyɛde no atifi, na onkum no, ahyiae ntamadan no ano, na Aaron mma no, asɔfo no, mfa mogya no mpete afɔremuka no so nhyia. 3Na onyi asomdwoe afɔre no bi mmra mmɛyɛ AWURADE gya afɔre: srade a ɛkata ayamde no so no ne ayamde no ho srade nyinaa, 4ne asaabo abien no ne srade a ɛwɔ ho, sisia mu no, ne mmerɛbo so ntontan no; omfi asaabo ho nyi. 5Na Aaron mma no nhyew, afɔremuka no so, mpae ɔhyew afɔre a egu ogya no so no, na ɛnyɛ ogya afɔre a eyi hua huamhuam ma AWURADE.
6Na sɛ n'ayɛyɛde a ɔde rebɛbɔ asomdwoe afɔre ama AWURADE no yɛ nguan no bi a, onini oo, ɔbere oo, nea odi mu na ɔmfa mmra. 7Sɛ n'ayɛyɛde no yɛ oguammaa na ɔde reba a, ɔmfa mmra AWURADE anim; 8na ɔmfa ne nsa nto n'ayɛyɛde no atifi, na onkum no ahyiae ntamadan no ano, na Aaron mma no mfa ne mogya mpete afɔremuka no so nhyia. 9Na onyi asomdwoe afɔre no bi mmra mmɛbɔ ogya afɔre mma AWURADE: ne srade ne ne sradedua mu a ontwa no pidua so pa ara ne srade a ɛkata ayamde no so ne ayamde no ho srade nyinaa, 10ne asaabo abien no ne srade a ɛwɔ ho, sisia mu no, ne mmerɛbo so ntontan no; omfi asaabo ho nyi. 11Na ɔsɔfo no nhyew wɔ afɔremuka no so: ɛyɛ aduan afɔre a wɔbɔ no gya so ma AWURADE.
12Na sɛ n'ayɛyɛde no yɛ abirekyi a, ɔmfa mmra AWURADE anim; 13na ɔmfa ne nsa nto n'atifi, na onkum no, ahyiae ntamadan no ano, na Aaron mma no mfa ne mogya mpete afɔremuka no so nhyia. 14Na onyi bi mmra mmɛyɛ n'ayɛyɛde, AWURADE gya afɔre: srade a ɛkata ayamde so no ne ayamde ho srade nyinaa; 15ne asaabo abien no, ne srade a ɛwɔ ho, sisia mu no, ne mmerɛbo so ntontan no; omfi asaabo ho nyi. 16Na ɔsɔfo no nhyew wɔ afɔremuka no so, ɛyɛ ogya afɔreduan a eyi hua huamhuam; srade no nyinaa yɛ AWURADE dea. 17 Ɛnyɛ daa ahyɛde, mo awo ntoatoaso nyinaa mu ne mo tenabea nyinaa sɛ munnni srade anaa mogya biara.",https://www.bible.com/bible/3440/LEV.3.RATB
LEWITIKƆS 4,"Bɔne ho afɔre
1Na AWURADE kasa kyerɛɛ Mose sɛ: 2Kasa kyerɛ Israelfo sɛ: Sɛ obi anhyɛ da na ɔyɛ nneɛma a AWURADE ahyɛ sɛ wɔnnyɛ no mu biara no, na ɔkɔyɛ emu biara a, 3sɛ nso ɛyɛ ɔsɔfo a wɔasra no (ɔsɔfopanyin) yɛ bɔne ma ɔman no di so a, ɛnne ne bɔne a ɔyɛe nti ma ɔmfa nantwi ba onini a odi mu mmrɛ AWURADE mmɛbɔ bɔne ho afɔre. 4Na ɔmfa nantwinini no mmra ahyiae ntamadan no ano, na ɔmfa ne nsa nto n'atifi, na onkum no, AWURADE anim. 5Na ɔsɔfo a wɔasra no no mfa nantwi no mogya no bi nkɔ ahyiae ntamadan no mu, 6 na ɔsɔfo no mfa ne nsatea mmɔ mogya no mu, na ɔmpete mogya no bi mpɛn asɔn, AWURADE anim, kronkronbea ntwamu mmɔhɔɔ no anim. 7 Na ɔsɔfo no mfa mogya no bi nkeka aduhuamhyew muka a ɛwɔ AWURADE anim, ahyiae ntamadan mu no mmɛn ho, na onhwie nantwi no mogya nyinaa ngu ɔhyew afɔremuka a ɛwɔ ahyiae ntamadan ano no ase. 8Na onyi bɔne ho afɔre nantwi no srade nyinaa mfi ne ho: srade a ɛkata ayamde no so ne ayamde no ho srade nyinaa, 9ne asaabo abien no ne srade a ɛwɔ so, sisia mu no, ne mmerɛbo so ntontan no; omfi asaabo ho nyi, 10sɛnea woyi fi asomdwoe afɔre nantwi ho no; na ɔsɔfo no nhyew wɔ ɔhyew afɔremuka no so. 11 Na ɔmfa nantwinini no nhoma ne ne nam nyinaa ne ne ti ne ne nnyawa ne n'ayamde ne ne n'agyanan no, 12 nantwinini mu no nyinaa, mfi nkɔ nsra no akyi, nea ɛhɔ tew, nea wohwie nso gu, na ɔmfa ogya nhyew wɔ mmabaa so; nea wohwie nso gu na wɔnhyew.
Ɔman mu no
13 Na sɛ Israel asafo nyinaa fom, na asɛm no ahintaw ɔman no, na wɔyɛ nneɛma a AWURADE ahyɛ sɛ wɔnnyɛ no mu bi, na wodi so, 14 na wohu bɔne a wɔayɛ de afom no a, ɛnne asafo no mfa nantwi ba onini mmra mmɛbɔ bɔne ho afɔre, na wɔmfa no mmra ahyiae ntamadan no ano. 15Na asafo no mu mpanyimfo mfa wɔn nsa ngu nantwinini no atifi, na wonkum nantwi no, AWURADE anim. 16Na ɔsɔfo a wɔasra no no mfa nantwinini no mogya no bi nhyɛn ahyiae ntamadan no mu, 17na ɔsɔfo no mfa ne nsatea mmɔ mogya no mu mfa mpete mpɛn asɔn, AWURADE anim, ntwamu mmɔhɔɔ no anim, 18na ɔmfa mogya no bi nkeka afɔremuka a esi AWURADE anim, ahyiae ntamadan no mu no mmɛn ho, na onhwie mogya no nyinaa ngu ɔhyew afɔremuka a esi ahyiae ntamadan ano no ase. 19Na onyi ne srade nyinaa mfi so, na ɔnhyew wɔ ɔhyew afɔremuka no so. 20Na sɛnea ɔyɛɛ bɔne ho afɔre nantwinini no, saa ara na ɔnyɛ eyi nso; na ɔsɔfo no mpata mma wɔn, na wɔde bɛkyɛ wɔn. 21 Na ɔmfa nantwinini no mfi nkɔ nsra no akyi, na ɔnhyew no sɛnea wɔhyew kan nantwinini no, asafo no bɔne ho afɔre ne no.
Ɔman no mu atitiriw
22Sɛ otitiriw bi anhyɛ da na ɔyɛ nneɛma a AWURADE ne Nyankopɔn ahyɛ sɛ wɔnnyɛ no nyinaa mu ade biako, na odi so, na sɛ wɔma ohu ne bɔne a wayɛ no a, 23ɛnne ɔmfa n'ayɛyɛde a ɛyɛ ɔpapo a odi mu mmra; 24na ɔmfa ne nsa nto ɔpapo no atifi, na onkum no nea wokum ɔhyew afɔre no wɔ AWURADE anim: bɔne ho afɔre nen. 25Na ɔsɔfo no mfa ne nsatea mfa bɔne ho afɔre no mogya no bi nkeka ɔhyew afɔremuka no mmɛn ho, na onhwie ne mogya no ngu ɔhyew afɔremuka no ase. 26Na ɔnhyew ne srade nyinaa wɔ ɔhyew afɔremuka no so sɛ asomdwoe afɔre srade no; na ɔsɔfo no mpata mma no, ne bɔne no ho, na wɔde bɛkyɛ no.
Ɔmanfo no
27Na sɛ asase no so nkurɔfo no mu biara anhyɛ da na ɔyɛ nneɛma a AWURADE ahyɛ sɛ wɔnnyɛ no mu ade biako, na odi so, na sɛ wɔma ohu ne bɔne a wayɛ a, 28ɛnne, ne bɔne a wayɛ no nti, ɔmfa n'ayɛyɛde, abirekyibere a odi mu mmra mmɛma; 29na ɔmfa ne nsa nto bɔne ho afɔre no atifi, na onkum bɔne ho afɔre no, nea wokum ɔhyew afɔre hɔ. 30Na ɔsɔfo no mfa ne nsatea nka mogya no bi nkeka ɔhyew afɔremuka no mmɛn ho, na onhwie ne mogya nyinaa ngu ɔhyew afɔremuka no ase. 31 Na onyi ɛho srade sɛnea woyi asomdwoe afɔre de no, na ɔsɔfo no nhyew wɔ ɔhyew afɔremuka no so, na enyi hua huamhuam mma AWURADE; na ɔsɔfo no mpata mma no, na wɔde bɛkyɛ no.
32Na sɛ ɔde oguammaa bɛyɛ n'ayɛyɛde aba abɛbɔ bɔne ho afɔre a, ɔmfa ɔbere a odi mu mmra; 33na ɔmfa ne nsa nto bɔne ho afɔre no atifi, na onkum no nyɛ bɔne ho afɔre, nea wokum ɔhyew afɔre hɔ. 34Na ɔsɔfo no mfa ne nsatea nka bɔne ho afɔre no mogya no bi nkeka ɔhyew afɔremuka no mmɛn ho, na onhwie mogya no nyinaa ngu afɔremuka no ase. 35Na onyi ne srade nyinaa, sɛnea woyi asomdwoe afɔre guammaa ho srade no, na ɔsɔfo no nhyew wɔ afɔremuka no so, sɛnea AWURADE gya afɔrebɔ te no; na ɔsɔfo no mpata mma no, ne bɔne a wayɛ no ho, na wɔde bɛkyɛ no.",https://www.bible.com/bible/3440/LEV.4.RATB
LEWITIKƆS 5,"Bɔne ahorow ho afɔrebɔ
1 Na sɛ obi yɛ bɔne sɛ wato ntanka bi na ɔne ɛho dansefo, sɛ ohui oo, ɔtee oo, na wanka a, ɔbɛsoa ne mmusu; 2 anaasɛ sɛ obi ka afide biara, sɛ aboa bi a ne ho ntew funu, anaa afieboa bi a ne ho ntew funu, anaa aboaa bi a ne ho ntew funu, na onnim mpo a, ne ho agu fi, na odi so; 3anaasɛ sɛ ɔka onipa ho fi bi, na sɛ afide a ama onii ko ho agu fi no te dɛn ara, na onnim mpo a, sɛ akyi no ohu a, odi so.
4Sɛ asɛnhunu fi onipa anom anaasɛ ɔka ntam sɛ ɔbɛyɛ bɔne anaa papa bi, na onnim mpo a, sɛ akyi no n'ani ba ne ho so a, odi ade yi mu biara ho so; 5na afei, sɛ odi ade yi mu biara ho so a, ɔnka nea wayɛ mu bɔne no, 6na ne bɔne a wayɛ no nti, ɔmfa n'asodi ho afɔre mmrɛ AWURADE, nguan mu ɔbere, oguanten anaa abirekyi, na ɛnyɛ bɔne ho afɔre, na ɔsɔfo no mpata mma no wɔ ne bɔne no ho.
7Na sɛ ne nsa anso oguan so a, ɔmfa nturukuku abien anaa mmorɔnoma mma abien mmrɛ AWURADE mmɛyɛ bɔne a wayɛ no mu asodi ho afɔre; biako nyɛ bɔne ho afɔre, na biako nyɛ ɔhyew afɔre. 8 Na ɔmfa mmrɛ ɔsɔfo no, na ɔmfa nea ɛyɛ bɔne ho afɔre no kan, na onkyim ne ti, nanso ɔnntew mmfi so; 9na ɔmfa bɔne ho afɔre no mogya no bi mpete afɔremuka no ho, na mogya no nkae no, ɔmfa ngu ɔhyew afɔremuka no ase: bɔne ho afɔre ne no. 10 Na nea ɔto so abien no, ɔmfa no mmɔ ɔhyew afɔre, sɛnea ne yɛbea te. Na ɔsɔfo no mpata mma no wɔ ne bɔne a wayɛ no ho, na wɔde bɛkyɛ no. 11 Na sɛ ne nsa anso nturukuku abien anaa mmorɔnoma mma abien so a, nea ɔmfa nyɛ ne bɔne a ɔyɛe ho ayɛyɛde ne asikresam olonka abupɛn du mu biako, na ɛnyɛ bɔne ho afɔre; ɔmmfa ngo nngu so, na ɔmmfa ohuamfufu nnto so, efisɛ ɛyɛ bɔne ho afɔre. 12Na ɔmfa mmrɛ ɔsɔfo no, na ɔsɔfo no mfa mu nsa ma nyɛ nkae ade, na ɔnhyew wɔ afɔremuka no so, sɛnea AWURADE gya afɔrebɔ te no; bɔne ho afɔre ne no. 13 Na ɔsɔfo no mpata mma no, ne bɔne a wayɛ nneɛma yi biara mu no ho, na wɔde befiri no; na nkae no nyɛ ɔsɔfo no de, sɛ aduan afɔre.
Asodi ho afɔre
14Na AWURADE kasa kyerɛɛ Mose sɛ: 15Sɛ obi anhyɛ da na ɔyɛ bɔne a ɛyɛ kusumdi AWURADE akronkronne ho a, ɛnne n'asodi afɔre a ɔmfa mmrɛ AWURADE ne odwennini a odi mu, sɛnea wobɛbɔ ne bo, dwetɛ nnwetɛbona mu, sɛnea kronkronbea dwetɛbona te; na ɛnyɛ asodi ho afɔre. 16 Na nea wayɛ ho bɔne, akronkronne mu no, onsi ananmu, na ɔmfa mu abupɛn anum mu biako mpae so, na ɔmfa mmrɛ ɔsɔfo no, na ɔsɔfo no mfa asodi ho afɔre dwennini no mpata mma no, na wɔde bɛkyɛ no. 17Na sɛ obi yɛ bɔne wɔ nneɛma a AWURADE ahyɛ sɛ wɔnnyɛ no mu ade biako a, sɛ wanhu mpo a, odi so na ɔso ne mmusu; 18na ɔmfa odwennini a odi mu mmrɛ ɔsɔfo no, sɛnea wɔbɛbɔ ne bo, na ɛnyɛ asodi ho afɔre; na ɔsɔfo no mpata mma no, ɔfom a wafom na wanhu no ho, na wɔde bɛkyɛ no. 19 Asodi ho afɔre ne no; AWURADE ho so na wadi.",https://www.bible.com/bible/3440/LEV.5.RATB
LEWITIKƆS 6,"Ɔhyew afɔrebɔ ho mmara
1Na AWURADE kasa kyerɛɛ Mose sɛ: 2Sɛ obi yɛ bɔne di AWURADE kusum sɛ ɔsan ne yɔnko ade bi a ɔde ama no asie anaasɛ ɔde ahyɛ ne nsa, anaasɛ ɔbɔ korɔn, anaasɛ odi ne yɔnko amim, 3anaasɛ wahu biribi a ayera, na ɔsan, na ɔka ntanhunu, sɛ onipa yɛ eyinom biara mu bɔne, 4 na sɛ ɛba sɛ wayɛ bɔne na odi so saa a, ɔmfa ade a owiae, anaa ade a odii mu amim, anaa ade a wɔde maa no asie, anaa ade a ɛyerae a ohui, 5 anaa ade biara a ɔkaa ho ntanhunu no nsan mmra, ɔmfa ne nyinaa mmra, na ɔmfa abupɛn anum mu biako mpae so mma ɔdede, n'asodi ho afɔrebɔ da no ara; 6 na ɔmfa n'asodi ho afɔre a ɔde rebrɛ AWURADE no mmrɛ ɔsɔfo no, nguan mu dwennini a odi mu, sɛnea wɔbɛbɔ ne bo, na ɛnyɛ asodi ho afɔre. 7Na ɔsɔfo no mpata mma no wɔ AWURADE anim, na wɔde ade biara a wayɛ a odi ho so no bɛkyɛ no.
Ɔhyew afɔre ho mmara
8Na AWURADE kasa kyerɛɛ Mose sɛ: 9 Hyɛ Aaron ne ne mma no sɛ: Eyi ne ɔhyew afɔre ho mmara, ɔhyew afɔre no ntena asammorofi, afɔremuka no so anadwo mu nyinaa nkosi anɔpa, na wɔmma afɔremuka no so gya no nnɛw wɔ so. 10 Na ɔsɔfo no nhyɛ ne nwera atade, na ɔnhyɛ ne nwera twakoto nkata ne ho, na ɔnsesaw nso a ɔhyew afɔre gya no hyew gyawee afɔremuka no so no ngu afɔremuka no nkyɛn. 11 Na onyi ne ntade no, na ɔnhyɛ ntade foforo, na ɔmfa nso no mfi nkɔ nsra no akyi nkogu nea ɛhɔ tew. 12Na wɔmma afɔremuka so gya no nnɛw, ennnum ara da, na ɔsɔfo no nsɔ mmabaa wɔ so daa anɔpa, na onsiesie ɔhyew afɔre no wɔ so, na ɔnhyew so asomdwoe afɔre ho srade no. 13Ogya nnɛw afɔremuka no so daa, ennnum da.
14 Na eyi ne aduan afɔre ho mmara: Aaron mma no mfa mmra AWURADE anim wɔ afɔremuka no anim. 15Na ɔmfa aduan afɔre no asikresam no nsa ma, ne ngo no bi ne aduan afɔre no so huamfufu nyinaa, na ɔnhyew wɔ afɔremuka no so, na enyi hua huamhuam nyɛ nkae ade mma AWURADE. 16Na nkae no, Aaron ne ne mma no nni no apiti, wonni no nea ɛhɔ yɛ kronkron, ahyiae ntamadan no adiwo na wonni. 17Wɔmmfa mmɔkaw mmfra nnto; wɔn kyɛfa a mede mama wɔn wɔ me gya afɔre mu ne no; ɛyɛ akronkronne mu ade kronkron, sɛ bɔne ho afɔre ne asodi ho afɔre. 18Aaron mma mu mmarima nyinaa nni; ɛnyɛ AWURADE gya afɔre horow ho daa ahyɛde, mo awo ntoatoaso nyinaa mu; obiara a ɔka no nyɛ kronkron.
19Na AWURADE kasa kyerɛɛ Mose sɛ: 20 Eyi ne Aaron ne ne mma ayɛyɛde a wɔmfa mmrɛ AWURADE, ɛda a wɔsra no ngo no, asikresam olonka abupɛn du mu biako nyɛ daa ayɛyɛde, anɔpa de fa na anwummere de fa. 21Wɔmfa ngo nkyew wɔ dadesanka mu; yɛ no nkyewa bra; yɛ no sɛ aduan afɔre a wɔatoto abubu mu asinasin bra, na enyi hua huamhuam mma AWURADE. 22Na ɔsɔfo a wɔbɛsra no ngo asi n'ananmu wɔ ne mma mu no na ɔnyɛ; ɛyɛ AWURADE daa ahyɛde; wɔnhyew no mu. 23Na ɔsɔfo no aduan afɔre nyinaa wɔnhyew no mu; wonnni bi.
Bɔne afɔre ho mmara
24Na AWURADE kasa kyerɛɛ Mose sɛ: 25 Kasa kyerɛ Aaron ne ne mma no sɛ Eyi ne bɔne ho afɔre ho mmara: Nea wokum ɔhyew afɔre aboa no, ɛhɔ ara na wonkum bɔne ho afɔre de no, AWURADE anim; akronkronne mu adekronkron ne no. 26Ɔsɔfo a ɔbɔ bɔne ho afɔre no na onni; nea ɛhɔ yɛ kronkron na wonni wɔ ahyiae ntamadan no adiwo. 27Obiara a ɔka nam no nyɛ kronkron; na nea mogya no bi apete n'atade mu no nhoro nea ɛpetee mu no wɔ nea ɛhɔ yɛ kronkron. 28Na ahina a wɔnoae wɔ mu no, wɔmmɔ, na sɛ kɔbere sɛn mu na wɔnoae a, wontwiw mu na wɔmfa nsu nhohoro mu. 29Mmarima a wofi asɔfo abusua kuw mu nyinaa nni bi; ɛyɛ akronkronne mu adekronkron. 30Na bɔne ho afɔre a wɔde ne mogya no bi ba ahyiae ntamadan mu bɛpata wɔ kronkronbea hɔ nyinaa, wonnni; wɔmfa ogya nhyew.",https://www.bible.com/bible/3440/LEV.6.RATB
LEWITIKƆS 7,"Asodi afɔrebɔ ho mmara
1 Na eyi ne asodi ho afɔre ho mmara; ɛyɛ akronkronne mu ade kronkron. 2 Nea wokum ɔhyew afɔre aboa no, ɛhɔ ara na wonkum asodi ho afɔre no nso; na onhwie ne mogya mpete afɔremuka no so nhyia. 3Na onyi ne srade nyinaa mmra: ne sradedua, ne srade a ɛkata ayamde ho no, 4 ne asaabo abien, ne srade a ɛwɔ ho, sisia mu no, ne mmerɛbo so ntontan, omfi asaabo ho nyi; 5Na ɔsɔfo no nhyew ne nyinaa afɔremuka no so nyɛ AWURADE gya afɔre: asodi ho afɔre ne no. 6Mmarima a wofi asɔfo abusuakuw mu nyinaa nni; nea ɛhɔ yɛ kronkron na wonni; ɛyɛ akronkronne mu ade kronkron. 7Sɛ bɔne ho afɔre te no, sɛ asodi ho afɔre nso te ne no, mmara koro na ɛda ho; ɔsɔfo a ɔde pata no, ɛnyɛ ne dea. 8 Na ɔsɔfo a ɔbɔ ɔhyew afɔre ma obi no, ɔhyew afɔre a ɔbɔe no nhoma nyɛ ɔsɔfo no dea. 9 Na aduan afɔre a wɔto fononoo mu nyinaa, ne nea wosiesie no kutu mu ne kyew dade so nyinaa, ɔsɔfo a ɔde ba no na ɛnyɛ ne dea. 10Na aduan afɔre a wɔagu so ngo anaa nea ɛyɛ wosee nyɛ Aaron mma nyinaa de, obiara nnya sɛnea ne yɔnko nya.
Asomdwoe afɔre
11 Na eyi ne asomdwoe afɔre a wɔbɔ ma AWURADE no ho mmara. 12 Sɛ wɔyɛ no aseda afɔre de ba a, aseda afɔre a ɔde ba no nyɛ apiti tetare a wɔde ngo afɔtɔw, ne apiti fam a wɔde ngo agu so ne asikresam tetare a wɔde ngo afɔtɔw akyew. 13Mmɔkaw abodoo tetare na ɔmfa nka n'ayɛyɛde ne n'asomdwoe aseda afɔre no ho mmra. 14Na ɔmfa ayɛyɛde no mu biara biako mmra, na wɔmma so mma AWURADE, ɔsɔfo a ɔde asomdwoe afɔre mogya petee no na ɛnyɛ ne dea. 15 Na n'asomdwoe aseda afɔre no nam no, wonni no da a wɔde bae no ara, wonnnyaw bi nnkosi adekyee. 16Na sɛ n'ayɛyɛde no yɛ bɔhyɛ anaa ayamye ayɛyɛde a, wonni no da a ɔbɔ n'afɔre no, na sɛ ade kye bi so a, wonni ara; 17na afɔre no nam a ɛbɛka akosi da a ɛto so abiɛsa no, wɔmfa ogya nhyew. 18Na sɛ obi di n'asomdwoe afɔre nam no bi da a ɛto so abiɛsa no a, ɛrensɔ ani, na wɔremmu mma nea ɔde bae no, ɛyɛ akyide, na ɔkra a obedi bi no bɛsoa ne mmusu. 19Na nam a aka biribi a ɛho ntew no, wonnni; wɔmfa ogya nhyew. Na nam no de, obiara a ne ho tew nni bi. 20Na ɔkra a obedi asomdwoe afɔre a ɛyɛ AWURADE dea no nam no bi na n'afide da no so no, wobetwa saa ɔkra no afi ne man mu akyene. 21Na ɔkra bi a ɔbɛka afide biara, onipa ho afide bi oo, aboa a ne ho ntew oo, akyide biara a ɛho ntew oo, na obedi AWURADE asomdwoe afɔre nam no bi no, wobetwa saa ɔkra no afi ne man mu akyene.
Mogya ne srade ho akyiwade
22Na AWURADE kasa kyerɛɛ Mose sɛ 23 Kasa kyerɛ Israelfo sɛ Nantwi ne oguanten ne abirekyi srade biara, munnni. 24 Na aboa funu srade ne nea wɔatetew no srade, wɔmfa nyɛ adwuma biara, na odi na munnni. 25Na obiara a obedi afieboa a wɔde bi bɛbɔ AWURADE gya afɔre srade no, wobetwa ɔkra a odi no afi ne man mu akyene. 26 Na mogya biara nso, anomaa de oo, atɔteboa de oo, munnni, mo tenabea biara mu; 27ɔkra biara a obedi mogya biara no, wobetwa saa ɔkra no afi ne man mu akyene.
28Na AWURADE kasa kyerɛɛ Mose sɛ 29Kasa kyerɛ Israelfo sɛ Nea ɔbɛbɔ n'asomdwoe afɔre ama AWURADE no, ɔmfa n'asomdwoe afɔre no mu ayɛyɛde mmrɛ AWURADE. 30 N'ankasa ne nsa na ɔmfa nso AWURADE gya afɔre no mu mmra, srade ne ɔyan na ɔmfa mmra; ɔyan no, wonhim nyɛ ohim afɔre AWURADE anim. 31Na ɔsɔfo no nhyew srade no, afɔremuka no so, na ɔyan no nyɛ Aaron ne ne mma dea. 32 Na ɔsrɛ nifa no, momfa nyɛ mo asomdwoe afɔre mu soma afɔrebɔde mma ɔsɔfo no. 33Aaron mma mu nea ɔde asomdwoe afɔre mogya ne srade ba no, ɔno na ɔsrɛ nifa no nyɛ ne kyɛfa. 34Na ohim yan ne ɛsoma srɛ no na mafa, Israelfo asomdwoe afɔre no mu, na mede mama ɔsɔfo Aaron ne ne mma sɛ wɔn daa kyɛfa a efi Israelfo nsam.
35Eyi ne Aaron kyɛfa ne ne mma kyɛfa a efi AWURADE gya afɔre mu, ɛda a wɔde wɔn bae sɛ wommedi AWURADE asɔfo, 36na AWURADE hyɛe sɛ wɔmfa mma wɔn, ɛda a wɔsraa wɔn ngo fii Israelfo mu, sɛ ɛnyɛ wɔn daa kyɛfa, wɔn awo ntoatoaso nyinaa mu no. 37 Eyi ne mmara a ɛda hɔ ma ɔhyew afɔre ne aduan afɔre ne bɔne ho afɔre ne asodi ho afɔre ne nsamhyɛ afɔre ne asomdwoe afɔre 38a AWURADE hyɛɛ Mose, Sinai bepɔw so, ɛda a ɔhyɛɛ Israelfo sɛ wɔmfa wɔn ayɛyɛde mmrɛ AWURADE, Sinai sare so no.",https://www.bible.com/bible/3440/LEV.7.RATB
LEWITIKƆS 8,"Mose hyɛ Aaron ne ne mma asɔfo
1Na AWURADE kasa kyerɛɛ Mose sɛ: 2Fa Aaron ne ne mma ka ne ho, ne ntade no, ne ɔsra ngo no, ne bɔne ho afɔre nantwinini no ne adwennini abien no ne apiti kɛntɛn no. 3Na ma asafo no nyinaa mmɔ gua, ahyiae ntamadan no ano. 4Na Mose yɛe sɛnea AWURADE hyɛɛ no no, na ɔmaa asafo no bɔɔ gua, ahyiae ntamadan no ano. 5Na Mose ka kyerɛɛ asafo no sɛ: Eyi ne ade a AWURADE ahyɛ sɛ wɔnyɛ. 6Na Mose ne Aaron ne ne mma no bae, na ɔde nsu hohoroo wɔn ho; 7na ɔde atade yuu no hyɛɛ no, na ɔde abɔmu no bɔɔ n'asen, na ɔde batakari no hyɛɛ no, na ɔde asɔfotade no hyɛɛ no, na ɔde asɔfotade no nkyekyeremu no bɔɔ no so; 8 na ɔde adɛbo no hyehyɛɛ no, na ɔde Urim ne Tumim no hyɛɛ adɛbo no mu; 9 na ɔde abotiten no bɔɔ ne ti, na ɔde sikatɛre no, kronkronyɛ ahyehyɛde no, fam abotiten no anim, sɛnea AWURADE hyɛɛ Mose no. 10 Na Mose faa ɔsra ngo no de sraa tenabea no ne nea ɛwɔ mu nyinaa, na ɔyɛɛ no kronkron; 11na ɔde bi petee afɔremuka no so mpɛn asɔn, na ɔsraa afɔremuka no ne ɛho nneɛma nyinaa ne asankasɔn no ne ne ntaase no ngo de yɛɛ no kronkron. 12Na ohwiee ɔsra ngo no bi guu Aaron atifi sraa no ngo de yɛɛ no kronkron. 13Na Mose de Aaron mma no nso bae, na ɔhyehyɛɛ wɔn ntade, na ɔde abotiri bobɔɔ wɔn, sɛnea AWURADE hyɛɛ Mose no.
14 Na ɔma wɔde bɔne ho afɔre nantwinini no bae, na Aaron ne ne mma no de wɔn nsa guu bɔne ho afɔre nantwinini no atifi. 15Na okum no, na Mose de ne nsatea kaa mogya no bi kekaa afɔremuka no mmɛn ho hyiae, na oyii afɔremuka no ho bɔne, na ohwiee mogya no petee afɔremuka no ase de dwirae sɛ ɔde repata so. 16Na ɔfaa srade a ɛwɔ ayamde no ho nyinaa, ne mmerɛbo so ntontan no, ne asaabo abien no ne ɛho srade, na Mose hyewee wɔ afɔremuka no so. 17Na nantwinini no ankasa ne ne nhoma ne ne nam ne ne bin no, ɔde ogya hyewee, nsra no akyi, sɛnea AWURADE hyɛɛ Mose no.
18 Na ɔde ɔhyew afɔre dwennini no bae, na Aaron ne ne mma de wɔn nsa guu odwennini no atifi. 19Na okum no, na Mose hwiee mogya no petee afɔremuka no so hyiae, 20na otwitwaa odwennini no mu asinasin, na Mose too tiri no ne asinasin no ne awongua no mu gya; 21na n'ayamde ne ne nnyawa no, ɔde nsu hohoroo ho; na Mose too odwennini mu no nyinaa mu gya, afɔremuka no so, ɔhyew afɔre a eyi hua huamhuam ne no, AWURADE gya afɔre ne no, sɛnea AWURADE hyɛɛ Mose no.
22 Na ɔde odwennini a ɔto so abien no, nsamhyɛ afɔre dwennini no bae, na Aaron ne ne mma no de wɔn nsa guu odwennini no atifi. 23Na okum no, na Mose faa ne mogya no bi de kaa Aaron aso nifa ano ne ne nsa nifa kokurobeti ne ne nan nifa kokurobeti ano. 24Na ɔde Aaron mma no bae, na Mose de mogya no bi kekaa wɔn aso nifa ano ne wɔn nsa nifa kokurobeti ne wɔn nan nifa kokurobeti ano; na Mose hwiee mogya no petee afɔremuka no so hyiae. 25Na ɔfaa srade no ne sradedua no ne srade a ɛwɔ ayamde no ho nyinaa ne mmerɛbo so ntontan no ne asaabo abien no ne ɛho srade ne ɔsrɛ nifa no, 26na ɔfaa apiti kɛntɛn a esi AWURADE anim no mu apiti tetare biako ne ngo abodoo tetare biako ne ɔfam biako de guu srade no ne ɔsrɛ nifa no so, 27na ɔde ne nyinaa hyɛɛ Aaron ne ne mma no nsa, na ohim yɛɛ ohim afɔre, AWURADE anim. 28Na Mose gyee wɔn nsam, na ɔtoo mu gya wɔ afɔremuka no so wɔ ɔhyew afɔre no so de yɛɛ nsamhyɛ afɔre a eyi hua huamhuam: ɛyɛ ogya afɔre a wɔbɔ maa AWURADE. 29Na Mose faa nsamhyɛ afɔre dwennini no yan no, na ohim yɛɛ ohim afɔre, AWURADE anim; ɛyɛɛ Mose dea, sɛnea AWURADE hyɛɛ Mose no.
30Na Mose faa ɔsra ngo no bi ne afɔremuka no so mogya no bi de petee Aaron ne ne ntade ne ne mma ne ne mma ntade nyinaa so de dwiraa Aaron ne ne ntade ne ne mma ne ne mma ntade no. 31Na Mose ka kyerɛɛ Aaron ne ne mma no sɛ: Monnoa nam no ahyiae ntamadan no ano, na munni no hɔ ara, ɛne nsamhyɛ afɔre kɛntɛn no mu abodoo no, sɛnea mehyɛe sɛ Aaron ne ne mma nni no. 32 Na nam ne abodoo no mu nea ɛbɛka no, momfa ogya nhyew. 33Na mummfi ahyiae ntamadan no ano nnansɔn, nkosi da a mo nsamhyɛ nna no bewie du, efisɛ nnansɔn na wɔde rehyɛ mo asɔfo. 34Sɛnea wɔreyɛ nnɛ da yi no, AWURADE na ɔhyɛe sɛ wɔnyɛ mfa mpata mma mo. 35Na montena ahyiae ntamadan no ano awia ne anadwo nnansɔn, na monwɛn sɛnea AWURADE ahyɛ no, na moanwuwu; na saa na wɔahyɛ me. 36Na Aaron ne ne mma no dii nsɛm a AWURADE nam Mose so hyɛe no nyinaa so.",https://www.bible.com/bible/3440/LEV.8.RATB
LEWITIKƆS 9,"Wɔde Aaron asɔfodi adwuma hyɛ no nsa
1 Na da a ɛto so awotwe no Mose frɛɛ Aaron ne ne mma no ne Israel mpanyimfo, 2na ɔka kyerɛɛ Aaron sɛ: Fa nantwi ba a wode bɛyɛ bɔne ho afɔre ne odwennini a wode bɛyɛ ɔhyew afɔre, wonni mu, na fa bra AWURADE anim. 3Na Israelfo no nso, kasa kyerɛ wɔn sɛ: Momfa ɔpapo mmɛyɛ bɔne ho afɔre, ne nantwi ba ne oguanten ba a wɔadi afe a wodi mu mmɛyɛ ɔhyew afɔre, 4ne nantwinini ne odwennini mmɛyɛ asomdwoe afɔre, na wɔmfa mmɔ afɔre, AWURADE anim, ne aduan afɔre a wɔagu so ngo, efisɛ ɛnnɛ na AWURADE beyi ne ho akyerɛ mo. 5Na wɔde nea Mose hyɛe no baa ahyiae ntamadan no anim, na asafo no nyinaa twiw bae begyinaa AWURADE anim. 6Na Mose kae sɛ: Eyi ne asɛm a AWURADE hyɛe no, monyɛ, na AWURADE anuonyam nyi ne ho nkyerɛ mo. 7 Na Mose ka kyerɛɛ Aaron sɛ twiw bɛn afɔremuka no ho, na bɔ wo hyew afɔre ne wo bɔne ho afɔre, na pata ma wo ho ne ɔman no; na fa ɔman no ayɛyɛde bra, na pata ma wɔn, sɛnea AWURADE hyɛe no.
8Na Aaron twiw bɛn afɔremuka no ho, na okum ne bɔne ho afɔre nantwi ba no. 9Na ne mma no de mogya no kɔmaa no, na ɔde ne nsatea bɔɔ mogya no mu de kekaa afɔremuka no mmɛn ho, na ohwiee mogya no petee afɔremuka no ase. 10 Na bɔne ho afɔre no mu srade ne asaabo ne mmerɛbo so ntontan no, ɔtoo mu gya, afɔremuka no so, sɛnea AWURADE hyɛɛ Mose no. 11Na nam no ne nhoma no de, ɔde gya hyewee nsra no akyi.
12 Na okum ɔhyew afɔre aboa no nso, na Aaron mma no de mogya no brɛɛ no, na ohwie petee afɔremuka no so hyiae. 13Na wɔde ɔhyew afɔre no asinasin ne ne tiri no brɛɛ no, na ɔhyewee afɔremuka no so. 14Na ɔhohoroo ayamde ne nnyawa no ho, na ɔhyewee ɔhyew afɔre a ɛwɔ afɔremuka no so no so.
15Ɛnna ɔde ɔman no afɔre no bae, na ɔfaa bɔne ho afɔre papo a ɔyɛ ɔman no de no kum no de bɔɔ bɔne ho afɔre sɛ kan de no. 16Na ɔde ɔhyew afɔre no bae, na ɔbɛyɛɛ no sɛnea yɛbea te no. 17Na ɔde aduan afɔre no bae, na ɔfaa emu nsa ma hyewee afɔremuka no so kaa anɔpa ɔhyew afɔre no ho. 18Ɛnna okum nantwinini ne odwennini a ɛyɛ ɔman no asomdwoe afɔre no, na Aaron mma no de mogya no brɛɛ no, na ohwie petee afɔremuka no so hyiae. 19Na nantwinini ne odwennini no srade no, sradedua no ne nea ɛkata asaabo ho no ne mmerɛbo so ntontan no, 20wɔde srade no nyinaa guu ɔyan no so, na wɔhyew srade no afɔremuka no so. 21 Na ɔyan no ne ɔsrɛ nifa no, Aaron him de yɛɛ ohim afɔre AWURADE anim, sɛnea Mose hyɛe no. 22 Ɛnna Aaron maa ne nsa so kyerɛɛ ɔman no, na ohyiraa wɔn. Na ɔbɔɔ bɔne ho afɔre, ɔhyew afɔre ne asomdwoe afɔre wiei no, osianee.
23 Na Mose ne Aaron hyɛn ahyiae ntamadan no mu; na wofii adi no, wohyiraa ɔman no. Ɛnna AWURADE anuonyam yii ne ho kyerɛɛ ɔman no nyinaa.
24 Na ogya fii AWURADE anim bɛhyew afɔremuka no so ɔhyew afɔre ne srade no. Na ɔman no nyinaa hui, na wɔde anigye huroe, na wɔde wɔn anim butubutuw fam.",https://www.bible.com/bible/3440/LEV.9.RATB
LEWITIKƆS 10,"Nadab ne Abihu ho asɛm
1Na Aaron mma Nadab ne Abihu fofaa wɔn gyasɔ ade, na wɔde ogya guguu mu, na wɔde aduhuam guguu so, na wɔde ananagya a ɔnhyɛɛ wɔn ho mmara baa AWURADE anim. 2 Na ogya fii AWURADE anim bɛhyew wɔn, na wowuwui AWURADE anim. 3 Na Mose ka kyerɛɛ Aaron sɛ ɛno ne nea AWURADE kae sɛ: Wɔn a wotwiw bɛn me no mu na mɛyɛ me ho kronkron, na ɔman no nyinaa anim na mɛhyɛ me ho anuonyam. 4 Na Aaron yɛɛ komm. Ɛnna Mose frɛɛ Aaron n'agya nuammarima Usiel mma Misael ne Elsafan bae, na ɔka kyerɛɛ wɔn sɛ: Muntwiw mmɛn, na mommɛsoa mo nuanom no mfi kronkronbea anim nkɔ nsra no akyi. 5Na wotwiw bae bɛsoaa wɔn, wɔn ntade mu de wɔn kɔɔ nsra no akyi sɛnea Mose kae no. 6 Na Mose ka kyerɛɛ Aaron ne ne mma Eleasar ne Itamar sɛ: Mommpɛsɛw mo ti, na munnsunsuane mo ntade mu, na moanwuwu, na abufuw amma asafo no nyinaa so, nanso mo nuanom, Israel fi nyinaa, nsu wɔn a AWURADE de ogya ahyew wɔn yi. 7Na mummfi ahyiae ntamadan no ano nso, na moanwuwu, efisɛ AWURADE sra ngo no wɔ mo so. Na wɔyɛɛ sɛnea Mose kae no.
8Na AWURADE kasa kyerɛɛ Aaron sɛ: 9 Wo ne wo mma nyinaa, ansa na mobɛhyɛn ahyiae ntamadan no mu no, monnnom bobesa anaa nsa bi, na moanwuwu. Ɛnyɛ daa ahyɛde, mo awo ntoatoaso nyinaa mu, 10na moahu ade kronkron ne ade a ɛnyɛ kronkron, ne ade a ɛho tew, ne nea ɛho ntew, ntam nsonoe, 11na moakyerɛkyerɛ Israelfo ahyɛde a AWURADE nam Mose so ka kyerɛɛ wɔn nyinaa.
12Na Mose kasa kyerɛɛ Aaron ne ne mma Eleasar ne Itamar a wɔkae no sɛ: Momfa AWURADE gya afɔre mu aduan afɔre a ɛkae no, na munni no apiti, afɔremuka no ho, efisɛ ɛyɛ akronkronne mu adekronkron. 13 Munni no nea ɛhɔ yɛ kronkron, na ɛyɛ AWURADE gya afɔre ho kyɛfa ma wo ne wo mma, efisɛ saa na wɔahyɛ me. 14 Na ohim yan no ne ɛsoma srɛ no, munni no nea ɛhɔ tew, wo ne wo mmammarima ne wo mmabea nyinaa, efisɛ ɛyɛ wo kyɛfa ne wo mma kyɛfa a wɔde ama mo afi Israelfo asomdwoe afɔre mu. 15Ɛsoma srɛ ne ohim yan no na wɔmfa nka srade a wɔhyew no ho mmra, na wonhim no ohim afɔre, AWURADE anim, na ɛnyɛ wo de ne wo mma de nyɛ daa kyɛfa, sɛnea AWURADE hyɛe no.
16Na bɔne ho afɔre papo no, Mose hwehwɛɛ no brɛɛ ara, nso na wɔahyew no dedaw. Na ne bo fuw Aaron mma Eleasar ne Itamar a wɔkae no, na ɔkae sɛ: 17Ɛdɛn nti na moanni bɔne ho afɔre no wɔ kronkronbea hɔ? Efisɛ ɛyɛ akronkronne mu ade kronkron, na ɛno na wɔde ama mo, sɛ monsoa asafo no mmusu no, na mompata mma wɔn, AWURADE anim. 18 Hwɛ, wɔamfa ne mogya no amma kronkronbea dan no mu. Anka ɛsɛ sɛ mudi no kronkronbea hɔ, sɛnea mehyɛɛ mo no. 19Na Aaron kasa kyerɛɛ Mose sɛ: Hwɛ, ɛnnɛ a wɔde wɔn bɔne ho afɔre ne wɔn hyew afɔre aba AWURADE anim, na ade a ɛte sɛɛ abɛto me yi; na sɛ midi bɔne ho afɔre nnɛ a, ɛbɛsɔ AWURADE ani anaa? 20Na Mose tee no, ne koma tɔɔ ne yam.",https://www.bible.com/bible/3440/LEV.10.RATB
LEWITIKƆS 11,"Mmoa a wonni ne nea wonnni
1 Na AWURADE kasa kyerɛɛ Mose ne Aaron see wɔn sɛ: 2 Monkasa nkyerɛ Israelfo sɛ: Eyinom ne mmoa a munni wɔ asase so mmoa nyinaa mu: 3Ntɔteboa mu wɔn a wɔwɔ tɔte a emu apae na wɔn tɔte mu apae koraa, na wopuw nea wɔadi wesaw no, ɛno na munni. 4Eyinom nko na munnni, wɔn a wopuw wesaw anaa wɔn tɔte mu apae mu: yoma, efisɛ opuw wesaw de, nanso ne tɔte mu mpae, enti ne ho ntew mma mo; 5ne atwaboa, efisɛ opuw wesaw de, nanso ne tɔte mu mpae, ne ho ntew mma mo; 6ne adanko, efisɛ opuw wesaw de, nanso ne tɔte mu mpae, ne ho ntew mma mo; 7ne prako efisɛ ne tɔte mu apae koraa de, nanso ompuw nwesaw, ne ho ntew mma mo. 8Munnni wɔn nam, na monnka wɔn afunu; wɔn ho ntew mma mo.
9Eyi ne nea munni nea ɛwɔ nsu mu nyinaa mu: Nea ɛwɔ ntɛtɛw ne abon, nsu mu, ɛpo ne nsuwansuwa mu, ɛnonom na munni. 10Na biribiara a enni ntɛtɛw ne abon, ɛpo ne nsuwansuwa mu, ade a ɛwɔ nsu mu nyinaa nkwa wɔ mu; nyɛ akyide mma mo. 11Na ɛnyɛ mo akyide, munnni wɔn nam, na wɔn afunu nso, munkyi. 12Ade biara a enni ntɛtɛw ne abon nsu mu no yɛ mo akyide.
13Na eyinom na munkyi ntuboa mu; munnni wɔyɛ akyide, ɔkɔre ne ɔkɔrebia ne asu so kɔre, 14ne ɔkom ne asansa, sɛnea wɔn su te, 15anene ahorow nyinaa, 16sohori, patukɛse, ɛpo so asomfena ne akoroma, sɛnea wɔn su te, 17ne patubiaa, ɛpo so anene, patukɛse, 18bakanoma, pokupoku, opete, 19asukɔnkɔn, asukɔnkɔn ahorow, asuakwaa ne ampan. 20Ntuboa nyinaa a wɔnantew nan anan anan so nyinaa nyɛ akyide mma mo. 21Nanso eyinom na munni ntuboa a wɔnantew nan anan anan so nyinaa mu, wɔn a wɔwɔ aprɛw abien wɔ wɔn nan so a wɔde huruhuruw asase so no; 22wɔn mu nea munni ni: Mmoadabi ahorow, abirinkran ahorow, atutuafuru ahorow, mmɛbɛw ahorow. 23Na ntuboa manyamanya a wɔwɔ nan anan anan nyinaa yɛ akyide ma mo. 24 Na eyinom na mode begu mo ho fi; obiara a ɔka wɔn funu no ho ntew kosi anwummere. 25Na obiara a ɔsoa wɔn funu ho biribi no, ɔnhoro ne ntade, efisɛ ne ho ntew ara kosi anwummere. 26Ntɔteboa a wɔn tɔte mu apae, nanso emu nwie pae na wompuw nwesaw no nyinaa ho ntew mma mo; obiara a ɔka wɔn no, ne ho ntew. 27Na mmoa a wɔnam nan anan anan so nyinaa mu wɔn a wɔnam wɔn nsa ne wɔn nan mu no, wɔn ho ntew mma mo; obiara a ɔka wɔn funu no ho ntew kosi anwummere. 28Na nea ɔsoa wɔn funu bi no nhoro ne ntade, na ne ho ntew kosi anwummere; wɔn ho ntew mma no.
29Na mmoa a wɔwea asase so mu wɔn a wɔn ho ntew mma mo ni: Kɔkɔbo, akura, aketew ahorow, 30ɔdan-ne-na, ɔmampam, ɔketew, sare so ketew ne ɔbosomaketew. 31Eyinom ne wɔn a wɔn ho ntew mma mo, mmoa a wɔwea nyinaa mu; sɛ wowu a, obiara a ɔka wɔn no ho ntew kosi anwummere. 32Na ade biara a wɔn mu bi awu atɔ so no, ɛho ntew: dua ade biara oo, atade oo, nhoma oo, awere oo, ade biara a wɔde yɛ adwuma; wɔmfa nhyɛ nsu mu, na ɛho ntew kosi anwummere ansa na ɛho atew. 33Na kuku biara a wɔn mu bi bɛhwe mu no, nea ɛwɔ mu nyinaa ho ntew, na kuku no nso mommɔ no. 34Aduan a wodi biara a nsu no bi begu mu no ho ntew, na anonne biara a wɔnom wɔ ade biara a ɛte saa mu no ho ntew. 35Na ade biara a wɔn funu ho biribi bɛhwe so, ɛho ntew; fononoo oo, muka oo, wɔmmubu: ɛho ntew, na mummu no sɛ ɛho ntew. 36Nanso nsuaniwa anaa abura a nsu wom de, ɛho tew ara; na biribiara a ɛka wɔn funu na ɛho ntew. 37Na sɛ wɔn funu ho biribi hwe kuade a wodua biara so a, ɛho tew; 38na sɛ wɔde nsu gu kuade no so na wɔn funu ho biribi hwe so a, ɛho ntew mma mo. 39Na sɛ mmoa a mudi no bi wu a, nea ɔka ne funu no ho ntew kosi anwummere. 40 Na nea odi ne funu no bi no nhoro ne ntade, na ne ho ntew kosi anwummere; na nea ɔsoa ne funu no nhoro ne ntade, na ne ho ntew kosi anwummere.
41Na ade biara a ɛwea fam yɛ akyide, munnni. 42Ade biara a ɛnam yafunu so ne ade biara a ɛnam nan anan so kosi ade biara a ɛwɔ nan bebree so, wɔn a wɔwea fam nyinaa mu no, munnni, efisɛ ɛyɛ akyide. 43Munnhura mo kra ho, mmoa a wɔwea no biara ho, na monnyɛ mo ho fi a ɛmma mo ho ntew wɔ wɔn ho. 44 Na mene AWURADE mo Nyankopɔn, enti montew mo ho na monyɛ kronkron, efisɛ meyɛ kronkron; enti mommma mo kra ho nnkum ade biara a ɛwea a ɛtwe ne ho ase no ho. 45 Na mene AWURADE a miyii mo Misraim asase so sɛ mɛyɛ mo Nyankopɔn no; enti monyɛ kronkron, efisɛ meyɛ kronkron. 46Eyi ne ntɔteboa ne ntuboa ne aboa biara a ɛwɔ nsu mu ne mmoa a wɔwea fam nyinaa ho mmara, 47sɛ wɔmfa mpae ade a ɛho ntew ne nea ɛho tew mu, ne mmoa a wodi ne mmoa a wonni mu.",https://www.bible.com/bible/3440/LEV.11.RATB
LEWITIKƆS 12,"Awo akyi ahodwira
1Na AWURADE kasa kyerɛɛ Mose sɛ: 2 Kasa kyerɛ Israelfo no sɛ: Sɛ ɔbea bi nyinsɛn na ɔwo ɔbabanin a, ne ho ntew nnansɔn sɛ n'asabu nna mu a ne ho ntew no. 3 Na da a ɛto so awotwe no, wontwa abofra no twetia. 4Na ɔntena ntannan mu adaduasa abiɛsa n'ahodwira mogya mu; ɔnnka adekronkron biara na ɔmmma kronkronbea hɔ kosi sɛ n'ahodwira nna bewie du. 5Na sɛ ɔwo ɔbea a, ne ho ntew adapɛn abien sɛ n'asabu nna mu, na ɔntena ntannan mu adaduosia asia n'ahodwira mogya mu.
6 Na sɛ ahodwira nna no wie du ma ɔbabanin anaa ɔbabea no a, ɔmfa oguanten ba a wadi afe a wɔde bɛbɔ ɔhyew afɔre, ne aborɔnoma ba anaa aturukuku a wɔde bɛbɔ bɔne ho afɔre mmra ahyiae ntamadan no ano mmɛma ɔsɔfo no. 7Na ɔmfa mmra AWURADE anim, na ɔmpata mma no, na ne ho ntew mfi ne mogya gugu no mu. Eyi ne mmara a ɛda hɔ ma ɔbea a wawo ɔbabarima anaa ɔbabea no. 8 Na sɛ ne nsa anso ade a edu oguan ba no ano a, ɔmfa nturukuku abien anaa mmorɔnoma mma abien mmra mmɛma, biako nyɛ ɔhyew afɔre, na biako nso nyɛ bɔne ho afɔre, na ɔsɔfo no mpata mma no, na ne ho ntew.",https://www.bible.com/bible/3440/LEV.12.RATB
LEWITIKƆS 13,"Kwata ho mmara
1 Na AWURADE kasa kyerɛɛ Mose ne Aaron sɛ: 2Sɛ biribi ba onipa honam were mu, sɛ ɔsoa oo, ntwintwamee oo, atape oo, na edidi ne honam were mu yɛ kwata ntotowee a, wɔmfa no mmrɛ ɔsɔfo Aaron anaa ne mma, asɔfo no mu biako. 3 Na sɛ ɔsɔfo no hwɛ ɔhonam were mu ntotowee no, na ntotowee no so nwi adan fitaa, na ntotowee no atotɔ mu asen ne honam were no a, ɛyɛ kwata ntotowee; na ɔsɔfo no hwɛ no a, ommu no nea ne ho ntew. 4Na sɛ ɛyɛ ne honam were mu atape fitaa, na sɛ wɔhwɛ na ɛntotɔɔ mu nsen ne were no, na ɛso nwi nnan fitaa a, ɛnne ɔsɔfo no nto ɔyarefo no mu nnansɔn. 5Na ɛda a ɛto so ason no, ɔsɔfo no nhwɛ, na sɛ ohu sɛ ntotowee no te nea ɛte na ɛnyerɛwee ne were mu a, ɔsɔfo no nto no mu nnansɔn bio. 6Na sɛ ɔsɔfo no hwɛ no da a ɛto so ason no bio, na sɛ ntotowee no ani adum na ɛntrɛwee ne were mu a, ɔsɔfo no mmu no sɛnea ne ho tew, ɛyɛ ntwintwamee; na ɔnhoro n'atade na ne ho ntew. 7Nanso ɔde ne ho akɔkyerɛ ɔsɔfo wɔ n'ahotew ho no akyi no, ntwintwamee no yerɛw ne were mu a, wɔmma ɔsɔfo no nhwɛ no bio; 8na sɛ ɔsɔfo no hwɛ, na hwɛ, ntwintwamee no ayerɛw were no mu a, ɔsɔfo no mmu no nea ne ho ntew; ɛyɛ kwata.
9Sɛ kwata ntotowee wɔ onipa bi ho a, wɔmfa no mmrɛ ɔsɔfo no. 10Na sɛ ɔsɔfo no hwɛ, na hwɛ, ɔsoa fitaa bi wɔ were no mu a adan nwi no fitaa, na anammono repuw nsoae no mu a, 11ɛyɛ kwata dedaw a ɛwɔ ne honam were mu, na ɔsɔfo no mmu no sɛ ne ho ntew; ɔnnto no mu; na ne ho ntew. 12Na sɛ kwata no apue afi were mu akata ɔyarefo no honam nyinaa fi n'atifi kosi ne nan ase, baabiara a ɔsɔfo no aniwa bɛhwɛ, 13na ɔsɔfo no hwɛ, na hwɛ, kwata no akata ne honam nyinaa so a, ommu ɔyarefo no sɛ ne ho tew; ne ho nyinaa adan fitaa a, ne ho tew. 14Nanso bere biara a wobehu ne ho anammono no no, ne ho ntew. 15Na sɛ ɔsɔfo no hwɛ anammono no a, ommu no nea ne ho ntew; anammono no ho ntew, ɛyɛ kwata. 16Na sɛ anammono no san dan fitaa, na ɔba ɔsɔfo no nkyɛn, 17na ɔsɔfo no hwɛ, na sɛ ntotowee no adan fitaa a, ɛnne, ɔsɔfo no mmu no nea ne ho tew; ne ho atew.
18Sɛ pobia si obi honam were mu na ewu, 19na ɔsoa fitaa bi anaa atape fitaa a ɛbere ba pobia no ananmu a, wɔmma ɔsɔfo no nhwɛ. 20Na sɛ ɔsɔfo no hwɛ, na sɛ ɛhɔ atotɔ mu asen were no na emu nwi adan fitaa a, ɔsɔfo no mmu no nea ne ho ntew; ɛyɛ kwata ntotowee, apue wɔ pobia no mu. 21Na sɛ ɔsɔfo no hwɛ, na sɛ nwi fitaa bi nni mu, na ɛntotɔɔ mu nsen were no na ani dum a, ɔsɔfo no nto no mu nnansɔn; 22na sɛ ɛyerɛw were no mu a, ɔsɔfo no mmu no nea ne ho ntew: ɛyɛ ntotowee. 23 Na sɛ atape no te nea ɛte na ɛnyerɛwee a, ɛyɛ pobia no bon, na ɔsɔfo no mmu no nea ne ho tew.
24Anaasɛ ogya kuru bi ba ɔhonam were no mu, na kuru no so bon puduw yɛ atape a ɛhoa fitaa na emu gyigye anaasɛ ɛhoa fitaa, 25na sɛ ɔsɔfo no hwɛ, na sɛ atape no mu nwi adan fitaa na wɔhwɛ a atotɔ mu asen were no a, ɛyɛ kwata, na apue ogya kuru no mu, na ɔsɔfo no mmu no nea ne ho ntew, ɛyɛ kwata ntotowee. 26Na sɛ ɔsɔfo no hwɛ, na sɛ nwi fitaa nni atape no mu, na ɛntotɔɔ mu nsen were no, na ani dum a, ɔsɔfo no nto no mu nnansɔn. 27Na da a ɛto so ason no, ɔsɔfo no hu sɛ ayerɛw were no mu a, ɔsɔfo no mmu no nea ne ho ntew: ɛyɛ kwata ntotowee. 28 Na sɛ atape no te nea ɛte na ɛnyerɛwee were no mu na ani dum a, ɛyɛ ɔsoa a ogya kuru no asoa, na ɔsɔfo no mmu no nea ne ho tew; na ɛyɛ ogya kuru no bon.
29Na ɔbarima anaa ɔbea bi, sɛ biribi tɔ n'atifi anaa ne bogyesɛ mu, 30na ɔsɔfo no hwɛ ntotowee no, na sɛ atɔ mu asen were no, na nwi kɔkɔɔ nhweanhweaa wɔ mu a, ɔsɔfo no mmu no sɛnea ne ho ntew; ɛyɛ ntutui, ɛyɛ eti anaa bogyesɛ mu kwata. 31Na ɔsɔfo no hwɛ ntutui ntotowee no, na sɛ ɛhɔ ntɔɔ mu nsen were no, na nwi tuntum nso nni mu a, ɔsɔfo no nto nea ntutui atotow no no mu nnansɔn. 32Na sɛ ɔsɔfo no hwɛ ɔyarefo no da a ɛto so ason no, na sɛ ntutui no nyerɛwee na nwi kɔkɔɔ mmaa mu, na ntutui no ntɔɔ mu nsen were no a, 33onyi ne ho nwi na onnyi ntutui no so, na ɔsɔfo no nto nea ntutui ayɛ no no mu nnansɔn bio. 34Na sɛ ɔsɔfo no hu ntutui no da a ɛto so ason no, na sɛ ntutui no nyerɛwee were no mu na ɛhɔ ntɔɔ mu nsen were no a, ɛnne, ɔsɔfo no mmu no nea ne ho tew; na ɔnhoro ne ntade na ne ho atew. 35Na sɛ ɛno akyi ntutui no yerɛw, 36na ɔsɔfo no hwɛ no, na sɛ ntutui no ayerɛw were no mu a, ɔsɔfo no nnhwehwɛ nwi kɔkɔɔ no; ne ho ntew. 37Na sɛ ohu ntutui no sɛ ɛte nea ɛte na nwi tuntum afuw mu a, na ntutui no awu; ne ho tew, na ɔsɔfo no mmu no nea ne ho tew.
38Na ɔbarima anaa ɔbea, sɛ atape fitaa ba wɔn honam were mu, 39na ɔsɔfo no hwɛ, na sɛ atape a ani dum fitaa wɔ wɔn honam were mu a, ɛyɛ yam a ayerɛw were mu; ne ho tew.
40Na sɛ ɔbarima bi ti pa a, ɔyɛ tipae; ne ho tew. 41Na sɛ ne mpampam anim fam na apa a, ɔyɛ tipae; ne ho tew. 42Na sɛ biribi fitaa a ɛbere tow ne tipae no mu anaasɛ ne mpampam pae no mu a, ɛyɛ kwata a ɛrepue ne tipae anaa ne mpampam pae no mu. 43Na sɛ ɔsɔfo no hwɛ, na sɛ ntotowee fitaa a ɛbere asoa ne tipae no anaa ne mpampam pae no mu a ɛte sɛ ɔhonam were mu kwata a, 44ɔyɛ ɔkwatani; ne ho ntew; obu na ɔsɔfo no mmu no nea ne ho ntew; ne ti so na ne ntotowee no wɔ.
45Na ɔkwatani a ɔyare no wɔ ne ho no nsunsuane ne ntade mu, na ɔmpɛsɛw ne ti, na ɔnkata n'ano, na ɔnteɛm sɛ: Me ho ntew, me ho ntew! 46 Nna dodow a ɔyare no wɔ ne ho no, ɔtew na ne ho ntew; ne nko na ɔntena, na nsra no akyi na ɔntena.
47Na sɛ kwata ntotowee wɔ atade bi mu, sɛ ɛwɔ okuntutam anaa asaawatam, 48anaa nsa anaa mfa a wɔde nwene asaawatam anaa kuntutam anaa nhoma anaa ade biara a wɔde nhoma ayɛ mu, 49na sɛ ntotowee no biri anaasɛ ɛbere ntama anaa nhoma no anaa nsa anaa mfa no anaa ade biara a wɔde nhoma ayɛ mu a, ɛyɛ kwata ntotowee, wɔmma ɔsɔfo no nhwɛ. 50Na sɛ ɔsɔfo no hwɛ ntotowee no a, ɔnto ade a ntotowee no wom no mu nnansɔn. 51Na ɛda a ɛto so ason no, ohu sɛ ntotowee no ayerɛw atade no anaa nsa anaa mfa anaa nhoma no anaa biribiara a wɔde nhoma ayɛ no mu a, na ntotowee no yɛ kwata a ɛsɛe ade; ɛho ntew. 52Na ɔnhyew ntama no, sɛ nsa no anaa mfa no oo, anaa kuntu anaa asaawa anaa nhoma ade biara mu na ntotowee no wɔ oo, efisɛ ɛyɛ kwata a ɛsɛe ade.
53Na sɛ ɔsɔfo no hwɛ, na sɛ ntotowee no ntrɛwee atade no mu wɔ nsa anaa mfa anaa nhoma ade biara mu a, 54ɔsɔfo no nhyɛ na wɔnhoro ade a ntotowee no wɔ mu no, na ɔnto mu nnansɔn bio. 55Na ntotowee no horo akyi no ɔsɔfo no hwɛ, na sɛ ntotowee no ani nsakrae na ɛnyerɛwee nso a, ɛho ntew, wɔmfa ogya nhyew; ani akukuw oo, akyi akukuw oo, ɛyɛ nwewee.
56Na sɛ ne horo akyi no ɔsɔfo no hwɛ, na sɛ ntotowee no ani dum a, ɔntew mfi ntama no anaa nsa anaa mfa no mu. 57Na sɛ wohu bio, ntama no mu, wɔ nsa anaa mfa anaa nhoma ade biara mu a, ɛyɛ kwata a ɛrepue, wɔmfa ogya nhyew nea ntotowee no wɔ mu no. 58Na ntama no, mfa anaa nsa anaa nhoma ade biara a wobɛhoro na ntotowee no befi mu no, wɔnhoro bio na ɛho atew.
59Eyi ne mmara a ɛda hɔ ma kwata ntotowee, kuntutam anaa asaawatam anaa nsa anaa mfa anaa nhoma ade biara mu, na wɔde abu no ade a ɛho tew anaa ade a ɛho ntew.",https://www.bible.com/bible/3440/LEV.13.RATB
LEWITIKƆS 14,"Akwatafo ahodwira
1Na AWURADE kasa kyerɛɛ Mose sɛ: 2 Eyi ne mmara a ɛda hɔ ma ɔkwatani, ɛda a wobu no sɛ ne ho atew no. Wɔmfa no mmrɛ ɔsɔfo no, 3na ɔsɔfo no mfi adi nkɔ nsra no akyi; na sɛ ɔsɔfo no hwɛ, na sɛ kwata ntotowee no asa ɔkwatani no ho a, 4ɔsɔfo no nhyɛ mma wɔmfa nnomaa a wɔn ho tew abien animono ne kyeneduru dua ne adidi ne adwerɛ mma nea wɔbɛtew ne ho no mmra. 5Na ɔsɔfo no nhyɛ mma wonkum nnomaa no mu biako, asanka bi mu, mmasu so. 6Na anomaa nikanfo no de, ɔmfa no ne kyeneduru dua no ne adidi ne adwerɛ no, na ɔmfa ne nyinaa ne anomaa nikanfo no mmɔ anomaa a wɔakum no mmasu so no mogya mu, 7 na ɔmfa mpete nea abɛtew ne ho afi ne kwata ho no so mpɛn asɔn, na ɔntew ne ho, na onnyaa anomaa nikanfo no mma ɔnkɔ wuram. 8 Na nea wɔatew ne ho no nhoro ne ntade na onyi ne nwi nyinaa koraa, na ɔmfa nsu nguare na ne ho atew; na ɛno akyi no, ɔmmra nsra no mu, nanso ɔntena ne ntamadan akyi nnansɔn. 9Na da a ɛto so ason no, onyi ne ho nwi nyinaa, ne ti ne ne bogyesɛ ne ne ntɔnka nwi nyinaa na onyi; na ɔnhoro ne ntade, na ɔmfa nsu nguare ne honam na ne ho atew.
10Na ɛda a ɛto so awotwe no, ɔmfa nguanten mma abien a wodi mu, ne oguammaabere biako a wadi afe a odi mu, ne aduan afɔre asikresam olonka abupɛn du mu abiɛsa a wɔde ngo afɔtɔw, ne ngo toaa ma biako mmra. 11Na ɔsɔfo a ɔtew ne ho no mfa ɔbarima a wɔretew ne ho no ne nneɛma no mmegyina AWURADE anim, ahyiae ntamadan no ano. 12Na ɔsɔfo no mfa nguanten no mu biako mmra, sɛ asodi ho afɔre, ne ngo toaa ma no, na onhim no ohim afɔre, AWURADE anim; 13 na onkum oguanten ba no nea wokum bɔne ho afɔre ne ɔhyew afɔre hɔ, nea ɛhɔ yɛ kronkron, efisɛ asodi ho afɔre no nso yɛ asɔfo no dea, te sɛ bɔne ho afɔre, ɛyɛ akronkronne mu adekronkron. 14 Na ɔsɔfo no mfa asodi ho afɔre mogya no bi nkeka nea wɔretew ne ho no aso nifa ne ne nsa nifa kokurobeti ne ne nan nifa kokurobeti ano. 15Na ɔsɔfo no mfa ngo toaa no mu bi nhwie ngu n'ankasa ne nsa benkum mu; 16 na ɔsɔfo no mfa ne nsatea nifa mmɔ ngo a ɛwɔ ne nsa benkum mu no mu, na ɔmfa ne nsatea nka ngo no bi mpete mpɛn asɔn, AWURADE anim; 17na ngo a ɛbɛka ne nsam no, ɔsɔfo no mfa bi nkeka nea wɔretew ne ho no aso nifa ne ne nsa nifa kokurobeti ne ne nan nifa kokurobeti ano, asodi ho afɔre mogya no so; 18na ngo a ɛbɛka ɔsɔfo no nsam no, onhwie ngu nea wɔretew ne ho no atifi, na ɔsɔfo no mpata mma no, AWURADE anim. 19Na ɔsɔfo no mmɔ bɔne ho afɔre no, na ɔmpata mma nea wɔretew ne ho afi ne ho fi mu no; na ɛno akyi no, onkum ɔhyew afɔre aboa no; 20na ɔsɔfo no nhyew ɔhyew afɔre ne aduan afɔre no afɔremuka no so, na ɔsɔfo no mpata mma no na ne ho atew.
21Na sɛ odi hia na ne nsa anso eyinom so a, ɛnne ɔmfa oguanten ba biako mmɛyɛ asodi ho afɔre nyɛ ohim afɔre mfa mpata mma no, ne aduan afɔre asikresam olonka abupɛn du mu biako a wɔde ngo afɔtɔw, ne ngo toaa ma, 22 ne nturukuku abien anaa mmorɔnoma mma abien a ne nsa bɛso so; biako nyɛ bɔne ho afɔre na biako nyɛ ɔhyew afɔre; 23na n'ahodwira da a ɛto so awotwe no, ɔmfa mmrɛ ɔsɔfo no ahyiae ntamadan no ano, AWURADE anim. 24Na ɔsɔfo no mfa asodi ho afɔre guanten ba no ne ngo toaa ma no, na onhim no ohim afɔre, AWURADE anim. 25Na onkum asodi ho afɔre guanten ba no, na ɔsɔfo no mfa asodi ho afɔre mogya no bi nkeka nea wɔretew ne ho no aso nifa ne ne nsa nifa kokurobeti ne ne nan nifa kokurobeti ano; 26na ɔsɔfo no mfa ngo no ngu n'ankasa ne nsa benkum mu, 27na ɔsɔfo no mfa ne nsatea nifa nka ngo a ɛwɔ ne nsa benkum mu no bi mpete mpɛn asɔn, AWURADE anim; 28na ɔsɔfo no mfa ngo a ɛwɔ ne nsam no bi nkeka nea wɔretew ne ho no aso nifa ne ne nsa nifa kokurobeti ne ne nan nifa kokurobeti ano, nea asodi ho afɔre no mogya no wɔ no; 29na ngo a ɛbɛka ɔsɔfo no nsam no onhwie ngu nea wɔretew ne ho no atifi mfa mpata mma no, AWURADE anim. 30Na ɔmfa nturukuku anaa mmorɔnoma mma a ne nsa bɛso so no mu biako, 31ade a ne nsa bɛso so no mu biako nyɛ bɔne ho afɔre, na biako nyɛ ɔhyew afɔre mpae aduan afɔre no so, na ɔsɔfo no mpata mma nea wɔretew ne ho no, AWURADE anim. 32Eyi ne mmara a ɛda hɔ ma nea kwata atotow no a ne nsa nso n'ahodwira ade so no.
Adan a wɔagu ho fi
33Na AWURADE kasa kyerɛɛ Mose ne Aaron sɛ: 34Sɛ mudu Kanaan asase a mede merema mo sɛ munni so no so, na sɛ mede kwata ntotowee metoto mo dibea asase no so fi bi ho a, 35 ɛnne ofi no wura no mmra mmɛka nkyerɛ ɔsɔfo no sɛ ɛyɛ me sɛ biribi a ɛte sɛ ntotowee wɔ me fi ho. 36Na ɔsɔfo no nhyɛ mma wonyi ofi no mu nneɛma mfi adi ansa na ɔsɔfo no nhyɛn mu nkɔhwɛ ntotowee no, na ofi no mu nneɛma nyinaa ho angu fi; na ɛno akyi no ɔsɔfo no nhyɛn mu nkɔhwɛ ofi no. 37 Na ɔsɔfo no hwɛ ntotowee no, na sɛ ntotowee no wɔ ofi no fasu ho, nkekae apopobibiri anaa akɔkɔɔ, na ani atotɔ mu asen ɔfasu no a, 38ɔsɔfo no mfi ofi no mu mmra ɔpon ano, na ɔnto ofi no mu nnansɔn. 39Na sɛ ɛda a ɛto so ason no, ɔsɔfo no san ba, na ɔbɛhwɛ, na sɛ ntotowee no ayerɛw ofi no fasu ho a, 40ɔsɔfo no mma wontutu abo a ntotowee no wɔ mu no ntow ngu kurow no akyi nea ɛhɔ ntew; 41na wɔnwerɛwerɛw ofi no mu nhyia, na wɔmfa dɔte a wɔwerɛwee no nkogu kurow no akyi nea ɛhɔ ntew. 42Na wɔmfa abo foforo nhyehyɛ abo no ananmu, na wɔmfa dɔte foforo mma ofi no ho.
43Na sɛ abo no tutu ne ofi no ho wewerɛw ne ɛho ma akyi no ntotowee no san bepue ofi no mu, 44na ɔsɔfo no ba na ɔbɛhwɛ, na sɛ ntotowee no ayerɛw ofi no mu a, ɛyɛ ofi no mu kwata a ɛsɛe ade; ɛho ntew. 45Enti onnwiriw ofi no ngu fam, n'abo ne ne mpuran ne ofi no ho dɔte nyinaa, na ɔnsesaw mfi adi nkɔ kurow no akyi nkogu nea ɛhɔ ntew. 46 Na nea ɔbɛkɔ ofi no mu nna a wɔato mu nyinaa mu no, ne ho ntew kosi anwummere, 47na nea ɔda ofie hɔ no nhoro ne ntade, na nea odidi ofie hɔ no nhoro ne ntade.
48Na sɛ ofi no ho ma akyi ɔsɔfo no ba bɛhwɛ, na sɛ ntotowee no nyerɛwee ofi no mu a, ɛnne ɔsɔfo no mmu ofi no sɛ ɛho tew, efisɛ ntotowee no asa. 49Na ɔmfa nnomaa abien ne kyeneduru dua ne adidi ne adwerɛ nnwira ofi no. 50 Na onkum nnomaa no mu biako asanka mu, mmasu so, 51na ɔmfa kyeneduru dua ne adwerɛ ne adidi ne anomaa animono no mmɔ anomaa a wɔakum no no mogya ne mmasu no mu, na ɔmfa mpete ofi no ho mpɛn asɔn, 52na ɔmfa anomaa no mogya ne mmasu ne anomaa animono no ne kyeneduru dua ne adwerɛ ne adidi no nnwira ofi no, 53 na onnyaa anomaa animono no kurow no akyi mma ɔnkɔ wuram, na ɔmpata mma ofi no, na ɛho atew. 54Eyi ne mmara a ɛda hɔ ma kwata ntotowee nyinaa ne ntutui, 55ne ntama ne ofi ho kwata, 56ne ɔsoa ne ntwintwamee ne atape, 57sɛ nkyerɛkyerɛ bere a ade ho ntew ne bere a ɛho tew mu; eyi ne kwata ho mmara.",https://www.bible.com/bible/3440/LEV.14.RATB
LEWITIKƆS 15,"Mmarima ahosen fi
1Na AURADE kasa kyerɛɛ Mose ne Aaron sɛ: 2 Monkasa nkyerɛ Israelfo no nse wɔn sɛ, ɔbarima biara sɛ ne ho sen gu a, n'ahosen no nti ne ho ntew. 3Na nea egu ne ho fi n'ahosen no mu ni: Sɛ n'ahosen fi ne honam anaasɛ n'ahosen ma ne honam ano siw a, ɛyɛ ne ho figu. 4Nnae biara a nea ne ho sen no bɛda so no ho ntew, na ade biara a ɔbɛtena so no ho ntew. 5Na nea ɔka ne nnae no nhoro ne ntade na ɔmfa nsu nguare, na ne ho ntew kosi anwummere; 6na nea ɔtena ade a nea ne ho sen no tenaa so no, ɔnhoro ne ntade na ɔmfa nsu nguare, na ne ho ntew kosi anwummere. 7Na nea ɔka nea ne ho sen no honam no, ɔnhoro ne ntade na ɔmfa nsu nguare na ne ho ntew kosi anwummere; 8na sɛ nea ne ho sen no fe ntasu gu nea ne ho tew so a, ɔnhoro ne ntade na ɔmfa nsu nguare, na ne ho ntew kosi anwummere. 9Na aboa so agua biara a ɔhosenfo no bɛtena so no ho ntew; na obiara a ɔka biribiara a ɛwɔ ɔhosenfo no ase no ho ntew kosi anwummere. 10Na nea ɔsoa saa ade no nhoro ne ntade na ɔmfa nsu nguare, na ne ho ntew kosi anwummere. 11Na obiara a ɔhosenfo no amfa nsu anhohoro ne nsa na ɔbɛka no no, ɔnhoro ne ntade na ɔmfa nsu nguare, na ne ho ntew kosi anwummere. 12 Na kuku a ɔhosenfo no bɛka no, wɔmmɔ, na dua ade biara de, wɔmfa nsu nhohoro ho.
13Na sɛ ɔhosenfo no ho tew fi n'ahosen no mu a, ɔnkan nnansɔn ngu n'ahofi so, na ɔnhoro ne ntade, na ɔmfa mmasu nguare ne honam, na ne ho atew. 14 Na da a ɛto so awotwe no, ɔmfa nturukuku abien anaa mmorɔnoma mma abien mmra AWURADE anim, ahyiae ntamadan no ano, na ɔmfa mma ɔsɔfo no. 15Na ɔsɔfo no mfa biako nyɛ bɔne ho afɔre, na biako no nso ɔmfa nyɛ ɔhyew afɔre, na ɔsɔfo no mpata mma no AWURADE anim mfi n'ahosen no mu.
16 Na sɛ ɔbarima bi ahoboa fi no mu a, ɔmfa nsu nguare ne honam nyinaa, na ne ho ntew kosi anwummere. 17Na ntama biara anaa nhoma biara a ahoboa begu mu no, wɔmfa nsu nhoro, na ɛho ntew kosi anwummere. 18Na sɛ ɔbarima ne ɔbea da na ahoboa gu no a, wɔmfa nsu nguare na wɔn ho ntew kosi anwummere.
Mmea ahosen fi
19 Na ɔbea sɛ, ne ho sen na mogya fi ne honam mu gu a, ɔntena n'asabu mu nnansɔn, na obiara a ɔka no no ho ntew kosi anwummere. 20Na ade biara a ɔda so n'asabu mu no ho ntew, na ade biara a ɔtena so no ho ntew. 21Na obiara a ɔka ne nnae no, ɔnhoro ne ntade na ɔmfa nsu nguare, na ne ho ntew kosi anwummere; 22na obiara a ɔka ade biara a watena so no, ɔnhoro ne ntade na ɔmfa nsu nguare na ne ho ntew kosi anwummere; 23na sɛ biribi wɔ nnae no so anaasɛ ade a watena so no so a, obi ka a, ne ho ntew kosi anwummere. 24Na sɛ ɔbarima ne no da, na n'asabu ade no bi ka ne ho a, ne ho ntew nnansɔn, na ne nnae a ɔda so no nyinaa ho ntew.
25Na ɔbea, sɛ ne ho sen mogya gu nna pii, na ɛnyɛ n'asabu bere, anaasɛ ne ho sen tra n'asabu nna no a, ɛnne n'ahosen a ɛho ntew nna no nyinaa ne ho ntew te sɛ n'asabu nna mu. 26Ne nnae a ɔda so biara n'ahosen nna nyinaa mu nyɛ no sɛ n'asabu nnae, na ade biara a ɔtena so no ho ntew sɛ n'asabu mu de no. 27Na obiara a ɔde ne nsa ka nneɛma no ho ntew, na ɔnhoro ne ntade na ɔmfa nsu nguare, ne ho ntew kosi anwummere.
28Na sɛ ne ho tew fi n'ahosen no mu a, ɔnkan nnansɔn mfa, na ɛno akyi no ne ho atew. 29 Na da a ɛto so awotwe no, ɔmfa nturukuku abien anaa mmorɔnoma mma abien mmrɛ ɔsɔfo, ahyiae ntamadan no ano. 30Na ɔsɔfo no mfa biako mmɔ bɔne ho afɔre, na biako no ɔmfa mmɔ ɔhyew afɔre, na ɔsɔfo no mpata mma no, AWURADE anim, mfi n'ahosen a ɛho ntew no mu.
31Na momma Israelfo no nyi wɔn ho mfi wɔn fi mu, na wɔanwuwu wɔn fi mu sɛ wɔrekogu me tenabea a ɛwɔ wɔn mu no ho fi.
32Eyi ne mmara a ɛda hɔ ma nea ne ho sen ne nea ne ho nsu fi no mu gu ne ho fi, 33ne ɔbea a ne ho nyɛ no den n'asabu mu, ne nea ne ho sen, ɔbarima oo, ɔbea oo, ne ɔbarima a ɔne ɔbea a ne ho ntew bɛda.",https://www.bible.com/bible/3440/LEV.15.RATB
LEWITIKƆS 16,"Mpata Da
1 Na Aaron mma baanu no wu a wɔbaa AWURADE anim na wowui no akyi no, AWURADE kasa kyerɛɛ Mose, 2na ɔka kyerɛɛ no sɛ: Kasa kyerɛ wo nua Aaron sɛ, ɔnnhyɛn kronkronbea hɔ nnkɔ mmɔhɔɔ no akyi, mpata agua a ɛwɔ adaka no so no anim, bere nyinaa mu, na wanwu, efisɛ omununkum no mu na miyi me ho mekyerɛ, mpata agua no so. 3 Na eyi ne nea Aaron mfa nhyɛn kronkronbea hɔ, nantwininiforo a wɔde bɛbɔ bɔne ho afɔre, ne odwennini a wɔde bɛbɔ ɔhyew afɔre. 4 Ɔnhyɛ nwera atade kronkron no, na nwera ntwakoto nkata ne ho, na nwera abomu no mmɔ n'asen, na ɔmmɔ nwera abotiten no, ɛne ntade kronkron no; ɔmfa nsu nguare ne ho ansa na ɔnhyɛ. 5Na onnye Israel asafo no hɔ mpapo abien, na wɔmfa mmɔ bɔne ho afɔre, ne odwennini biako, na wɔmfa mmɔ ɔhyew afɔre. 6 Na Aaron mfa bɔne ho afɔre nantwinini a ɛyɛ ne de no mmra, na ɔmfa mpata mma n'ankasa ne ho ne ne fi. 7Na ɔmfa mpapo abien no mmegyina AWURADE anim, ahyiae ntamadan no ano. 8 Na Aaron mmɔ mpapo abien no so ntonto, AWURADE ntonto biako ne Asase ntonto biako. 9Na Aaron mfa ɔpapo a AWURADE ntonto bɔɔ no no mmra mmɛbɔ bɔne ho afɔre. 10Na ɔpapo a Asasel ntonto bɔɔ no no, ɔmfa no animono nnyina AWURADE anim mfa mpata mma no na wonkogyaa no nkɔ sare so mma Asasel.
11Na Aaron mfa bɔne ho afɔre nantwinini a ɛyɛ ne de no mmra mfa mpata mma n'ankasa ne ho ne ne fi, na onkum bɔne ho afɔre nantwinini a ɛyɛ ne de no. 12Na ɔmfa gyasɔ ade nnyansramma ma mfi afɔremuka no so, AWURADE anim, ne aduhuam a wɔasiw no fekɔfekɔ ne nsa abien ma, na ɔmfa nkɔ ntwamu mmɔhɔɔ no akyi; 13na ɔmfa aduhuam no ngu ogya no so, AWURADE anim, na aduhuam no wusiw nkata mpata agua a ɛwɔ Adanse no so no ho, na wanwu. 14Na ɔmfa nantwinini no mogya no bi, na ɔmfa ne nsatea nka mpete mpata agua no so anim fam, na ɔmfa ne nsatea nka mogya no bi mpete mpata agua no anim hɔ mpɛn asɔn.
15 Na onkum bɔne ho afɔre papo a ɔyɛ ɔman de no, na ɔmfa ne mogya nkɔ ntwamu mmɔhɔɔ no akyi, na ɔmfa mogya no nyɛ sɛnea ɔde nantwinini no mogya yɛe no, na ɔmfa mpete mpata agua no so ne mpata agua no anim, 16 na ɔmpata mma kronkronbea no Israelfo no afide, ne wɔn mmara a wɔto, ne wɔn bɔne nyinaa nti; na saa na ɔnyɛ mma ahyiae ntamadan a esi wɔn mu esiane wɔn afide no nti. 17Na onipa biara nntena ahyiae ntamadan no mu, bere a ɔhyɛn hɔ kɔpata kronkronbea no mu, kosi sɛ obefi adi a wapata ama n'ankasa ne ne fi ne Israelfo asafo nyinaa. 18 Na omfi adi mmra afɔremuka a esi AWURADE anim no ho, na ɔmpata mma no, na ɔmfa nantwinini no mogya no bi ne ɔpapo no mogya no bi nkeka afɔremuka no mmɛn ho nhyia, 19na ɔmfa ne nsatea nka mogya no bi mpete so mpɛn asɔn, na ɔntew ho nyɛ no kronkron mfi Israelfo no afide mu.
20Na sɛ ɔpata ma kronkronbea ne ahyiae ntamadan ne afɔremuka no wie a, ɔmfa ɔpapo animono no mmra. 21Na Aaron mfa ne nsa abien ngu ɔpapo animono no atifi, na ɔnka Israelfo no mfomso nyinaa ne wɔn mmarato nyinaa sɛ wɔn bɔne nyinaa te no ngu ɔpapo no so, na ɔmma ɔbarima bi a ɔwɔ hɔ nkogyaa no nkɔ sare so, 22na ɔpapo no nsoa wɔn mfomso nyinaa mfa nkɔ asase fo so, na onkogyaa ɔpapo no sare so.
23Na Aaron nhyɛn ahyiae ntamadan no mu, na onyi nwera atade a ɔhyɛ kɔɔ kronkronbea no, na onnyaw wɔ hɔ. 24Na ɔmfa nsu nguare ne ho, nea ɛhɔ yɛ kronkron, na ɔnhyɛ ne ntade na omfi adi nkɔbɔ ne hyew afɔre ne ɔman no hyew afɔre, na ɔmpata mma n'ankasa ne ho ne ɔman no. 25Na ɔnhyew bɔne ho afɔre srade no afɔremuka no so. 26Na nea ɔde ɔpapo no kɔe kogyaa no maa Asasel no nhoro ne ntade, na ɔmfa nsu nguare ne ho, na ɛno akyi ansa na ɔmmra nsra no mu. 27 Na bɔne ho afɔre nantwinini ne bɔne ho afɔre papo a wɔde wɔn mogya kɔɔ kronkronbea hɔ kɔpatae no, wɔmfa wɔn mfi nkɔ nsra no akyi, na wɔmfa ogya nhyew wɔn nhoma ne wɔn nam ne wɔn agyanan. 28Na nea ɔkɔ kɔhyewee no nhoro ne ntade na ɔmfa nsu nguare ne ho, na ɛno akyi ansa na ɔmmra nsra no mu.
29Na eyi nyɛ mo daa ahyɛde: ɔsram a ɛto so ason no da a ɛto so du no, mommrɛ mo ho ase, okuromani oo, ɔhɔho a ɔbɛsoɛ mo mu oo, monnyɛ adwuma biara. 30 Na da no na wɔpata ma mo de dwira mo, na mo ho atew afi mo bɔne nyinaa mu, AWURADE anim. 31Ɛnyɛ mo ɔhome mu homeda na mommrɛ mo ho ase; ɛyɛ daa ahyɛde. 32Na mpata no, ɔsɔfo a wɔasra no ngo a wɔde ahyɛ ne nsa sɛ onni sɔfo nsi n'agya ananmu no na ɔmpata, na ɔnhyɛ nwera ntade no, ntade kronkron no, 33na ɔmpata mma kronkronbea kronkron no, na ɔmpata mma ahyiae ntamadan ne afɔremuka no, na ɔmpata mma asɔfo no ne ɔman asafo mu no nyinaa. 34 Na eyi nyɛ mo daa ahyɛde, na wɔde apata ama Israelfo no afi wɔn bɔne nyinaa mu pɛnkoro daa afirihyia. Na Mose yɛe sɛnea AWURADE hyɛɛ no no.",https://www.bible.com/bible/3440/LEV.16.RATB
LEWITIKƆS 17,"Mmoa no kum
1Na AWURADE kasa kyerɛɛ Mose sɛ: 2Kasa kyerɛ Aaron ne ne mma ne Israelfo nyinaa, na ka kyerɛ wɔn sɛ: Eyi ne asɛm a AWURADE ahyɛ ho mmara sɛ: 3Obiara a ɔwɔ Israel fi a okum nantwi anaa oguanten anaa abirekyi nsra mu, anaasɛ okum no nsra no akyi, 4 na ɔmfa mma ahyiae ntamadan no ano mmɛyɛ ayɛyɛde mma AWURADE wɔ AWURADE tenabea anim no, wobebu mogya agu no so, waka mogya agu, na wobetwa saa onipa no afi ne man mu akyene, 5na ama Israelfo de wɔn afɔre a wokum sare so no abrɛ asɔfo no ama wɔde abrɛ AWURADE, ahyiae ntamadan no ano, na wɔakum abɔ AWURADE asomdwoe afɔre. 6Na ɔsɔfo no mfa mogya no mpete AWURADE afɔremuka no so, ahyiae ntamadan no ano, na ɔnhyew srade no na enyi hua huamhuam mma AWURADE.
7 Na wonnkum wɔn afɔrebɔde mmma mpapo abosom a wodi wɔn akyi aguamammɔ so no bio. Na ɛnyɛ daa ahyɛde mma wɔn, wɔn awo ntoatoaso nyinaa mu. 8Na wɔn de, ka kyerɛ wɔn sɛ: Obiara a ofi Israel fi anaa ahɔho a wɔabɛsoɛ wɔn mu no mu a ɔbɛbɔ ɔhyew afɔre anaa okum afɔre bi, 9 na wamfa amma ahyiae ntamadan ano ammɛbɔ amma AWURADE no, wobetwa no afi ne man mu akyene.
Wonnni mogya
10 Na obiara a ofi Israel fi anaa ahɔho a wɔabɛsoɛ wɔn mu no mu a odi mogya biara no, mɛma m'ani asa saa ɔkra a odi mogya no, na matwa no afi ne man mu akyene. 11 Efisɛ ɔhonam biara nkwa wɔ mogya no mu, na mede ama mo, afɔremuka no so sɛ wɔmfa mpata mma mo ho; na mogya na wɔde pata ma ɔkra. 12Ɛno nti na mise Israelfo sɛ: Mo mu biara nnni mogya, na ɔhɔho a wabɛsoɛ mo mu no nso nnni mogya. 13Na obiara a ofi Israel mma ne ahɔho a wɔabɛsoɛ mo mu a ɔyɛ ha kum aboa anaa anomaa a wodi no, onhwie ne mogya ngu na ɔmfa dɔte nkata so. 14 Na ɔhonam nyinaa kra de, ne mogya ne ne kra, enti na mise Israelfo sɛ: Munnni nam biara mogya, efisɛ ɔhonam nyinaa kra ne ne mogya; obiara a odi no, wobetwa no akyene.
15 Na obiara a odi nea wawu anaasɛ nea wɔatetew no, okuromani oo, ɔhɔho oo, ɔnhoro ne ntade na ɔmfa nsu nguare, na ne ho ntew kosi anwummere ansa na ne ho atew; 16na sɛ wanhoro ne ntade na wanguare a, ɛnne ɔnsoa ne mmusu.",https://www.bible.com/bible/3440/LEV.17.RATB
LEWITIKƆS 18,"Nna mu akyiwade
1Na AWURADE kasa kyerɛɛ Mose sɛ: 2Kasa kyerɛ Israelfo na ka kyerɛ wɔn sɛ: Mene AWURADE mo Nyankopɔn. 3 Misraim asase a motenaa hɔ no so nneyɛe de, monnyɛ. Na Kanaan asase a mede mo merekɔ hɔ no so nneyɛe nso, monnyɛ, na munnni wɔn ahyɛde so. 4M'atemmude na monyɛ, na monkora m'ahyɛde sɛ, mubedi so. 5 Mene AWURADE mo Nyankopɔn. Na monkora m'ahyɛde ne m'atemmude a onipa a ɔyɛ no benya mu nkwa no. Mene AWURADE.
6Obiara nnkɔ ne bogya biara a ɔyɛ ne honam no ho nnkoyi n'adagyaw so. Mene AWURADE. 7Nyi w'agya anaa wo na adagyaw so; wo na ne no, nyi n'adagyaw so. 8 Nyi w'agya yere adagyaw so; w'agya adagyaw ne no. 9 Wo nuabea a ɔyɛ w'agya ba anaa wo na ba no, wɔwoo no ofie oo, wɔwoo no baabi oo, nyi wɔn adagyaw so. 10Wo babanin babea anaa wo babea babea, nyi wɔn adagyaw so, efisɛ ɛyɛ w'adagyaw. 11W'agya yere babea a w'agya awo no no, ɔyɛ wo nuabea, nyi n'adagyaw so. 12Nyi w'agya nuabea adagyaw so; ɔyɛ w'agya honam. 13Nyi wo na nuabea adagyaw so, efisɛ ɔyɛ wo na honam. 14Nyi w'agya nuabarima adagyaw so nkɔ ne yere ho; wo na kumaa ne no. 15 Nyi w'ase adagyaw so; wo babarima yere ne no, nyi n'adagyaw so. 16 Nyi wo nua yere adagyaw so; ɛyɛ wo nua adagyaw. 17 Nyi ɔbea bi ne ne ba adagyaw so; mfa ne babanin babea anaa ne babea babea nyi wɔn adagyaw so; ne honam ne wɔn; ɛyɛ abusude. 18Na mma ɔbea ne ne nua nware, na wɔatwe kora, mmere a ɔda so te ase no, wubeyi n'adagyaw so aka ho.
19 Na nkɔ ɔbea a n'asabu mu ne ho ntewee no ho nkoyi n'adagyaw so. 20 Na wo ne wo yɔnko yere nnna, na mfa wo ho nsu mma no mfa ngu wo ne no ho fi. 21 Na mfa w'asefo mu bi mma ɔnnkɔfa ogya mu mmma Molek, na nhura wo Nyankopɔn din ho; mene AWURADE. 22 Na wo ne ɔbarima nnna, sɛ ɔbea; ɛyɛ akyide. 23 Wo ne aboa biara nnna mmfa nngu wo ho fi; na ɔbea bi nnnyina aboa bi anim nnnan ne ho mmma no; ɛyɛ basabasayɛ.
24Mommfa nneɛma yi biara nngu mo ho fi, efisɛ eyinom nyinaa na amanaman a merebetu wɔn afi mo anim yi de agu wɔn ho fi, 25na asase no so agu fi, enti na meretua ɛso amumɔyɛ no so ka, na asase no afe ɛsotefo no agu. 26Na mo de, munni m'ahyɛde ne m'atemmude so, na monnnyɛ saa akyide yi mu biara, okuromani oo, ɔhɔho a wabɛsoɛ mo mu oo, 27efisɛ saa akyide yi nyinaa na asase no sofo a wodi mo kan no ayɛ, na asase no so agu fi; 28na asase no amfe mo sɛ moagu ho fi, sɛnea ɛfee amanaman a wodii mo anim no. 29Na obiara a ɔbɛyɛ saa akyide yi mu biara no, wobetwa akra a wɔyɛ no afi wɔn aman mu akyene. 30Enti monhwɛ m'ahwɛde, na moanyɛ ahyɛde a wokyi a wodii mo anim yɛe no amfa angu mo ho fi: Mene AWURADE mo Nyankopɔn.",https://www.bible.com/bible/3440/LEV.18.RATB
LEWITIKƆS 19,"Mmara no ntimu ne abrabɔ kronkron
1Na AWURADE kasa kyerɛɛ Mose sɛ: 2 Kasa kyerɛ Israelfo asafo no nyinaa na ka kyerɛ wɔn sɛ: Monyɛ kronkron, efisɛ me, AWURADE mo Nyankopɔn, meyɛ kronkron. 3 Mo nyinaa nsuro mo nanom ne mo agyanom, na munni me home nna no: Mene AWURADE mo Nyankopɔn. 4 Monnan mo ho nnnkɔ abosonhuhuw no nkyɛn, na monnnyɛ ahoni a wɔagu sɛ anyame mmfa: Mene AWURADE mo Nyankopɔn.
5 Na sɛ mobɔ asomdwoe afɔre ma AWURADE a, mommɔ no sɛnea ɛbɛma moasɔ ani: 6 Da a mukum no ara na wonni, ne n'adekyee, na nea ɛbɛka akodu da a ɛto so abiɛsa no, wɔmfa ogya nhyew. 7Na sɛ wodi no da a ɛto so abiɛsa a, ɛyɛ akyide, ɛnsɔ ani; 8na nea odi no bɛsoa ne mmusu, efisɛ AWURADE akronkronne ho na wahura, na wobetwa saa ɔkra no afi ne man mu akyene.
9 Na sɛ mutwa mo asase so nnɔbae a, nwie wo nhanoa de twa, na nni w'afumde no mu mpɛpɛw; 10na wo bobe turo nso, nni mu mpɛpɛw, na wo turo mu aba a egugu fam no, ntase; gyaw ma ohiani ne ɔhɔho: Mene AWURADE mo Nyankopɔn.
11 Mommmɔ korɔn na munnni kusum, na obi nntwa ne yɔnko nkontompo. 12 Na monnka me din ho ntam atoro mu, na woanhura wo Nyankopɔn din ho: Mene AWURADE.
13 Nni wo yɔnko amim na mfow no. Mma wo paani akatua nnka wo nkyɛn mma ade nnkye. 14 Nnome ɔsotifo na mfa hintidua nto onifuraefo anim, na suro Onyankopɔn: Mene AWURADE.
15 Munntwa atemmu mu nkontompo: nhwɛ ɔbrɛfo anim na nyɛ nea ɛbɛsɔ otumfo ani; trenee mu na bu wo yɔnko atɛn. 16Nkyin wo nkurɔfo mu nni nseku; nsɔre nhyɛ wo yɔnko mogya: Mene AWURADE.
17 Ntan wo nua wo koma mu; ɔka na ka wo yɔnko anim, na woansoa ne ho bɔne. 18 Nni were na nnya wo nkurɔfo mma ho menasepɔw, na dɔ wo yɔnko sɛ wo ho: Mene AWURADE.
19 Munni m'ahyɛde so. Mma w'afieboa nnni afrafra mmforo wɔn ho; w'afuw nso, mfa ade mfrafra nnua mu, na mma ntama horow abien nsaasaa nnka wo ho.
20Sɛ ɔbarima bi ne ɔbea da na ɔde ne ho ka no, na ɔbea no yɛ afenaa a wɔde no ama obi aware, na ogye na wonnya nnyee no anaasɛ wonnya mfaa ne ho nkyɛɛ no a, wɔmpɛɛpɛɛmu ntwe wɔn aso, na wonnkum wɔn, efisɛ onnya nnee ne ho ɛ. 21Na ɔbarima no mfa n'asodi ho afɔre mmrɛ AWURADE, ahyiae ntamadan no ano, asodi ho afɔre dwennini na ɔmfa mmra. 22 Na ɔsɔfo no mfa asodi ho afɔre dwennini no mpata mma no, AWURADE anim, bɔne a wayɛ no nti, na wɔde ne bɔne a wayɛ no akyɛ no.
23Na sɛ mudu asase no so na motɛw dua biara a wodi a, mummu n'aba no sɛ momonotode; mfe abiɛsa na ɛnyɛ mo momonotode, wonnni; 24na afe a ɛto so anan no, ɛso aba nyinaa nyɛ kronkron mma AWURADE ayeyi; 25na afe a ɛto so anum no, munni n'aba, na ne nnɔbae nkɔ so nnɔɔso mma mo: Mene AWURADE mo Nyankopɔn.
26 Mommfa mogya nnka biribi ho nnni. Munnni adebisasɛm na munngoru abayigoru. 27 Monnkonton mo nwi ano, na nsɛe wo bogyesɛ ano. 28Monnsesa mo ho nkamaa mmma awufo, na munnkurukyerɛw mo ho nkyerɛwee bi: Mene AWURADE.
29Nhura wo babea ho mma ɔmmmɔ aguaman, na asase no ammɔ aguaman, na mmusu anyɛ asase no so ma. 30Munni me home nna na munsuro me kronkronbea no: Mene AWURADE.
31 Monnnan mo ho nnkɔ ɔdebisafo nkyɛn, na monnhwehwɛ asumanfo akyi kwan mmfa nngu mo ho fi wɔ wɔn ho: Mene AWURADE mo Nyankopɔn.
32Fa obu ma ɔpanyin, yiw, na di akwakora ni, na suro wo Nyankopɔn: Mene AWURADE. 33 Na sɛ ɔhɔho bi bɛsoɛ mo asase so a, monnhyɛ no so. 34Ɔhɔho a wabɛtena mo mu nyɛ mo sɛ mo kuromani bi, na dɔ no sɛ wo ho, efisɛ moyɛɛ Misraim asase so ahɔho: Mene AWURADE mo Nyankopɔn.
35 Munntwa atemmu mu nkontompo, adesusuw, adekari ne adehyɛ mu; 36nsɛnia tee, abrammo tee, olonka tee ne susutoa tee na munkura: Mene AWURADE mo Nyankopɔn a miyii mo fii Misraim asase so no. 37 Na munni m'ahyɛde nyinaa ne m'atemmude nyinaa so nyɛ: Mene AWURADE.",https://www.bible.com/bible/3440/LEV.19.RATB
LEWITIKƆS 20,"Asoɔden ho asotwe
1 Na AWURADE kasa kyerɛɛ Mose sɛ: 2Ka kyerɛ Israelfo no sɛ: Obiara a ofi Israelfo anaa ahɔho a wɔabɛtena Israel mu a ɔde ne mma mu bi ma Molek no, okum na wonkum no; asase no sofo nsiw no abo mma onwu. 3Na me nso mɛma m'ani asa onipa no, na matwa no afi me man mu akyene, efisɛ ɔde ne mma bi ama Molek de agu me kronkronbea no ho fi na wahura me din kronkron no ho. 4Na sɛ ɔde ne mma mu bi ma Molek na asase no sofo no bu wɔn ani gu saa onipa no so na wɔankum no a, 5me de, mɛma m'ani asa onipa no ne n'abusua, na metwa ɔno ne wɔn a wodi n'akyi aguamammɔ kwan so na wodi Molek akyi bɔ aguaman no nyinaa afi wɔn man mu agu.
6 Na obiara a ɔdan ne ho kɔ adebisafo anaa asumanfo nkyɛn kodi wɔn akyi aguamammɔ kwan so no, mɛma m'ani asa saa onipa no, na metwa no afi me man mu akyene.
7 Enti montew mo ho na monyɛ kronkron: na mene AWURADE mo Nyankopɔn. 8 Na munni m'ahyɛde so na monyɛ, Mene AWURADE a ɔyɛ mo kronkron no.
9 Sɛ obiara dome n'agya anaa ne na a, okum na wonkum no; wadome n'agya ne ne na: ne mogya gu n'atifi.
10 Ɔbarima a ɔfa ɔbarima bi yere na ɔne ne yɔnko yere sɛe aware no, okum na wonkum ɔbarima ne ɔbea awaresɛefo no.
11Na ɔbarima a ɔne n'agya yere da no, wayi n'agya adagyaw so; okum na wonkum wɔn baanu nyinaa; wɔn mogya gu wɔn atifi. 12Na ɔbarima a ɔne n'ase a ɔyɛ ne ba yere da no, okum na wonkum wɔn baanu nyinaa; wɔayɛ akyide; wɔn mogya gu wɔn atifi. 13Na ɔbarima a ɔne ɔbarima bi da ɔbea nna no, wɔn baanu ayɛ akyide, okum na wonkum wɔn; wɔn mogya gu wɔn atifi. 14Sɛ ɔbarima bi fa ɔbea ne ne na nyinaa a, ɛyɛ abusude: wɔmfa ogya nhyew ɔno ne wɔn nyinaa, na abusude antena mo mu. 15Na ɔbarima a ɔne aboa bi da no, okum na wonkum no, na aboa no nso munkum no. 16Na ɔbea a ɔkɔ aboa biara ho kɔda hɔ ma no no, kum ɔbea no ne aboa no; okum na wonkum wɔn; wɔn mogya gu wɔn atifi.
17Na ɔbarima a ɔfa ne nuabea a ɔyɛ n'agya ɔba anaa ne na ɔba na ohu n'adagyaw na ɔbea no nso hu n'adagyaw no, ɛyɛ animguasede, na wontwitwa wɔn ngu, wɔn man mma anim; wayi ne nuabea adagyaw so; ɔnsoa ne mmusu. 18Na ɔbarima a ɔne ɔbrafo da na oyi n'adagyaw so na obue n'abura ano, na ɔno nso yi ne mogya abura so no, wontwitwa wɔn baanu nyinaa mfi wɔn man mu ngu. 19Na nyi wo na nuabea anaa w'agya nuabea adagyaw so, efisɛ wayi ne bogya adagyaw so; wɔnsoa wɔn mmusu. 20Na ɔbarima a ɔne n'agya nua yere da no, wayi n'agya nua adagyaw so, wɔnsoa wɔn bɔne, wɔrenwo mma na wɔawu. 21Na obi fa ne nua yere ware a, ɛyɛ ade a ɛho ntew; wayi ne nua adagyaw so, wɔrennya ɔba.
22Enti munni m'ahyɛde nyinaa ne m'atemmude nyinaa so na monyɛ, na asase a mede mo rekɔ hɔ akɔtena so no amfe mo angu. 23Na mommfa aman a merebetu wɔn mo anim no ahyɛde so; na wɔayɛ eyinom nyinaa na wɔn ho ayɛ me nwini; 24na mise mo sɛ: Mo na munni wɔn asase so, na mede mema mo sɛ momfa, asase a ɛsen nufusu ne ɛwo no. Mene AWURADE mo Nyankopɔn a mayi mo afi amanaman mu no. 25 Na mompae asase so mmoa a wɔn ho tew ne wɔn a wɔn ho ntew mu, ne nnomaa a wɔn ho ntew ne wɔn a wɔn ho tew mu, na moamfa asase so mmoa ne nnomaa ne ade biara a ɛwea fam a mapae mu mama mo sɛ ɛho ntew no angu mo kra ho fi. 26Na monyɛ kronkron mma me, efisɛ me AWURADE meyɛ kronkron; na mapaw mo afi aman mu sɛ mommɛyɛ me dea.
27 Na ɔbarima anaa ɔbea a adebisa anaa akɔm honhom wɔ ne mu no, okum na wonkum wɔn; wonsiw wɔn abo; wɔn mogya gu wɔn atifi.",https://www.bible.com/bible/3440/LEV.20.RATB
LEWITIKƆS 21,"Asɔfo no ahotew
1 Na AWURADE ka kyerɛɛ Mose sɛ: Kasa kyerɛ Aaron mma asɔfo no na ka kyerɛ wɔn sɛ: Mo mu biara nngu ne ho fi funu bi ho ne man mu, 2gye ne bogya a ɔbɛn no, ne na ne n'agya ne ne babanin ne ne babea ne ne nuabarima, 3ne ne nuabea a ɔyɛ ɔbaabun a ɔbɛn no a onnya nnyaa okunu ɛ, ɔno ho na ɔmma ne ho nkum. 4Ɔyɛ ne nkurɔfo mu nipa titiriw nti, onngu ne ho fi, nanso onnhura ne ho. 5 Wonnyi wɔn mpampam na wɔnnwɛre wɔn bogyesɛ ano, na wɔnnsesa wɔn honam mu nkamaa.
6Wɔnyɛ kronkron mma wɔn Nyankopɔn, na wonnhura wɔn Nyankopɔn din ho, efisɛ wɔn na wɔde AWURADE gya afɔre, wɔn Nyankopɔn aduan, no ba; enti wɔnyɛ kronkron.
7Wɔnnware ɔbea aguaman bi anaa nea ne ho ahura, nanso wɔnnware ɔbea a ne kunu ako no, efisɛ ɔyɛ kronkron ma ne Nyankopɔn. 8Na bu no kronkron, efisɛ wo Nyankopɔn aduan na ɔde ba; ɔnyɛ onipa kronkron mma wo, efisɛ kronkron ne me AWURADE a ɔyɛ mo kronkron no. 9Na sɛ ɔsɔfo babea fi ase bɔ aguaman a, wahura n'agya ho, wɔmfa ogya nhyew no.
10 Na ne nuanom mu sɔfo panyin a wɔahwie ɔsra ngo agu n'atifi na wɔde ahyɛ ne nsam sɛ ɔnhyɛ ntade no, ɔmmpɛsɛw ne ti na onnsunsuane ne ntade mu, 11na ɔnnkɔ funu biara ho, n'agya ne ne na ho po ɔmmma ne ho nnkum. 12Na ommfi kronkronbea hɔ, na onnhura ne Nyankopɔn kronkronbea ho, efisɛ ne Nyankopɔn sra ngo dwira no wɔ n'atifi: Mene AWURADE. 13Na ɔno de, ɔbaabun na ɔnware; 14okunafo ne nea wɔako no ne nea ne ho ahura ne aguaman de, ɔnnware eyinom mu biara, na mmom ne man mu baabun na ɔnware. 15Na onnhura n'asefo ho ne man mu; na mene AWURADE a meyɛ no kronkron.
16Na AWURADE kasa kyerɛɛ Mose sɛ: 17Kasa kyerɛ Aaron sɛ: W'asefo awo ntoatoaso mu ɔbarima a dɛm wɔ ne ho biara mmma mmmɛfa aduan mmmrɛ ne Nyankopɔn. 18Na obiara a odi dɛm no mmmɛn, onifuraefo oo, apakye oo, hwensin oo, nea ne honam biribi boro so oo, 19nea ne nan anaa ne nsa abu oo, 20afu oo, nea wakyenkyen oo, nea ɛtɛ si n'ani so oo, nea ɔyare ntwemu oo, ogyatɔfo oo, nea ne hwea aba abɔ oo, 21ɔsɔfo Aaron asefo mu biara a odi dɛm no nntwiw mmmɛn mmfa AWURADE gya afɔre no mmma; dɛm wɔ ne ho, ɔmmfa ne Nyankopɔn aduan no nntwiw mmma. 22Ne Nyankopɔn aduan, akronkronne mu ade kronkron ɛne akronkronne no de, onni bi. 23Ntwamu mmɔhɔɔ no ho nko na ɔmmma, na afɔremuka no ho na onntwiw mmmɛn, efisɛ dɛm wɔ ne ho; na wanhura m'akronkronne no ho, efisɛ mene AWURADE a meyɛ wɔn kronkron. 24Na Mose ka kyerɛɛ Aaron ne ne mma no ne Israelfo no nyinaa.",https://www.bible.com/bible/3440/LEV.21.RATB
LEWITIKƆS 22,"Asɔfo a wɔn ho agu fi nnhura akronkronne no ho
1Na AWURADE kasa kyerɛɛ Mose sɛ: 2Kasa kyerɛ Aaron ne ne mma no sɛ wɔntwe wɔn ho mfi Israelfo akronkronne ho, na wonnhura me din kronkron no ho, ade a wɔyɛ no kronkron ma me no mu: Mene AWURADE. 3Ka kyerɛ wɔn sɛ: Mo awo ntoatoaso mu ɔbarima biara a ofi mo asefo nyinaa mu a ɔbɛn akronkronne a Israelfo ayɛ no kronkron ama AWURADE, na ne fi wɔ no so no, wobetwa saa ɔkra no afi m'anim akyene. Mene AWURADE. 4 Aaron asefo mu ɔbarima biara a ɔyɛ ɔkwatani anaa nea ne ho sen no nnni akronkronne no bi kosi sɛ ne ho bɛtew; na nea ɔka ade a funu agu ɛho fi anaa obi a ne ho nsu afi ne mu, 5anaa obi a ɔka ade biara a ɛwea a ɛmma ne ho ntew anaa onipa a ne ho fi nti ne ho ntew no.
6 Ɔkra a ɔka no ho ntew kosi anwummere na onnni akronkronne no bi gye sɛ ɔde nsu aguare ansa. 7Na sɛ owia kɔtɔ a, ne ho tew, ɛno akyi ansa na onni akronkronne no bi, efisɛ ɛyɛ n'aduan. 8 Aboa funu anaa nea wɔatetew ne mu no, onnni mmfa nngu ne ho fi. Mene AWURADE. 9Na wɔnhwɛ m'ahwɛde na wɔansoa ɛho bɔne, na sɛ wohura ho a, wɔanwuwu: Mene AWURADE a meyɛ wɔn kronkron no.
10Ɔhɔho biara nnni akronkronne no bi, na nea wabɛtena ɔsɔfo bi nkyɛn anaa ɔpaani nnni akronkronne no bi. 11Na sɛ ɔsɔfo bi de ne sika tɔ onipa bi a, ɔno de, onni bi, ne nea wɔwoo no ne fi, wɔn na wonni n'aduan no bi. 12Na sɛ ɔsɔfo babea bi kɔware ɔhɔho bi a, onnni akronkronne soma afɔrebɔde no bi. 13Na sɛ ɔsɔfo babea bi yɛ okunafo anaasɛ wɔako no, na onni ba, na ɔsan ba n'agya fi sɛ ne mmofraase a, onni n'agya aduan no bi; na ɔhɔho biara de, onnni bi. 14 Na sɛ obi anhyɛ da, na odi akronkronne no bi a, ɔmfa n'abupɛn anum mu biako mpae so, na ɔnnan akronkronne no mma ɔsɔfo no. 15Na wonnhura Israelfo akronkronne a wɔde bɔ afɔre ma AWURADE no ho, 16 na wɔmmma wɔnnsoa asodi bɔne bi wɔn akronkronne no di mu, efisɛ mene AWURADE a ɔyɛ wɔn kronkron.
17Na AWURADE kasa kyerɛɛ Mose sɛ: 18Kasa kyerɛ Aaron ne ne mma ne Israelfo nyinaa na ka kyerɛ wɔn sɛ: Obiara a ofi Israel fi anaa Israel mu ahɔho mu a ɔde n'ayɛyɛde bɛba, wɔn bɔhyɛ ade biara anaa wɔn ayamye ade biara a wɔde rebrɛ AWURADE abɛbɔ ɔhyew afɔre: 19nea ɛbɛyɛ na ɛbɛsɔ ani ama mo nti, ɛnyɛ onini a odi mu a ofi anantwi, nguanten anaa mmirekyi mu; 20 ade biara a dɛm wɔ ne ho no, mommfa mmma, efisɛ ɛrensɔ ani mma mo. 21Na obiara a ɔde asomdwoe afɔre bɛbrɛ AWURADE sɛ ɔde rewie n'aboade ma anaa ayamye ade a efi anantwi anaa nguan mu no, ɔmma enni mu, na ɛnsɔ ani; ennni dɛm biara. 22Nea n'ani afura, wabubu, wapira, watutu akuru a emu sen nsu anaasɛ ntwemu anaasɛ nea nsawa bi wɔ ne ho no, mommfa eyinom biara mmmrɛ AWURADE, na mommfa wɔn mu bi mmmɔ afɔremuka no so gya afɔre mmma AWURADE. 23Na nantwi anaa oguan a ne ho biribi boro so anaasɛ watɔ ape no, ayamye afɔre de, fa no bɔ, na aboade de, ɛnsɔ ani. 24Na nea wɔapɛtɛw, wɔabɔ, wɔatu, anaa wɔasa no, mommfa mmmrɛ AWURADE, na mo asase so nso monnyɛ sa. 25Na ɔnanani bi nsam nso munnnye eyinom mu biara mmfa mmmɛyɛ mo Nyankopɔn aduan, efisɛ wɔn ho aka, dɛm wɔ wɔn ho, ɛrensɔ ani mma mo.
26Na AWURADE kasa kyerɛɛ Mose sɛ: 27 Nantwi, oguanten anaa abirekyi, sɛ wɔwo no a, ɔntena ne na ase nnansɔn, na efi da a ɛto so awotwe de rekɔ no, wɔde yɛ ayɛyɛde ma AWURADE gya afɔre a, ɛbɛsɔ ani. 28 Na munnkum nantwi anaa oguan ne ne ba nyinaa da koro.
29Na sɛ mobɔ aseda afɔre ma AWURADE a, mommɔ no sɛnea ɛbɛma moasɔ ani; 30 da no ara na wonni; munnnyaw bi nnkosi anɔpa: Mene AWURADE. 31Na munni me mmara nsɛm so na monyɛ. Mene AWURADE. 32 Na munnhura me din kronkron no ho, na wommu me kronkron Israelfo mu: Mene AWURADE a meyɛ mo kronkron. 33Me a miyii mo fii Misraim asase so sɛ merebɛyɛ mo Onyankopɔn. Mene AWURADE.",https://www.bible.com/bible/3440/LEV.22.RATB
LEWITIKƆS 23,"Awurade afahyɛ ahorow
1Na AWURADE kasa kyerɛɛ Mose sɛ: 2Kasa kyerɛ Israelfo na ka kyerɛ wɔn sɛ: AWURADE afahyɛ ahorow a mompae sɛ ɛnyɛ nhyia kronkron, m'afahyɛ nna no ni: 3 Nnansia na wɔnyɛ adwuma, na da a ɛto so ason no yɛ ɔhome mu homeda, wonhyia nhyia kronkron; monnyɛ adwuma biara, ɛyɛ AWURADE homeda mo tenabea nyinaa mu.
4 Eyinom ne AWURADE afahyɛ, nhyia kronkron a mompae ne mmere mu no: 5 ɔsram a edi kan no da a ɛto so dunan no anwummere yɛ AWURADE twam; 6na ɔsram no ara da a ɛto so dunum yɛ AWURADE apiti afahyɛ, nnansɔn na munni apiti. 7Da a edi kan no munhyia nhyia kronkron; monnyɛ adwumaden biara. 8Na momfa ogya afɔre mmrɛ AWURADE nnansɔn. Da a ɛto so ason no, munhyia nhyia kronkron; monnyɛ adwuma den biara.
9Na AWURADE kasa kyerɛɛ Mose sɛ: 10Kasa kyerɛ Israelfo na ka kyerɛ wɔn sɛ: Sɛ mudu asase a mede merema mo no so na mutwa ɛso nnɔbae a, momfa mo nnɔbae fi a edi kan no mmrɛ ɔsɔfo; 11 na onhim efi no AWURADE anim, na ɛnsɔ ani mma mo; ɔhomeda no adekyee na ɔsɔfo no nhim. 12Na ɛda a muhim efi no, momfa oguanten ba a odi mu a wadi afe mmɔ ɔhyew afɔre mma AWURADE, 13ne ɛho aduan afɔre: asikresam abupɛn du mu abien a wɔde ngo afɔtɔw, na ɛnyɛ AWURADE gya afɔre a eyi hua huamhuam; ne ɛho ahwiesa, bobesa susutoa abupɛn anan mu biako. 14Na munnni abodoo anaa awi a wɔato anaasɛ wɔasiw kosi da no ara a mode mo Nyankopɔn ayɛyɛde reba no. Ɛnyɛ daa ahyɛde mma mo awo ntoatoaso, mo tenabea nyinaa mu.
15 Na monkan nna mfa mfi homeda no adekyee da a mode ohim fi no ba no, ɛnyɛ adapɛn ason pɛpɛɛpɛ. 16Monkan adaduonum nkosi homeda a ɛto so ason no adekyee so ansa na momfa aduan afɔre foforo mmrɛ AWURADE. 17Momfa ohim abodoo abien mfi mo tenabea mmɛma; asikresam abupɛn du mu abien mmɔkaw na wɔmfa nto, na ɛnyɛ aduankan mma AWURADE. 18Na momfa nguanten mma ason a wodi mu a wɔadi afe afe ne nantwiforo biako ne adwennini abien nka abodoo no ho; wɔnyɛ AWURADE ɔhyew afɔre, ne ɛho aduan afɔre ne ahwiesa, ogya afɔre a eyi hua huamhuam ma AWURADE. 19Na momfa ɔpapo biako mmɔ bɔne ho afɔre, ne nguanten mma abien a wɔadi afe afe mmɔ asomdwoe afɔre. 20Na ɔsɔfo no nhim wɔn ne aduankan abodoo no ne nguanten mma abien no na ɛnyɛ AWURADE anim him afɔre: ɛnyɛ kronkron mma AWURADE na wɔmfa mma ɔsɔfo no. 21Na munhyia da no ara; ɛnyɛ nhyia kronkron, monnyɛ adwumaden biara. Ɛnyɛ daa ahyɛde mo tenabea nyinaa mu, mo awo ntoatoaso nyinaa mu. 22 Na sɛ mutwa mo asase so nnɔbae a, nwie w'afuw nkwanse de twa, na nni wo nnɔbae no mu mpɛpɛw. Gyaw ma ohiani ne ɔhɔho. Mene AWURADE mo Nyankopɔn.
23Na AWURADE kasa kyerɛɛ Mose sɛ: 24 Kasa kyerɛ Israelfo sɛ ɔsram a ɛto so ason no da a edi kan nyɛ mo homeda, torobɛntohyɛn nkae, nhyia kronkron; 25monnyɛ adwumaden biara, na momfa ogya afɔre mmrɛ AWURADE.
26Na AWURADE kasa kyerɛɛ Mose sɛ: 27 ɔsram a ɛto so ason yi ara da a ɛto so du ne mpata da; munhyia nhyia kronkron, na mommrɛ mo ho ase, na momfa ogya afɔre mmrɛ AWURADE. 28Na ɛda no monnyɛ adwuma biara, efisɛ ɛyɛ mpata da a wɔpata ma mo, AWURADE mo Nyankopɔn anim. 29Na ɔkra biara a ɔmmrɛ ne ho ase da no, wobetwa no afi ne man mu akyene. 30Na obiara a ɔyɛ adwuma bi saa da no, mɛsɛe oniiko no afi ne man mu. 31Monnyɛ adwuma biara; ɛyɛ daa ahyɛde ma mo awo ntoatoaso, mo tenabea nyinaa mu. 32Ɛyɛ ɔhome mu homeda ma mo, na mommrɛ mo kra ase ɔsram no da a ɛto so akron no anwummere; munni mo homeda no mfi anwummere nkosi anwummere.
33Na AWURADE kasa kyerɛɛ Mose sɛ: 34 Kasa kyerɛ Israelfo sɛ, ɔsram a ɛto so ason yi da a ɛto so dunum no yɛ asese afahyɛ nnansɔn ma AWURADE. 35Da a edi kan no yɛ nhyia kronkron; monnyɛ adwumaden biara. 36 Nnansɔn na momfa ogya afɔre mmrɛ AWURADE; da a ɛto so awotwe no nyɛ mo nhyia kronkron, na momfa ogya afɔre mmrɛ AWURADE; ɛyɛ afahyɛ awiei, monnyɛ adwumaden biara.
37Eyinom ne AWURADE afahyɛ horow a mompae sɛ wonhyia nhyia kronkron no, na wɔmfa ogya afɔre mmrɛ AWURADE, ɔhyew afɔre ne aduan afɔre ne okum afɔre ne ahwiesa, ebiara wɔ ne da mu. 38Ɛsono AWURADE home nna no, na ɛsono mo ayɛyɛde, na ɛsono mo aboade nyinaa, na ɛsono mo ayamye ade nyinaa a mode ma AWURADE no. 39Nso ɔsram a ɛto so ason no da a ɛto so dunum a moreboa asase so nnɔbae ano no, munni AWURADE nnapɔnna nnansɔn: da a edi kan no yɛ homeda, na ɛda a ɛto so awotwe no yɛ homeda. 40 Na ɛda a edi kan no momfa nnua afɛfɛ so ade, berɛw ne nnua kusuu abaa ne nsukɔn so nnua, na mo ani nnye AWURADE mo Nyankopɔn anim nnansɔn. 41Na momfa nni nnapɔnna mma AWURADE, nnansɔn daa afe; ɛyɛ daa ahyɛde ma mo awo ntoatoaso; ɔsram a ɛto so ason no mu na munni nnapɔnna yi. 42Asese mu na montena nnansɔn, Israel man mma nyinaa ntena asese mu, 43na mo awo ntoatoaso ahu sɛ miyii Israelfo fii Misraim asase so no, asese mu na mema wɔtenae: Mene AWURADE mo Nyankopɔn. 44Na Mose paee AWURADE afahyɛ horow no kyerɛɛ Israelfo no.",https://www.bible.com/bible/3440/LEV.23.RATB
LEWITIKƆS 24,"Nkanea no ngo
1Na AWURADE kasa kyerɛɛ Mose sɛ: 2 Hyɛ Israelfo no ma wɔmmrɛ wo ngodua aba a wɔasiw ngo kurunnyenn na wɔmfa nsɔ ɔkanea no, na ɔkanea no nsi so daa; 3adanse ntwamu mmɔhɔɔ no akyi, ahyiae ntamadan no mu na Aaron nsiesie mfi anwummere nkosi anɔpa, AWURADE anim daa; ɛyɛ daa ahyɛde ma mo awo ntoatoaso nyinaa. 4Sika amapa kaneadua a ɛho tew no so na onsiesie akanea no, AWURADE anim daa yi.
Kyerɛ abodoo
5Na fa asikresam to tetare dumien; olonka abupɛn du mu abien nyɛ tetare biako. 6 Na fa sensɛm so akyerɛpɛn abien, asia nyɛ kyerɛpɛn biako, sika amapa ɔpon a ɛho tew no so, AWURADE anim. 7Na fa ohuamfufu kurunnyenn toto akyerɛpɛn no so, na ɛnyɛ abodoo no so nkae ade, ogya afɔre a wɔsɔ ma AWURADE. 8Daa homeda na onsiesie wɔ AWURADE anim daa yi, ɛyɛ Israelfo fam daa apam. 9Na ɛnyɛ Aaron ne ne mma de, na wonni wɔ nea ɛhɔ yɛ kronkron, efisɛ ɛyɛ akronkronne mu ade kronkron a efi AWURADE gya afɔre so ma no, ɛyɛ daa kyɛfa.
Mmusu so asotwe
10Na Israelni bea bi ba a n'agya yɛ Misraimni fii adi Israelfo no mu, na Israelni bea no ba no ne Israelni bi hamee nsra no mu. 11 Na Israelni bea no ba no kaa din no ho abususɛm, na ɔdomee. Na wɔde no brɛɛ Mose; nso ne na din de Selomit, Dibri ba a ofi Dan abusuakuw mu; 12 na wɔbɔɔ no dua mu sɛ enkosi sɛ obenya AWURADE anom asɛm aka akyerɛ wɔn.
13Na AWURADE kasa kyerɛɛ Mose sɛ: 14Fa nea wadome no fi adi kɔ nsra no akyi, na wɔn a wɔtee no nyinaa mfa wɔn nsa ngu n'atifi, na asafo no nyinaa nsiw no abo. 15Na kasa kyerɛ Israelfo nso sɛ obiara a ɔbɛdome ne Nyankopɔn no, ɔbɛsoa ne bɔne. 16 Na nea ɔka AWURADE din ho abususɛm no, okum na wonkum no: osiw na asafo no nyinaa nsiw no abo; ɔhɔho oo, okuromani oo, sɛ ɔka din no ho abususɛm a, wonkum no.
17 Na sɛ obi kum onipa biara a, okum na wonkum no.
18Na nea okum afieboa no, onsi ananmu, ɔkra nsi ɔkra ananmu. 19 Na nea opira ne yɔnko nipa no, sɛnea ɔyɛe no, wɔnyɛ no saa ara. 20Obu nsi obu ananmu, aniwa nsi aniwa ananmu, ɛse nsi ɛse ananmu; sɛnea opiraa onipa no, saa ara na wɔnyɛ no. 21Na nea okum afieboa no, onsi ananmu, na nea okum onipa no, wonkum no. 22 Atemmu koro nna hɔ mma mo: ɔhɔho nyɛ sɛ okuromani; na mene AWURADE mo Nyankopɔn.
23 Na Mose kasa kyerɛɛ Israelfo no, na wɔde nea ɔdomee no fii adi kɔɔ nsra no akyi kosiw no abo. Na Israelfo yɛɛ sɛnea AWURADE hyɛɛ Mose no.",https://www.bible.com/bible/3440/LEV.24.RATB
LEWITIKƆS 25,"Ahomegye afe
1Na AWURADE kasa kyerɛɛ Mose Sinai bepɔw so sɛ 2Kasa kyerɛ Israelfo na ka kyerɛ wɔn sɛ: Sɛ mudu asase a mede merema mo no so a, asase no, nni ɔhome afe mma AWURADE. 3 Mfe asia na dua w'afuw mu ade, na mfe asia no pompan wo bobe turo mu nnua ho na boa emu nnɔbae ano; 4na afe a ɛto so ason no nyɛ ahomegye, mma asase no, ɛnyɛ ɔhome mma AWURADE: nnua w'afuw mu ade, na mpompan wo bobe turo mu nnua ho. 5Wo ntwakae a efifi no, ntwa, na wo bobehama a woampempan ho no so akasiaw no, ntetew, ɛnyɛ ahomegye afe mma asase no. 6Na asase no home mu ade nyɛ mo de, na munni, wo ne w'akoa ne w'afenaa ne wo paani ne wo hɔho a wabɛtena wo nkyɛn, 7ne w'afieboa ne mmoa a wɔwɔ w'asase so, na ɛso nnɔbae no nyinaa nyɛ wɔn aduan.
8Na kan ɔhome mfe asɔn, mfe ason ahorow ason fa, na ɔhome mfe ason no mu nna nyɛ aduanan akron. 9 Na ɔsram a ɛto so ason no da a ɛto so du no, ma wɔnhyɛn torobɛnto yiye, mpata da no na momma wɔnhyɛn torobɛnto ntwam mo asase nyinaa so. 10 Na monyɛ afe a ɛto so aduonum no afe kronkron, na mompae ahofadi, asase no so, mma ɛsotefo nyinaa; ɛnyɛ mo ahosɛpɛw afahyɛ, na mo mu biara nsan nkɔ n'agyapade mu, na obiara nsan nkɔ n'abusua mu. 11Afe a ɛto so aduonum no nyɛ mo ahosɛpɛw afahyɛ Munnnua ade na munntwa ne ntwakae a efifi, na monntetew mo bobe hama a wɔampompan ho no so aba. 12Na ɛyɛ ahosɛpɛw afahyɛ afe, ɛnyɛ kronkron mma mo. Munni mfuw so nnɔbae a ɛba afe no mu no. 13Ahosɛpɛw afahyɛ afe yi mu no, mo mu biara nsan nkɔ n'agyapade mu.
14 Na sɛ wotɔn biribi ma wo yɔnko anaasɛ wotɔ wo yɔnko nsam biribi a, mo mu bi nnni ne nua amim. 15Sɛ ahosɛpɛw afahyɛ afe no akyi mfirihyia ano te na tɔ wo yɔnko nkyɛn ade, sɛ nnɔbae mfirihyia ano te na ɔntɔn mma wo. 16Mfe no dɔɔso a, to ne bo so, na mfe no sua a, tew ne bo so, efisɛ afe afe nnɔbae na ɔtɔn ma wo. 17Na mo mu biara nnni ne yɔnko amim, na suro wo Nyankopɔn; na mene AWURADE mo Nyankopɔn.
18 Na monyɛ m'ahyɛde na munni m'atemmude so nyɛ, na montena asase no so dwoodwoo. 19Na asase no bɛbɔ n'aduan na moadi amee, na moatena so dwoodwoo. 20Na sɛ moka sɛ: Dɛn na yebedi afe a ɛto so ason no mu? Hwɛ, yennua na yentwa yɛn nnɔbae a, 21 ɛnne, mɛhyɛ me nhyira mama mo afe a ɛto so asia no mu, na aba mfe abiɛsa aduan; 22na mudua aduan afe a ɛto so awotwe no mu a, mubedi nnɔbae dedaw no akosi afe a ɛto so akron no mu; mubedi aduan dedaw no akosi sɛ ne nnɔbae bɛba.
23 Na wɔnntɔn asase no korakora, efisɛ asase no yɛ me dea na moyɛ me nkyɛn ahɔho ne atubrafo. 24Na asase a mudi so nyinaa, momma asase no gye ho kwan. 25 Sɛ ehia wo nua na ɔtɔn n'ade bi a, ɛnne ne gyefo a ɔyɛ obusuani a ɔbɛn no mmra mmegye nea ne nua tɔnee no. 26Na sɛ obi nni gyefo na ne nsa aso na wanya nea ɛso gye a, 27ɛnne ommu mfe a ɔtɔnee no ano na ɔnhyɛ nea ɛboro so no ananmu mma nea ɔtɔn maa no no, na ɔnsan mmra n'ade ho. 28Na sɛ ne nsa anso nea ɛso ananmuhyɛ no so a, ɛnne ade a ɔtɔnee no ntena nea ɔtɔe no nsam nkosi ahosɛpɛw afahyɛ afe no, na efi ahosɛpɛw afahyɛ afe no mu no, ɔnsan mmra n'ade ho.
29Na sɛ obi tɔn ofi a wɔtena mu wɔ kurow a ɔfasu wɔ ho mu a wɔmma ne gye ho kwan nkosi ne tɔn no akyi afe; nna yi na ɔwɔ ne gye ho kwan. 30Na sɛ wannye ma afe mu wie du a, ɛnne, ofi a ɛwɔ kurow a ɔfasu wɔ ho mu no nyɛ nea ɔtɔe no dea korakora, n'awo ntoatoaso nyinaa mu; ɔdede no ntumi mmegye bio ahosɛpɛw afahyɛ afe no mu. 31Na adan a ɛwowɔ nkuraa a ɔfasu nni ho ase de, wommu nka asase no so mfuw ho: wɔmma ne gye ho kwan, na wommegye ahosɛpɛw afahyɛ afe no mu. 32 Na Lewifo nkurow a ɛyɛ nkurow a wodi so no mu afi de, Lewifo wɔ ne gye ho kwan daa. 33Na sɛ Lewifo mu bi annye ne fi a wɔatɔn a ɛwɔ kurow a odi so mu a, ahosɛpɛw afahyɛ afe no mu no ɔmfa n'ade, efisɛ Lewifo nkurow mu afi ne wɔn ade a wodi so, Israelfo mu. 34Na wɔn nkurow ho mfikyisaase de, wɔnntɔn na ɛyɛ wɔn ade a wodi so daa.
35Na sɛ ehia wo nua na ɔpa abaw a, so no mu na ɔntena wo nkyɛn sɛ ɔhɔho ne otudanfo. 36 Nnye ne hɔ mfɛntom, na nhuruw ne ka a ɔde wo no, na suro wo Nyankopɔn, na wo nua nnya wo nkyɛn nkwa. 37Mfa wo sika mma no nnye ɛho mfɛntom, na nhuruw w'aduan a woma no no: 38Mene AWURADE mo Nyankopɔn a miyii mo fii Misraim asase so sɛ mede Kanaan asase merema mo na mayɛ mo Onyankopɔn.
39 Na sɛ ehia wo nua a ɔwɔ wo nkyɛn na wɔtɔn no ma wo a, nni no nya, 40na mmom ɔntena wo nkyɛn sɛ ɔpaani ne otudanfo; nsom wo nkosi ahosɛpɛw afahyɛ afe no so. 41Ɛno na omfi wo nkyɛn, ɔno ne ne mma nyinaa, na ɔnsan nkɔ n'abusua mu ne n'agyanom ade a wodi so no ho. 42Na wɔyɛ me nkoa a miyii wɔn fii Misraim asase so; wɔnntɔn wɔn nkoatɔn. 43 Mfa anyadimɔ nhyɛ no so, na suro wo Nyankopɔn. 44Na w'akoa ne w'afenaa a wubenya no, amanaman a wogugu mo ho no, wɔn mu na tɔ akoa ne afenaa. 45Na ahɔho a wɔatu abɛtena mo nkyɛn no mma no nso, montɔ wɔn mu bi ne wɔn abusuafo a wɔne mo te a wɔawo wɔn mo asase so no bi, na wɔnyɛ mo agyapade, 46na moagyaw wɔn ama mo mma wɔ mo akyi ayɛ wɔn awunnyade ne ade a wodi so daa, na wɔnsom mo nkoasom; na mo nuanom Israelfo de, obiara mmfa anyadimɔ nnhyɛ ne nua so.
47Na sɛ wo nkyɛn hɔho anaa otubrafo bi nsam wɔ biribi, na ehia wo nua a ɔne no wɔ hɔ, na wɔtɔn no ma ɔhɔho a watu abɛtena wo nkyɛn anaa ɔhɔho no abusua mu nipa bi a, 48ɛnne ne tɔn akyi no wɔmma ne gye ho kwan; ne nuanom mu biako nnye no, 49anaasɛ n'agya nua anaa n'agya nua ba nnye no, anaasɛ n'abusua mu bogya bi nnye no, anaasɛ ne nsam wɔ biribi a, onnye ne ho. 50Na ɔne nea ɔtɔɔ no no mmu akontaa mfi afe a wɔtɔn no maa no no so nkosi ahosɛpɛw afahyɛ afe no so, na ne tiade nyɛ sɛnea mfe no dodow te, ɔne no asetena nyɛ sɛ ɔpaani nna. 51Sɛ mfe no da so dɔɔso a, ne tiri sika no mu ogye ade a ɔbɛdan ama no no nnɔɔso saa ara; 52na sɛ aka mfe kakraa bi na adu ahosɛpɛw afahyɛ afe no so a, ommu mma no: ne mfe no ano pɛ na ɔnnan ne gye ade mma no. 53 Ɔne no asetena nyɛ sɛ ɔpaani de afe afe: ɔmmfa anyadimɔ nnhyɛ no so wɔ w'anim. 54Na sɛ wɔamfa eyinom so annye no a, ɛnne ahosɛpɛw afahyɛ afe no mu, ɔmfa ne ho nkodi, ɔno ne ne mma nyinaa. 55Na me na Israelfo yɛ me nkoa; me nkoa a miyii wɔn fii Misraim asase so ne wɔn: Mene AWURADE mo Nyankopɔn.",https://www.bible.com/bible/3440/LEV.25.RATB
LEWITIKƆS 26,"Mmara no so di ho nhyira
1 Monnyɛ abosonhuhuw mmfa, na mommfa ahoni anaa ɔbosom dum bi nnsi hɔ mmfa, na mommfa ɔbo a wɔadi ho adwinni nnsi mo asase so nnkotow nnsɔre wɔ ho, na mene AWURADE mo Nyankopɔn. 2 Munni me home nna, na munsuro me kronkronbea: Mene AWURADE.
3Sɛ mofa m'ahyɛde so na mohwɛ me mmara nsɛm na moyɛ a, 4 ɛnne mɛma osu atotɔ ama mo ne bere mu, na asase no ama ne nnɔbae, na mfuw mu nnua asow aba; 5 na aduan porow bɛkɔ so akodu bobe aba tetew mu, na bobe aba tetew no akɔ so akodu odua bere, na mubedi mo aduan amee, na moatena mo asase so dwoodwoo. 6 Na mɛma ɔmannwoe aba asase no so, na moada na obiara anyi mo hu; na mɛsɛe mmoa bɔne afi asase no so, na nkrante remfa mo asase so. 7Na mobɛka mo atamfo agu, na wɔatotɔ mo anim wɔ nkrante ano; 8 na mo mu baanum bɛka nnipa ɔha agu, na mo mu ha bɛka ɔpedu agu, na mo atamfo atotɔ mo anim wɔ nkrante ano. 9Na mɛdan m'anim mama mo, na mɛma moawo na moadɔ, na mɛma me ne mo apam no agyina. 10Na mubedi aburow ne awi a akyɛ no, na foforo no nti moayi dedaw no agu. 11Na mede me tenabea mesi mo mu, na mo ho renyɛ me kra nwini. 12 Na mɛnantew mo mu, na mayɛ mo Onyankopɔn, na mo nso moayɛ me ɔman. 13Mene AWURADE mo Nyankopɔn a miyii mo fii Misraim asase so sɛ monnyɛ nkoa bio, na mibubuu mo kɔndua na mema monantewee tee no.
Asoɔden so akatua
14Na sɛ moantie me na moanni me mmara nsɛm yi nyinaa so, 15na sɛ mopa m'ahyɛde, na m'atemmude yɛ mo kra nwini, na moanni me mmara nsɛm nyinaa so na mubu m'apam no so a, 16me nso nea mɛyɛ mo ni: Mɛma akomatude abɛto mo, samanwaw ne atiridii a ɛbɛma mo aniwa ayɛ siamoo na mo kra atotɔ piti, na mubedua mo adua kwa, na mo atamfo abedi. 17Na mɛma m'ani asa mo, na moadi mo atamfo anim nkogu na wɔn a wokyi mo ahyɛ mo so, na obi ntaa mo po a, mobeguan.
18Na sɛ eyinom mu moantie me ara a, ɛnne mo bɔne nti mɛtwe mo aso mpɛn ason maka ho, 19 na mabubu mo ahoɔden ahokyerɛ no. Na mɛyɛ mo soro sɛ dade, na mo asase ayɛ sɛ kɔbere, 20na mo tumi asa kwa, na mo asase remma ne nnɔbae, na asase no so nnua rensow aba.
21Na sɛ mo ne me di asi ara na mompɛ sɛ mutie me a, mɛkɔ so mabɔ mo mpɛn ason sɛ mo bɔne te no. 22 Na mɛsoma wuram mmoa aba mo mu, na wɔagye mo nsam mma, na wɔasɛe mo afieboa, na wɔama moasua, na mo akwan ayɛ akwan fo.
23Na sɛ moamma mamfa eyinom ammɔ mo kɔkɔ, na mo ne me di asi ara a, 24 ɛnne me nso me ne mo bedi asi, na me nso mo bɔne nti mabɔ mo mpɛn asɔn. 25 Na mede aweredi nkrante a ebedi m'apam no so were mɛba mo so, na moaboaboa mo ho ano akɔ mo nkurow mu, na mɛma ɔyaredɔm aba mo mu, na wɔde mo ahyɛ ɔtamfo nsa. 26Na mebubu mo aduan dua, na mmea du ato mo abodoo fononoo biako mu, na wɔakari mo abodoo ama mo, na mubedi na moremmee.
27Na sɛ eyi mu nso moantie me na mo ne me di asi ara a, 28ɛnne mede abufuhyew ne mo bedi asi, na me nso mo bɔne no nti matwe mo aso mpɛn asɔn. 29 Na mubedi mo mmammarima nam, na mo mmabea nam nso moadi. 30Na mɛsɛe mo sorɔnsorɔmmea, na matwitwa mo wia adum no agu, na matotow mo afunu agu mo abosonhunu afunu no so, na mo ho ayɛ me kra nwini. 31Na megu mo nkurow mayɛ no amamfo na masɛe mo kronkronbea, na merennye mo aduhuam no hua. 32Na me ara mɛsɛe asase no ma mo atamfo a wɔbɛtena so no ani so ayɛ wɔn yaa; 33na mo de, mɛbɔ mo apete wiase amanaman mu, na matwe nkrante madi mo akyi, na mo asase bɛda ntuw, na mo nkurow ayɛ fo.
34 Ɛno na asase no benya ne home bere mu ahotɔ, nna dodow a ɛso bɛda ntuw a mo de, mowɔ mo atamfo asase so no; ɛno na asase no bɛhome na anya ne home nna no mu ahotɔ. 35Nna a ɛso bɛda ntuw nyinaa na ɛbɛhome, sɛ nna dodow a anhome, mo home mmere mu, bere a mote so no. 36Na mo mu wɔn a wɔbɛka no, mɛma ehu aba wɔn komam wɔ wɔn atamfo nsaase no so, na ahaban a ɛtew huu nne aka wɔn agu na wɔaguan sɛ obi guan fi nkrante ano, na wɔatotɔ, bere a obi ntaa wɔn; 37na wɔakyere tɔw ahwe ase sɛnea wɔreguan nkrante anim, bere a obi ntaa wɔn; na morennya mo atamfo anim agyinaye. 38Na mubewuwu wɔ wiase amanaman mu, na mo atamfo asase amene mo. 39Na mo mu wɔn a wɔbɛka no ho behia wɔn wɔn amumɔyɛmu, mo atamfo asase so, na wɔn agyanom amumɔyɛ nso nti wɔn ho behia wɔn sɛ wɔn [agyanom no] ara.
40 Ɛno na wɔbɛka wɔn amumɔyɛ ne wɔn agyanom amumɔyɛ no; sɛ nkontompo a wotwaa me ne asi a wɔne me dii nti, 41 me nso me ne wɔn dii asi, na mede wɔn kɔɔ wɔn atamfo asase so; na sɛ afei wɔn koma momonoto no bɛbrɛ ase na wɔapene wɔn amumɔyɛ so asotwe no so a, 42 ɛnne mɛkae me ne Yakob apam no, ne me ne Isak apam no nso; na ɛne Abraham apam no nso mɛkae, na mɛkae asase no. 43 Na asase no de, wobegyaw na anya ne home bere mu ahotɔ, sɛ wonni so nti ada ntuw; na wɔn de, esiane sɛ wɔpaa m'atemmude na m'ahyɛde yɛɛ wɔn kra nwini nti, wobenya wɔn amumɔyɛ so asotwe. 44Nanso eyinom nyinaa akyi no, sɛ wɔwɔ wɔn atamfo asase so mpo a, merempa wɔn, na wɔn ho renyɛ me nwini na masɛe wɔn korakora, na mabu me ne wɔn ntam apam no so; na mene AWURADE wɔn Nyankopɔn. 45 Na wɔn nti mɛkae apam a me ne wɔn agyanom a miyii wɔn fii Misraim asase so, wiase amanaman nyinaa anim, pamee sɛ mɛyɛ wɔn Onyankopɔn no: Mene AWURADE.
46Eyinom ne ahyɛde ne atemmude ne mmara a AWURADE nam Mose so de too ɔno ne Israelfo ntam, Sinai bepɔw so no.",https://www.bible.com/bible/3440/LEV.26.RATB
LEWITIKƆS 27,"Bɔhyɛ
1Na AWURADE kasa kyerɛɛ Mose sɛ: 2 Kasa kyerɛ Israelfo na ka kyerɛ wɔn sɛ: Sɛ obi hyɛ bɔ titiriw bi ma AWURADE, nea ɛne nnipa bo yɛ pɛ a, 3ɛbo a bɔ ni: Ɔbarima a wadi mfirihyia aduonu de kosi mfe aduosia, ɛbo a bɔ nyɛ nnwetɛbona aduonum, sɛ kronkronbea dwetɛbona te no. 4Na sɛ ɔyɛ ɔbea a, wo bo nnyina nnwetɛbona aduasa; 5na sɛ wadi mfe anum de kosi mfe aduonu na sɛ ɔyɛ ɔbarima a, wo bo nyɛ nnwetɛbona aduonu, na sɛ ɔyɛ ɔbea a, nnwetɛbona du; 6na sɛ wadi ɔsram biako de kosi mfe anum a, wo bo a wode bɛbɔ ɔbarima nyɛ nnwetɛbona anum, na ɔbea de, wo bo nyɛ nnwetɛbona abiɛsa; 7na sɛ wadi mfe aduosia anaasɛ nea ɛboro saa na sɛ ɔyɛ ɔbarima a, wo bo nyɛ nnwetɛbona dunum, na sɛ ɔyɛ ɔbea a, nnwetɛbona du. 8Na sɛ ohia ahia no a enti ontumi mma wo bo a wobɔe no a, wɔmfa no mmegyina ɔsɔfo no anim, na ɔsɔfo no mmɔ no bo; sɛnea nea wahyɛ bɔ no nsa bɛso so.
9Na sɛ ɛyɛ afieboa a wɔde bi brɛ AWURADE sɛ ayɛyɛde no bi a, ade a wɔde bi brɛ AWURADE nyinaa yɛ kronkron. 10Wɔnnsakra, na wɔmmfa papa nnsesa bɔne anaasɛ bɔne nnsesa papa; na sɛ ɛba sɛ wɔde aboa sesa aboa a, ɛnne ɛno ne nea wɔde sesae no nyinaa nyɛ kronkron. 11Na sɛ ɛyɛ aboa biara a ne ho ntew a wɔmmfa no mmrɛ AWURADE sɛ ayɛyɛde a, wɔmfa aboa no mmegyina ɔsɔfo anim, 12na sɛ eye oo, enye oo, ɔsɔfo no mmɔ ne bo; sɛnea wo, ɔsɔfo no, bɛbɔ no, saa ara na ennyina. 13Na sɛ ɔpɛ sɛ ogye a, ɛnne ɔmfa wo bo no abupɛn anum mu biako nka ho.
14Na sɛ obi yɛ ne fi kronkron sɛ ɛnyɛ kronkron mma AWURADE a, sɛ eye oo, enye oo, ɔsɔfo no mmɔ ne bo; sɛnea ɔsɔfo no bɛbɔ no, saa ara na ennyina. 15Na sɛnea ɔyɛɛ no kronkron no begye ne fi no a, ɔmfa wo bo no dwetɛ abupɛn anum mu biako nto so, na ɛnyɛ ne de.
16Na sɛ obi yɛ n'asase a odi so kronkron ma AWURADE a, wo bo bɔ no nyɛ sɛ n'aba te; bɔ atoko a wodua homer biako so bo nnwetɛbona aduonum. 17Sɛ ofi ahosɛpɛw afahyɛ afe so yɛ n'asase no kronkron a, ennyina wo bo no so; 18na sɛ ahosɛpɛw afahyɛ afe no akyi na ɔyɛ n'asase no kronkron a, ɛnne ɔsɔfo no mmu n'akontaa mma no sɛ mfe a aka na ahosɛpɛw afahyɛ afe no adu no te no, na wɔntew wo bo no so. 19Na sɛ nea ɔyɛɛ asase no kronkron no pɛ sɛ ogye a, ɔmfa wo bo no dwetɛ abupɛn anum mu biako nto so, na ɛntena ne nsam; 20na sɛ wannye asase no na wɔtɔn ma obi a, wonnnye bio, 21na sɛ asase no nni wura ahosɛpɛw afahyɛ afe no mu a, ɛnyɛ kronkron mma AWURADE, sɛ asase a wɔahyira so de ama; ɛnyɛ ɔsɔfo no agyapade. 22Na sɛ ɛyɛ asase a ɔtɔe na ɔpɛ sɛ ɔyɛ no kronkron ma AWURADE na ɛnyɛ awunnyade a, 23ɔsɔfo no mmu akontaa mma no nkyerɛ no bo no mu nea ɛbɛka akosi ahosɛpɛw afahyɛ afe no so, na ɔmma wo bo a wobɔe no da no ara; ɛyɛ kronkron ma AWURADE. 24 Ahosɛpɛw afahyɛ afe no so, asase no nsan nkɔyɛ nea ɔtɔe ne nkyɛn a ɛyɛ n'asase a odi so no dea. 25Na wo bo a wobɛbɔ nyinaa nyɛ sɛnea kronkronbea dwetɛbona no te; gera aduonu yɛ dwetɛbona biako.
26 Na afieboa mu mmakan a wɔwo ma AWURADE no nko de, obi nnyɛ wɔn kronkron; nantwi oo, oguan oo, ɛyɛ AWURADE dea. 27Na sɛ ɛyɛ fieboa a wɔn ho ntew no bi a, ɛnne onnye no wo bo a wobɛbɔ no so, na ɔmfa abupɛn anum mu biako nto so; na sɛ wɔannye no a, ɛnne wɔntɔn no sɛnea wobɛbɔ ne bo.
28 Nso ahyirade biara a obi behyira so ama AWURADE, ade a ɔwɔ nyinaa mu no, onipa oo, aboa oo, n'asase a odi so oo, ɛno de wɔnntɔn, na wonnnye nso; ahyirade biara yɛ akronkronne mu adekronkron ma Awurade. 29 Obiara a wabu no kumfo no, wonnnye no; okum na wonkum no.
30 Na asase no so aduan ntotoso du du a efi asase so aduan ne nnua so aba mu no nyinaa yɛ AWURADE dea; ɛyɛ kronkron ma AWURADE. 31Na sɛ obi pɛ sɛ ogye ne ntotoso du du no bi a, ɔmfa abupɛn anum mu biako nto so.
32Na anantwi ne nguan mu ntotoso du du nyinaa, nea ɛfa oguanhwɛfo poma ase nyinaa mu nea ɛto so du du no, ɛnyɛ kronkron mma AWURADE. 33Wɔmmpaw papa ne bɔne mu, na wɔnnsesa ebi nso; na sɛ obi bɛsesa ebi a, ɛnne ɛno ne nea wɔde resesa no nyinaa nyɛ kronkron mma AWURADE; wonnnye.
34 Eyinom ne mmara nsɛm a AWURADE de hyɛɛ Mose, Sinai bepɔw so, ma ɔde kɔmaa Israelfo no.",https://www.bible.com/bible/3440/LEV.27.RATB
NUMERI NHYƐNMU,"NHYƐNMU
Numeri Nhoma no ka abakɔsɛm a ɛfa Israelfo mfe aduanan a wɔde twaa kwan fi Sinai Bepɔw ho de kɔduu bɔhyɛ asase no hye so wɔ apuei fam. Numeri Nhoma no ka Israelfo abakɔsɛm no mu ɔfa titiriw bi ho asɛm. Ɛfa kan a Mose kan Israelfo no huu wɔn dodow wɔ Sinai Bepɔw no ho, ansa na wɔretu afi hɔ akɔ. Wɔsan kan wɔn bio wɔ Moab asase so wɔ Asu Yordan fam mfe aduasa akyi. Israelfo no de mmere a ɛda nipakan a edi kan ne nea ɛto so abien no ntam no, kɔ kɔduu Kades Barnea wɔ Kanaan anafo fam tɔnn; nanso wɔantumi amfa hɔ ankɔ bɔhyɛ asase no so. Wɔtenaa Kades Barnea kyɛe pa ara, ansa na wɔretutu so akɔ asase a ɛda asu Yordan fam no so. Ɛha na wɔn mu binom tenae afebɔɔ, na wɔn a wɔkae no nso siesiee wɔn ho twaa asu no kɔɔ Kanaan.
Numeri Nhoma no kaa ɔman bi a mpɛn pii wohyiaa amane maa wosuroe yiye a wɔpaa abaw no ho asɛm. Wɔtew Onyankopɔn ne Mose a Onyankopɔn yii no sɛ onni wɔn anim no so atua. Israelfo mmerɛwyɛ ne wɔn asoɔden nyinaa akyi no, Onyankopɔn dii wɔn nokware hwɛɛ wɔn so daa nyinaa. Ɛka Mose nokwaredi ho asɛm saa ara. Ɛwɔ mu sɛ ɛtɔ da bi a na ontumi nto ne bo ase de, nanso oyii ne yam som Onyankopɔn ne ne manfo nokware mu.
EMU NSƐM
Israelfo no siesie wɔn ho tu fi Sinai Bepɔw ho 1.1—9.23
Nnipakan a edi kan 1.1—4.49
Mmara ne nhyehyɛe ahorow 5.1—8.26
Twam afahyɛ a ɛto so abien 9.1-23
Efi Sinai Bepɔw ho kodu Moab 10.1—21.35
Nea esisii wɔ Moab asase so 22.1—32.42
Akwantu a efi Misraim kɔɔ Moab no nsɛm tiawa 33.1-49
Nea wɔkyerɛɛ wɔn sɛ wɔnyɛ ansa na wɔtwa Asu Yordan 33.50—36.13",https://www.bible.com/bible/3440/NUM.INTRO1.RATB
NUMERI 1,"Ɔman no kan
1Na Israelfo fii Misraim asase so akyi afe a ɛto so abien no, ɔsram a ɛto so abien no da a edi kan no, AWURADE kasa kyerɛɛ Mose Sinai sare so wɔ ahyiae ntamadan no mu sɛ: 2 Wo ne Aaron mmu Israelfo asafo nyinaa ano, sɛ wɔn mmusua ne wɔn mpanyimfi te, nhu mmarima nyinaa mmiako mmiako ne wɔn din dodow, 3efi wɔn a wɔadi mfe aduonu so de rekɔ, Israel mu obiara a obetumi akɔ ɔsa. Wo ne Aaron nkan wɔn sɛ wɔn dɔm te, 4na abusuakuw biara mu ɔbarima bi mmɛka mo ho, ɔbarima a ɔyɛ ne mpanyimfi mu otitiriw.
5Na mmarima a womfi mmusuakuw no mu mmɛboa mo no din ni: Ruben de ne Sedeur ba Elisur. 6Simeon de: Surisadai ba Selumiel. 7 Yuda de: Aminadab ba Nahasɔn. 8Isakar de: Suar ba Netanel. 9Sebulon de: Helon ba Eliab. 10 Yosef mma no de: Efraim de: Amihud ba Elisama. Manase de: Pedahsur ba Gamaliel. 11Benyamin de: Gideoni ba Abidan. 12Dan de: Amisadai ba Ahieser. 13Aser de: Okran ba Pagiel. 14Gad de: Deguel ba Eliasaf. 15Naftali de: Enan ba Ahira. 16Eyinom ne asafo no mu nnipa a wɔwɔ din a wɔyɛ wɔn agyanom mmusuakuw mu mmapɔmma ne Israel mpem so atitiriw.
17Na Mose ne Aaron faa mmarima a wɔabobɔ wɔn din yi, 18na wohyiaa asafo no nyinaa boaa ano, ɔsram a ɛto so abien no da a edi kan, na wɔkaa wɔn awo ntoatoaso sɛ wɔn mmusua ne wɔn mpanyimfi te, wɔn din dodow, efi wɔn a wɔadi mfirihyia aduonu so de rekɔ, mmiako mmiako; 19sɛnea AWURADE hyɛɛ Mose no, saa ara na ɔkan wɔn Sinai sare so nen.
20Na Israel abakan Ruben mma, wɔn asefo, sɛ wɔn mmusua ne wɔn mpanyimfi te, sɛ wɔn din dodow si, mmiako mmiako, mmarima a wɔadi mfe aduonu ne akyiri nyinaa, wɔn a wobetumi akɔ ɔsa nyinaa, 21wɔn a wɔkan wɔn maa Ruben abusuakuw no si ɔpeduanan asia ne ahanum.
22Simeon mma, wɔn asefo, sɛ wɔn mmusua ne wɔn mpanyimfi te, wɔn a wɔkan wɔn, sɛ wɔn din dodow si, mmiako mmiako, mmarima a wɔadi mfe aduonu ne akyiri nyinaa, wɔn a wobetumi akɔ ɔsa nyinaa, 23wɔn a wɔkan wɔn maa Simeon abusuakuw no si ɔpeduonum akron ne ahasa.
24Gad mma, wɔn asefo, sɛ wɔn mmusua ne wɔn mpanyimfi te, sɛ wɔn din dodow si, efi wɔn a wɔadi mfe aduonu so de rekɔ, wɔn a wobetumi akɔ ɔsa nyinaa, 25nnipa a wɔkan wɔn maa Gad abusuakuw no si ɔpeduanan anum ne ahansia aduonum.
26Yuda mma, wɔn asefo, sɛ wɔn mmusua ne wɔn mpanyimfi te, sɛ wɔn din dodow si, efi wɔn a wɔadi mfe aduonu so de rekɔ, wɔn a wobetumi akɔ ɔsa nyinaa, 27nnipa a wɔkan wɔn maa Yuda abusuakuw no si ɔpeduɔsɔn anan ne ahansia.
28Isakar mma, wɔn asefo, sɛ wɔn mmusua ne wɔn mpanyimfi te, sɛ wɔn din dodow si, efi wɔn a wɔadi mfe aduonu so de rekɔ, wɔn a wobetumi akɔ ɔsa nyinaa, 29nnipa a wɔkan wɔn maa Isakar abusuakuw no si ɔpeduonum anan ne ahannan.
30Sebulon mma, wɔn asefo, sɛ wɔn mmusua ne wɔn mpanyimfi te, sɛ wɔn din dodow si, efi wɔn a wɔadi mfe aduonu so de rekɔ, wɔn a wobetumi akɔ ɔsa nyinaa, 31nnipa a wɔkan wɔn maa Sebulon abusuakuw no si ɔpeduonum ason ne ahannan.
32Yosef mma: Efraim mma, wɔn asefo, wɔn mmusua ne wɔn mpanyimfi so din dodow, efi wɔn a wɔadi mfe aduonu so de rekɔ, wɔn a wobetumi akɔ ɔsa nyinaa, 33nnipa a wɔkan wɔn maa Efraim abusuakuw no si ɔpeduanan ne ahannum.
34Manase mma, wɔn asefo, wɔn mmusua ne wɔn mpanyimfi so din dodow, efi wɔn a wɔadi mfe aduonu so de rekɔ, wɔn a wobetumi akɔ ɔsa nyinaa, 35nnipa a wɔkan wɔn maa Manase abusuakuw no si ɔpeduasa abien ne ahanu.
36Benyamin mma, wɔn asefo, wɔn mmusua ne wɔn mpanyimfi so din dodow, efi wɔn a wɔadi mfe aduonu so de rekɔ, wɔn a wobetumi akɔ ɔsa nyinaa, 37nnipa a wɔkan wɔn maa Benyamin abusuakuw no si ɔpeduasa anum ne ahannan.
38Dan mma, wɔn asefo, wɔn mmusua ne wɔn mpanyimfi so din dodow, efi wɔn a wɔadi mfe aduonu so de rekɔ, wɔn a wobetumi akɔ ɔsa nyinaa, 39nnipa a wɔkan wɔn maa Dan abusuakuw no si ɔpeduosia abien ne ahansɔn.
40Aser mma, wɔn asefo, wɔn mmusua ne wɔn mpanyimfi so din dodow, efi wɔn a wɔadi mfe aduonu so de rekɔ, wɔn a wobetumi akɔ ɔsa nyinaa, 41nnipa a wɔkan wɔn maa Aser abusuakuw no si ɔpeduanan biako ne ahanum.
42Naftali mma, wɔn asefo, wɔn mmusua ne wɔn mpanyimfi so din dodow, efi wɔn a wɔadi mfe aduonu so de rekɔ, wɔn a wobetumi akɔ ɔsa nyinaa, 43nnipa a wɔkan wɔn maa Naftali abusuakuw no si ɔpeduonum abiɛsa ne ahanan.
44Eyinom ne wɔn a wɔkan wɔn a Mose ne Aaron ne Israel mmapɔmma no kanee no, mmarima dumien a wotuatua wɔn mpanyimfi ano mmiako mmiako no. 45Na Israelfo mu nnipa a wɔkan wɔn nyinaa, sɛ wɔn mpanyimfi te, wɔn a wɔadi mfe aduonu ne akyiri, Israel mu ɔbarima biara a obetumi akɔ ɔsa, 46 nnipa a wɔkan wɔn no nyinaa si ɔpehansia ne abiɛsa ne ahanum aduonum.
47Na Lewi mma de, sɛ wɔn agyanom abusuakuw te no, wɔankan wɔn amfra wɔn.
Lewifo no ahyɛde
48Na AWURADE kasa kyerɛɛ Mose sɛ: 49 Lewi abusuakuw no nko de, nkan wɔn, nanso mmu wɔn dodow ano mfra Israelfo, 50 na wo ara, fa Lewi mma no sisi adanse tenabea no ne ɛho nneɛma nyinaa ne ade biara a ɛka ho no so, wɔn na wɔnsoa tenabea no ne ɛho nneɛma nyinaa, na wɔn na wɔnyɛ ho adwuma, na tenabea no ho ara na wɔmmɔ wɔn nsra nhyia. 51 Sɛ tenabea no retu a, Lewifo no na wɔntutu, na sɛ wɔresi tenabea no a, Lewifo no na wonsi; na ɔhɔho a otwiw bɛn no, wonkum no. 52Na Israelfo no mmobɔ nsra wɔn ara nsra mu ne wɔn afrankaa ho sɛ wɔn dɔm horow no te mmiako mmiako. 53Na Lewifo no de, wɔmmɔ adanse tenabea no ho nsra nhyia, na AWURADE abufuw amma Israelfo asafo no so; na Lewifo no nkura adanse tenabea no sohwɛ mu. 54Na Israelfo no yɛɛ sɛnea AWURADE hyɛɛ Mose no nyinaa.",https://www.bible.com/bible/3440/NUM.1.RATB
NUMERI 2,"Mmusuakuw no nsrabɔ nhyehyɛe
1Na AWURADE kasa kyerɛɛ Mose ne Aaron sɛ: 2 Israelfo no mmobɔ nsra wɔn mu biara wɔ n'ankasa frankaa ho, ɛne wɔn mpanyimfi nsɛnkyerɛnne; ahyiae ntamadan no ntentenso na wɔmmɔ nsra no nhyia. 3Wɔn a wɔmmɔ nsra apuei fam, no ne: Yuda nsra frankaa no ase nnipa, sɛ wɔn dɔm te. Yuda mma no safohempanyin ne Aminadab ba Nahasɔn, 4na ne dɔm a wɔkan wɔn no, yɛ ɔpeduɔsɔn anan ne ahansia. 5Na wɔn a wɔmmɔ nsra ntoa no so ne: Isakar abusuakuw. Isakar mma no safohempanyin ne Suar ba Netanel, 6na ne dɔm a wɔkan wɔn no, ɔpeduonum anan ne ahannan. 7Sebulon abusuakuw na ɛntoa so. Sebulon mma no safohempanyin ne Helon ba Eliab, 8na ne dɔm a wɔkan wɔn no, ɔpeduonum ason ne ahanan. 9Wɔn a wɔkan wɔn maa Yuda nsra no nyinaa si ɔpehaduɔwɔtwe asia ne ahanan, sɛ wɔn dɔm ahorow no te; wɔn na wontu kan.
10Ruben nsra frankaa ase nnipa, sɛ wɔn dɔm ahorow no te. Ruben mma safohempanyin Sedeur ba Elisur, 11na ne dɔm a wɔkan wɔn no, ɔpeduanan asia ne ahanum. 12Na wɔn a wɔmmɔ nsra ntoa no so ne Simeon abusuakuw. Simeon mma no safohempanyin Surisadai ba Selumiel, 13na ne dɔm a wɔkan wɔn no yɛ, ɔpeduonum akron ne ahasa. 14Na Gad abusuakuw na ɛntoa so Gad mma safohempanyin Reuel ba Eliasaf, 15na ne dɔm a wɔkan wɔn, ɔpeduanan anum ne ahansia aduonum. 16Wɔn a wɔkan wɔn maa Ruben nsra no nyinaa si ɔpeha ne ɔpeduonum biako ne ahanan aduonum, sɛ wɔn dɔm ahorow no te. Na wɔn na wɔnto so abien ntu.
17Afei ahyiae ntamadan no ne Lewifo nsra no ntu nni nsra horow no ntam. Sɛnea wɔbɔ nsra no, saa ara na wontu, wɔn nyinaa wɔ wɔn dibea sɛ wɔn afrankaa no te.
18Efraim nsra frankaa nni atɔe fam, sɛ wɔn dɔm ahorow no te. Efraim mma safohempanyin Amihud ba Elisama, 19na ne dɔm a wɔkan wɔn no, ɔpeduanan ahannum. 20Na Manase abusuakuw ntoa so. Manase mma safohempanyin ne Pedahsur ba Gamaliel, 21na ne dɔm a wɔkan wɔn no, ɔpeduasa abien ne ahanu. 22Na Benyamin abusuakuw na ɛntoa so. Benyamin mma safohempanyin Gideoni ba Abidan, 23na ne dɔm a wɔkan wɔn no, ɔpeduasa anum ne ahanan. 24Wɔn a wɔkan wɔn maa Efraim nsra no nyinaa si nnipa ɔpeha ne awotwe ne ɔha, sɛ wɔn dɔm ahorow no te; na wɔn na wɔnto so abiɛsa ntu.
25Dan nsra frankaa nni atifi fam, sɛ wɔn dɔm ahorow no te. Na Dan mma safohempanyin Amisadai ba Ahieser, 26na ne dɔm a wɔkan wɔn no, ɔpeduosia abien ne ahansɔn. 27Na wɔn a wɔmmɔ nsra ntoa no so ne Aser abusuakuw. Aser mma no safohempanyin Okran ba Pagiel 28na ne dɔm a wɔkan wɔn no, ɔpeduanan biako ne ahanum. 29Na Naftali abusuakuw na ɛntoa so. Naftali mma safohempanyin Enan ba Ahira, 30na ne dɔm a wɔkan wɔn no, ɔpeduonum abiɛsa ne ahanan. 31Wɔn a wɔkan wɔn maa Dan nsra no nyinaa si ɔpeha ne ɔpeduonum ason ne ahansia; wɔn na wonni akyiri ntu sɛ wɔn afrankaa no te.
32 Eyinom ne Israelfo a wɔkan wɔn, sɛ wɔn mpanyimfi te; nsra ahorow no mu wɔn a wɔkan wɔn nyinaa, sɛ wɔn dɔm ahorow no te, si ɔpehansia ne abiɛsa ne ahanum aduonum. 33 Na Lewifo no de, wɔankan wɔn amfra Israelfo no, sɛnea AWURADE hyɛɛ Mose no.
34 Na Israelfo no yɛe, sɛnea AWURADE hyɛɛ Mose no nyinaa. Wɔbɔɔ nsra, sɛ wɔn afrankaa no te, na saa nso na wotui, wɔn nyinaa sɛ wɔn mmusua ne wɔn mpanyimfi te no.",https://www.bible.com/bible/3440/NUM.2.RATB
NUMERI 3,"Lewifo dodow ne wɔn asɛde
1 Na eyinom ne Aaron ne Mose mmusua, da a AWURADE ne Mose kasae, Sinai bepɔw so no. 2Na eyinom ne Aaron mma din: Nadab a ɔyɛ abakan, ne Abihu, Eleasar ne Itamar. 3Eyinom ne Aaron mma, asɔfo a wɔsraa wɔn ngo a wɔde hyɛɛ wɔn nsa sɛ wonni asɔfo no din. 4 Na Nadab ne Abihu wuwui, AWURADE anim, sɛ wɔde ananagya bi kɔɔ AWURADE anim, Sinai sare so no, na wɔannya mma; na Eleasar ne Itamar dii asɔfo wɔn agya Aaron anim.
5Na AWURADE kasa kyerɛɛ Mose sɛ: 6 Fa Lewi abusuakuw no bra, na fa wɔn begyina ɔsɔfo Aaron anim, na wɔnsom no, 7na wɔnyɛ ɔno ne asafo no nyinaa adwuma mma wɔn, ahyiae ntamadan no anim, tenabea no ho som mu, 8 na wɔnhwɛ ahyiae ntamadan no mu nneɛma nyinaa so, nyɛ Israelfo nnwuma mma wɔn, tenabea no ho som mu. 9Na fa Lewifo no ma Aaron ne ne mma no, wɔde wɔn ama no koraa afi Israelfo mu. 10 Na Aaron ne ne mma no de, yi wɔn si hɔ na wonkura wɔn asɔfodi no mu; na ɔhɔho biara a otwiw bɛn ho no, wonkum no.
11Na AWURADE kasa kyerɛɛ Mose sɛ: 12 Na me de, hwɛ, mafa Lewifo no mafi Israelfo mu masi Israelfo mu mmakan a wobue ɔyafunu ano no nyinaa ananmu, enti Lewifo no ayɛ me dea. 13Na mmakan nyinaa yɛ me dea; da a mebobɔɔ Misraim asase so mmakan nyinaa no, meyɛɛ Israel mu mmakan nyinaa kronkron mefae, efi onipa so kosi afieboa so; wɔyɛ me dea: Mene AWURADE.
14Na AWURADE kasa kyerɛɛ Mose, Sinai sare so sɛ: 15Kan Lewi mma no sɛnea wɔn mpanyimfi ne wɔn mmusua te, mmarima a wɔadi ɔsram ne akyiri nyinaa, kan wɔn. 16Na Mose nam AWURADE asɛm no so kan wɔn sɛnea ɔhyɛɛ no no. 17 Na eyinom ne Lewi mma sɛ wɔn din te: Gerson, Kohat ne Merari. 18Na eyinom ne Gerson mma din, sɛ wɔn mmusuakuw te: Libni ne Simei. 19Na Kohat mma sɛ wɔn mmusua te ne: Amram ne Ishar, Hebron ne Usiel. 20Na Merari mma sɛ wɔn mmusua te ne: Mahli ne Musi. Eyinom ne Lewi mmusua no sɛ wɔn mpanyimfi te.
21Gerson de ne Libni abusua ne Simei abusua; eyinom ne Gersonfo mmusua no. 22Wɔn mu wɔn a wɔkan wɔn no, mmarima a wɔadi ɔsram ne akyiri nyinaa, wɔn a wɔkan wɔn no si mpem nsɔn ne ahannum. 23Na Gersonfo mmusua yi, tenabea no akyi na wɔbɔɔ nsra wɔ atɔe fam. 24Na Gersonfo agya fi bapɔmma ne Lael ba Eliasaf. 25Na nea Gerson mma no nhwɛso wɔ, ahyiae ntamadan no, ne tenabea no ne ntamadan no, ne nkataso ne ahyiae ntamadan no ano nkataano no, 26ne adiwo no ho mmɔhɔɔ no ne adiwo a etwa tenabea no ne afɔremuka no ho hyia no ano nkataano ne ne ntampehama, ntamadan no ho adwuma nyinaa.
27Na Kohat de ne Amramfo abusua, Iseharfo abusua, Hebronfo abusua ne Usielfo abusua; eyinom ne Kohatfo mmusua no. 28Mmarima a wɔadi ɔsram ne akyiri no nyinaa dodow si mpemnwɔtwe ne ahansia wɔn na wɔyɛ kronkronbea so ahwɛfo no. 29Kohat mma no mmusua mmɔ nsra tenabea no nkyɛn, anafo fam. 30 Na Kohatfo mmusua no agya fi bapɔmma ne Usiel ba Elisafan. 31 Na nea wɔnhwɛ ne adaka no ɔpon no, kaneadua no afɔremuka no ne kronkronbea hɔ nneɛma a wɔde som no nyinaa ne mmɔhɔɔ no ne ɛho adwuma nyinaa. 32Na Lewi mmapɔmma mu panyin ne ɔsɔfo Aaron ba Eleasar, ɔne wɔn a wɔhwɛ kronkronbea no so no mu panyin.
33Merari de ne Mahli abusua ne Musi abusua; eyinom ne Merari mmusua no. 34Na wɔn a wɔkan wɔn no, mmarima a wɔadi ɔsram ne akyiri no nyinaa dodow si mpemnsia ne ahanu. 35Na Merari mmusua no agya fi bapɔmma ne Abihail ba Suriel. Tenabea no nkyɛn na wɔmmɔ wɔn nsra atifi fam. 36Na Merari mma hwɛ adwuma ne tenabea no ntaaboo ne ne mmeae ne n'adum ne ne nnyinaso ne ɛho nneɛma nyinaa ne ɛho adwuma nyinaa, 37ne adiwo no ho adum a ehyia ho no ne ne nnyinaso ne ɛho mmofunnua ne ɛho ntampehama so.
38 Na wɔn a wɔmmɔ nsra, ahyiae ntamadan no anim, apuei no, ne Mose ne Aaron ne ne mmammarima a wɔhwɛ kronkronbea no so ma Israelfo no; na ɔhɔho a otwiw bɛn no, wonkum no. 39Lewifo a wɔkan wɔn a Mose ne Aaron nam AWURADE asɛm so kan wɔn sɛ wɔn mmusua te no, mmarima a wɔadi ɔsram ne akyiri no nyinaa si ɔpeduonu abien.
Lewifo gye mmakan
40Na AWURADE ka kyerɛɛ Mose sɛ Kan Israelfo mu mmakan mmarima a wɔadi ɔsram ne akyiri nyinaa, na bu wɔn din dodow ano; 41na fa Lewifo ma me, mene AWURADE fa si Israelfo mu mmakan nyinaa ananmu, ne Lewifo afieboa, si Israelfo afieboa mmakan nyinaa ananmu. 42Na Mose kanee Israelfo mu mmakan nyinaa sɛnea AWURADE hyɛɛ no no. 43Na mmakan mmarima a wɔadi ɔsram ne akyiri no nyinaa din dodow, sɛ wɔn a wɔkan wɔn no te no ano si ɔpeduonu abien ne ahanu aduɔsɔn abiɛsa.
44Na AWURADE kasa kyerɛɛ Mose sɛ: 45 Fa Lewifo si Israelfo mu mmakan nyinaa ananmu ne Lewifo afieboa si wɔn afieboa ananmu, na Lewifo nyɛ me dea: Mene AWURADE. 46 Na Israelfo mmakan mu nnipa ahanu aduɔsɔn abiɛsa a wɔboro Lewifo so no agyede de, 47gye obiara nnwetɛbona anum, sɛnea kronkronbea dwetɛbona te na gye, gera aduonu nyɛ dwetɛbona biako; 48na fa dwetɛ a ɛyɛ wɔn a wɔboro wɔn so no agyede no ma Aaron ne ne mma. 49Na Mose gyigyee dwetɛ no wɔn a wɔboro wɔn a Lewifo gyee wɔn no so hɔ. 50Israelfo mmakan hɔ na ogyigyee dwetɛ no, apem ahasa aduosia anum, sɛnea kronkronbea dwetɛbona te. 51Na Mose nam AWURADE asɛm so de wɔn a wɔagye wɔn no ti dwetɛ no maa Aaron ne ne mma, sɛnea AWURADE hyɛɛ Mose no.",https://www.bible.com/bible/3440/NUM.3.RATB
NUMERI 4,"Kohatfo no
1Na AWURADE kasa kyerɛɛ Mose ne Aaron sɛ: 2Bu Kohat mma no ano fi Lewi mma no mu, sɛnea wɔn mmusua ne wɔn mpanyimfi te, 3 fa fi nea wadi mfe aduasa de rekɔ no so kosi nea wadi mfe aduonum so, wɔn a wobetumi akɔ ɔsa nyinaa, na wɔnyɛ m'adwuma ahyiae ntamadan no mu.
4Eyi ne Kohat mma no ahyiae ntamadan no mu som adwuma: akronkronne mu ade kronkron no. 5Na sɛ nsra no rebetu a, Aaron ne ne mma mmra mmeyi ntwamu mmɔhɔɔ no, na wɔmfa nkata adanse adaka no ho, 6na wɔmfa sukraman nhoma nkataso nto so, na wɔmfa bibitama mu ntrɛw so, na wɔmfa ne mpoma no nwurawura mu. 7Na wɔmfa bibitama nkata anim pon no so, na wɔmfa nsanka no ne nsankawa ne nkora ne nkuruwa a wɔde hwie no nsisi so, na daa abodoo no nsisi so; 8na wɔmfa tankɔkɔɔ ntrɛw nneɛma no so, na wɔmfa sukraman nhoma nkataso nkata ho, na wɔmfa ne mpoma nwurawura mu. 9 Na wɔmfa bibitama nkata kaneadua no ne n'akanea ne n'adabaw ne ne nso nkukuwa ne ne ngo ntoa a wɔde som no nyinaa ho. 10Na wɔmfa ɛno ne ɛho ade nyinaa nhyɛ sukraman nhoma nkataso mu, na wɔmfa nto mpata so. 11Na wɔmfa bibitama ntrɛw sika afɔremuka no so, na wɔmfa sukraman nhoma nkataso nkata ho, na wɔmfa ne mpoma nwurawura mu. 12Na wɔmfa ɔsom nneɛma a wɔde som kronkronbea hɔ no nyinaa nhyɛ bibitama mu, na wɔmfa sukraman nhoma nkataso nkata ho, na wɔmfa nto mpata so. 13Na afɔremuka no, wɔnsesaw so nso ngu, na wɔmfa ntama a ɛbere dum ntrɛw so, 14na wɔmfa ɛho nneɛma a wɔde som so nyinaa, nsrama kukuwa ne adinam ne sofi ne nkora no, afɔremuka no ho nneɛma nyinaa, na wɔmfa sukraman nhoma nkataso ntrɛw so, na wɔmfa ɛho mpoma no nwurawura mu. 15 Na nsra no rebetu na Aaron ne ne mma no wie akronkronne no ne kronkronbea nneɛma no nyinaa ho kata a, ɛno akyi ansa na Kohat mma no nhyɛn mu nkɔma so, na wɔanka akronkronne no amma wɔanwuwu. Eyi ne Kohat mma adwuma, ahyiae ntamadan no mu.
16Na ɔsɔfo Aaron ba Eleasar ahwɛde ne kanea ngo ne nnuhuam ne daa aduan afɔre ne ɔsra ngo no, tenabea no nyinaa ne nea ɛwɔ mu nyinaa ne kronkronbea hɔ ne ɛho nneɛma sohwɛ.
17Na AWURADE kasa kyerɛɛ Mose ne Aaron sɛ: 18Momma wontwa Kohatfo mmusua mu abusuakuw no mmfi Lewifo mu, na eyi na monyɛ mma wɔn, 19na wɔanya nkwa na wɔanwuwu sɛ wɔabɛn akronkronne mu adekronkron no: Aaron ne ne mma no nhyɛn mu, na wɔmfa wɔn nsisi wɔn adwuma ne wɔn nnosoa ho; 20 na wɔn de, wɔnnhyɛn mu mmfa wɔn ani mmmɛbɔ akronkronne no so, na wɔanwuwu.
21Na AWURADE kasa kyerɛɛ Mose sɛ: 22Bu Gerson mma no nso ano sɛ wɔn mpanyimfi ne wɔn mmusua te; 23kan wɔn fi nea wadi mfe aduasa de rekɔ so kosi nea wadi mfe aduonum so, wɔn a wobetumi akɔ ɔsa nyinaa, na wɔnsom ahyiae ntamadan no ho. 24Eyi ne Gersonfo mmusua no som a wɔnsom ne nneɛma a wɔnsoa, 25wɔn na wɔnsoa: tenabea no ntama no ne ahyiae ntamadan no, ne nkataso ne sukraman nkataso a ɛwɔ so no, ne ahyiae ntamadan no ano nkataano no, 26ne adiwo no ho mmɔhɔɔ ne adiwo a etwa tenabea ne afɔremuka no ho hyia no abobow ano nkataano no, ne ne ntampehama ne ɛho adwuma ho nneɛma nyinaa; na wɔnyɛ ho adwuma a ehia sɛ wɔyɛ nyinaa. 27Aaron ne ne mma asɛm so na Gersonfo mma no nyɛ wɔn adwuma nyinaa, wɔn asɛde nyinaa ne wɔn adwuma no nyinaa fam; na momfa wɔn adwuma nyinaa nhyɛ wɔn nsa na wɔnhwɛ so. 28Eyi ne Gersonfo mma mmusua no ahyiae ntamadan no mu som adwuma, na wɔn adwuma no sohwɛ wɔ ɔsɔfo Aaron ba Itamar nsam.
29Merari mma no nso, kan wɔn sɛ wɔn mmusua ne wɔn mpanyimfi te. 30Kan wɔn fi nea wadi mfe aduasa de rekɔ so kosi nea wadi mfe aduonum so, obiara a obetumi akɔ ɔsa no, na wɔnyɛ ahyiae ntamadan no ho adwuma. 31Na eyi ne nnosoa a wɔnsoa sɛ wɔn ahyiae ntamadan no mu adwuma: Tenabea no ntaaboo ne ne mmeae ne n'adum ne ne nnyinaso, 32ne adiwo a ehyia ho no adum ne ne nnyinaso ne ne mmofunnua ne ne ntampehama ne ɛho nneɛma ne nea ɛkeka ho nyinaa; na monkan nneɛma a wɔnsoa no mmobɔ din mfa nhyɛ wɔn nsa. 33Eyi ne Merari mma mmusua no adwuma, wɔn ahyiae ntamadan no mu adwuma nyinaa, wɔ ɔsɔfo Aaron ba Itamar nsam.
34Na Mose ne Aaron ne asafo no mu mmapɔmma no kɔkan Kehatfo mma no sɛ wɔn mmusua ne wɔn mpanyimfi te, 35wɔde fi nea wadi mfe aduasa so de kosi nea wadi mfe aduonum so, wɔn a wobetumi akɔ ɔsa nyinaa, sɛ wɔnyɛ ahyiae ntamadan no mu adwuma. 36Na wɔn nnipa a wɔkan wɔn wɔn mmusua no so si mpennu ahansɔn aduonum. 37Eyinom ne Kohatfo mmusua mu nnipa a wɔkan wɔn, wɔn a wɔsom ahyiae ntamadan no mu nyinaa a Mose ne Aaron nam AWURADE asɛm a ɛwɔ Mose nsam so kan wɔn.
38Na Gerson mma mu nnipa a wɔkan wɔn sɛ wɔn mmusua ne wɔn mpanyimfi te, 39fi nea wadi mfe aduasa so de kosi nea wadi mfe aduonum so, wɔn a wobetumi akɔ ɔsa nyinaa, sɛ wɔnyɛ ahyiae ntamadan no mu adwuma: 40wɔn nnipa a wɔkan wɔn wɔn mmusua ne wɔn mpanyimfi so si mpennu ahansia aduasa. 41Eyinom ne Gerson mma mmusua mu nnipa a wɔkan wɔn, wɔn a wɔsom ahyiae ntamadan no mu nyinaa a Mose ne Aaron nam AWURADE asɛm so kan wɔn.
42Na Merari mma mu nnipa a wɔkan wɔn sɛ wɔn mmusua ne wɔn mpanyimfi te, 43fi nea wadi mfe aduasa so de kosi nea wadi mfe aduonum so, wɔn a wobetumi akɔ ɔsa nyinaa, sɛ wɔnyɛ ahyiae ntamadan no mu adwuma, 44wɔn nnipa a wɔkan wɔn, sɛ wɔn mmusua te, si mpensa ne ahanu. 45Eyinom ne Merari mma mmusua mu nnipa a wɔkan wɔn a Mose ne Aaron nam AWURADE asɛm a ɛwɔ Mose nsam no so kan wɔn.
46Na Lewifo a Mose ne Aaron ne Israel mmapɔmma no kan wɔn, sɛnea wɔn mmusua ne wɔn mpanyimfi te, 47fi nea wadi mfe aduasa so de kosi nea wadi mfe aduonum so, wɔn a wotumi yɛ ɔsom adwuma anaa nnesoasoa adwuma ahyiae ntamadan no mu no, 48wɔn nnipa a wɔkan wɔn no si mpemnwɔtwe ahanum aduɔwɔtwe. 49Sɛnea AWURADE nam Mose so hyɛe no na wɔde wɔn sisii wɔn som adwuma ne wɔn nnosoa ne nea wɔde hyehyɛɛ wɔn nsa no so mmiako mmiako; enti wɔkan wɔn sɛnea AWURADE hyɛɛ Mose no.",https://www.bible.com/bible/3440/NUM.4.RATB
NUMERI 5,"Nnipa a wɔn ho ntew
1Na AWURADE kasa kyerɛɛ Mose sɛ: 2 Hyɛ Israelfo na wontu akwatafo nyinaa ne wɔn a wɔn ho sen gu nyinaa ne obiara a ɔde funu agu ne ho fi no mfi nsra no mu. 3 Ɔbarima o, ɔbea o, muntu no, nsra no akyi na muntu wɔn nkɔ, na wɔangu mo nsra a mete mu wɔ mo mu no ho fi. 4Na Israelfo no yɛɛ saa, na wotutuu wɔn kɔɔ nsra no akyi; sɛnea AWURADE kasa kyerɛɛ Mose no, saa na Israelfo no yɛe.
Asodide
5Na AWURADE kasa kyerɛɛ Mose sɛ: 6 Kasa kyerɛ Israelfo sɛ: Ɔbarima anaa ɔbea yɛ bɔne tia onipa bi de fom AWURADE a, 7ɔmpae mu nka ne bɔne a wayɛ no, na ontua n'asodide no aboten mfa abupɛn anum mu biako nto so, na ɔmfa mma onipa a wayɛ bɔne atia no no. 8Na sɛ onipa no awu na onni obusuani a ɔbɛn no bi a wɔde asodide no bɛma no a, asodide no yɛ AWURADE dea, na wɔmfa mma ɔsɔfo no nka mpata dwennini a wɔde rebɛpata ama no no ho. 9 Na ɛsoma ade biara, Israelfo akronkronne a wɔde brɛ ɔsɔfo no nyinaa, nyɛ ne de. 10Na obiara akronkronne a ɔde ba no, ɛnyɛ ne de bio; na nea ɔde ma ɔsɔfo no nyɛ ɔsɔfo no dea.
Ninkuntwe ho asɛm
11Na AWURADE kasa kyerɛɛ Mose sɛ: 12Kasa kyerɛ Israelfo na ka kyerɛ wɔn sɛ: Sɛ ɔbarima bi yere fi n'akyi na ɔkɔfom no, 13na ɔbarima bi ne no da na ne ho ka no, na osiw so ne kunu anim, na onnim sɛ ne ho agu fi na ɛho dansefo nni hɔ, na wɔankyere no wɔ so, 14na ninkuntwe honhom ba ɔbarima no so na ɔtwe ne yere no ho ninkunu, na ɔbea no agu ne ho fi, ampa anaasɛ ninkuntwe honhom ba no so na ɔtwe ne yere ho ninkunu na ɔbea no nguu ne ho fi a, 15ɛnne ɔbarima no mfa ne yere no mmra ɔsɔfo no anim. Na ɔmfa ɔbea no ho ayɛyɛde, atokosam olonka abupɛn du mu biako, mmra: onngu so ngo nanso ɔnnto so ohuamfufu, na ɛyɛ ninkuntwe ho aduan afɔre, nkae aduan afɔre a wɔde kae amumɔyɛ.
16Na ɔsɔfo no mfa ɔbea no mmra mmegyina AWURADE anim. 17 Na ɔsɔfo no nsaw nsu kronkron ngu kuku bi mu, na ɔnsaw tenabea hɔ fam mfutuma bi, na ɔmfa ngu nsu no mu; 18na ɔsɔfo no mfa ɔbea no nnyina AWURADE anim, na onyi ne ti so nkataso, na ɔmfa nkae aduan afɔre a ɛne ninkuntwe aduan afɔre no nhyɛ ne nsam, na ɔsɔfo no nkura nsu nwenenwene a ɛde nnome ba no ne nsam; 19na ɔsɔfo no mma onni nsew, na ɔnka nkyerɛ ɔbea no sɛ: Sɛ ɔbarima bi ne wo nnae ɛ, na sɛ wumfii wo kunu akyi nkoguu wo ho fi a, wo ho bɛyɛ tɔtorɔtɔɔ afi nsu nwenenwene a ɛde nnome ba yi ho; 20na sɛ woafi wo kunu akyi, na sɛ wo ho agu fi na woama obi ho aka wo sɛ wo kunu a, ɛno de 21na ɔsɔfo no mma ɔbea no nni nsew yi: ɔnka nkyerɛ ɔbea no sɛ AWURADE mfa wo nyɛ nnome ne ntam, wo man mu, sɛ AWURADE bɛma w'asen atotɔ mu na wo yafunu ahon; 22na nsu a ɛde nnome ba yi ahyɛn wo nsono mu ahon wo yafunu na w'asen atotɔ mu! Na ɔbea no nka sɛ Amen, Amen!
23Na ɔsɔfo no nkyerɛw nnome yi ngu nhoma so, na ɔnhohoro ngu nsu nwenenwene no mu, 24na ɔmma ɔbea no nnom nsu nwenenwene a ɛde nnome ba no, na nsu a ɛde nnome ba no nkɔ no mu nkɔyɛ nwenenwene. 25Na ɔsɔfo no nnye ɔbea no nsam ninkuntwe ho aduan afɔre no, na onhim aduan afɔre no AWURADE anim, na ɔmfa mmɛn afɔremuka no; 26na ɔsɔfo no nsaw aduan afɔre no nsa ma ɛnyɛ nkae ade, na ɔnhyew wɔ afɔremuka no so, na ɛno akyi no ɔmma ɔbea no nnom nsu no. 27Na sɛ ɔma ɔnom, na sɛ, wagu ne ho fi na wayɛ ne kunu bɔne a, ɛnne nsu a ɛde nnome ba no bɛhyɛn ne mu akɔyɛ no nwene, na ne yafunu ahon na n'asen atotɔ mu, na ɔbea no adan nnome, ne man mu. 28Na sɛ ɔbea no ho nguu fi ɛ, na ne ho tew a, ɛnne ne ho bɛyɛ tɔtorɔtɔɔ, na wanya mma.
29Eyi ne ninkuntwe ho mmara. Sɛ ɔbea bi fi ne kunu akyi kogu ne ho fi 30anaasɛ ninkuntwe honhom ba ɔbarima bi so na ɔtwe ne yere ho ninkunu a, ɔmfa ɔbea no mmegyina AWURADE anim, na ɔsɔfo no nyɛ no sɛnea mmara yi hyɛ nyinaa. 31Na ɔbarima no ho bɛyɛ tɔtorɔtɔɔ afi amumɔyɛ no ho, na ɔbea no asoa n'amumɔyɛ.",https://www.bible.com/bible/3440/NUM.5.RATB
NUMERI 6,"Ahotuafo mmara
1Na AWURADE kasa kyerɛɛ Mose sɛ: 2 Kasa kyerɛ Israelfo no, Sɛ ɔbarima anaa ɔbea bi de ne ho kɔhyɛ ahotuafo mu hyɛ bɔ sɛ obetua ne ho ade de ne ho ama AWURADE a, 3 ɛnne ontua ne ho bobesa ne nsa nyinaa; ɔnnnom bobesa a akaw ne nsa a akaw, na ade biara a wɔde bobe aba ayɛ nso, ɔnnnom, na bobe aba momono ne guanee nso, onnni; 4n'ahotua nna nyinaa mu, biribiara a wɔde bobe ho biribi ayɛ, ne nsowee mu aba oo, ɛho hono oo, onnni.
5 N'ahotua bɔhyɛnna nyinaa mu no oyiwan bi nnka ne ti; ɔnyɛ kronkron nkosi sɛ nna a otuaa ne ho maa AWURADE no bewie du; onsiw atimum. 6Nna a watua ne ho ade ama AWURADE no, ɔnnkɔ funu ho. 7 N'agya ne ne na ne ne nuammarima ne ne nuabea wu mu mpo, onnkogu ne ho fi, efisɛ ne Nyankopɔn ahotua wɔ n'atifi. 8N'ahotua nna nyinaa ɔyɛ kronkron ma AWURADE.
9 Na sɛ obi kowu mpofirim wɔ ne ho afrɛso ma ogu n'ahotua ti ho fi a, onyi ne ti n'ahodwira da a ɛne da a ɛto so ason no. 10 Na ɛda a ɛto so awotwe no, ɔmfa nturukuku abien anaa mmorɔnoma mma abien mmrɛ ɔsɔfo no, ahyiae ntamadan no ano. 11Na ɔsɔfo no mfa biako mmɔ bɔne ho afɔre, na biako nso ɔmfa nyɛ ɔhyew afɔre, na ɔmpata mma no sɛ funu no nti wafom, na ɔnyɛ ne ti kronkron bio da no ara. 12Na ontua ne ho ade mma AWURADE n'ahotua nna no, na ɔmfa oguanten ba a wadi afe mmra mmɛbɔ asodi ho afɔre; na kan nna no ayera, efisɛ n'ahotua no ho agu fi.
13Na eyi ne ɔhotuafo ho mmara, ɛda a n'ahotua nna wie du no, wɔmfa no mmra ahyiae ntamadan no ano, 14na ɔmfa n'ayɛyɛde mmrɛ AWURADE: oguanten ba a wadi afe a odi mu biako mmɛbɔ ɔhyew afɔre, ne oguammere biako a wadi afe a odi mu nso mmɛbɔ bɔne ho afɔre, ne odwennini biako a odi mu mmɛbɔ asomdwoe afɔre; 15ne apiti abodoo, asikresam tetare a wɔde ngo afɔtɔw ne apiti fam a wɔasra ho ngo kɛntɛn ne ɛho aduan afɔre ne ahwiesa. 16Na ɔsɔfo no mfa mmra AWURADE anim, na ɔmmɔ ne bɔne ho afɔre ne ne hyew afɔre. 17Na ɔmfa odwennini no mmɔ AWURADE asomdwoe afɔre mpae apiti kɛntɛn no so, na ɔsɔfo no mmɔ n'aduan afɔre ne n'ahwiesa afɔre. 18 Na ɔhotuafo no nyi n'ahotua ti, ahyiae ntamadan no ano, na ɔmfa n'ahotua ti nwi no ngu asomdwoe afɔre no ase gya mu. 19Na ɔsɔfo no mfa odwennini no basa a wɔanoa ne kɛntɛn no mu apiti tetare biako ne apiti fam biako ngu ɔhotuafo a wayi n'ahotua ti no nsam; 20 na ɔsɔfo no nhim no ohim afɔre AWURADE anim, ɛyɛ kronkron ma ɔsɔfo no, ɛne ohim yan ne soma srɛ no; ɛno akyi no ɔhotuafo no nnom bobesa. 21Eyi ne mmara a ɛda hɔ ma ɔhotuafo a n'ahotua no nti wahyɛ n'ayɛyɛde ho bɔ ama AWURADE, de ka nea ne nsa bɛso so ho; sɛ ne bɔ a ɔhyɛe te no, saa na ɔmfa n'ahotua mmara so nyɛ.
Nhyira a wɔmfa nhyira ɔman no
22Na AWURADE kasa kyerɛɛ Mose sɛ: 23 Kasa kyerɛ Aaron ne ne mma no sɛ: Sɛ munhyira Israelfo nka nkyerɛ wɔn ni:
24 AWURADE nhyira wo, na ɔnhwɛ wo so;
25 AWURADE ntew n'anim nkyerɛ wo, na ɔnnom wo;
26 AWURADE mma n'ani so nhwɛ wo, na ɔmma wo asomdwoe.
27Na wɔmfa me din nto Israelfo so, na me de, mehyira wɔn.",https://www.bible.com/bible/3440/NUM.6.RATB
NUMERI 7,"Mmapɔmma no afɔrebɔ
1 Na Mose wiee tenabea no si, na ɔsraa ho ngo, na ɔyɛɛ no ne ɛho nneɛma nyinaa ne afɔremuka no ne ɛho nneɛma nyinaa kronkron, na ɔsraa ho ngo na ɔyɛɛ ho kronkron no, 2Israel mmapɔmma, wɔn mpanyimfi so atitiriw a wɔyɛ mmusuakuw no asafohempanyin a wɔhwɛ wɔn a wɔkan wɔn no so no de ayɛyɛde bae. 3Na wɔde wɔn ayɛyɛde baa AWURADE anim: nteaseɛnam a ɛso wɔ nkataso asia ne anantwi dumien; mmapɔmma baanu de teaseɛnam biako, na obiara de nantwi biako; na wɔde baa tenabea no anim. 4Na AWURADE ka kyerɛɛ Mose sɛ: 5Gye wɔn ayɛyɛde no, na wɔmfa nyɛ ahyiae ntamadan no ho adwuma, na fa ma Lewifo no, obiara sɛnea n'adwuma te. 6Na Mose de nteaseɛnam ne anantwi no maa Lewifo no, 7ɔde nteaseɛnam abien ne anantwi anan maa Gerson mma, sɛ wɔn adwuma te, 8 na ɔde nteaseɛnam anan ne anantwi awotwe maa Merari mma, sɛ wɔn adwuma te, wɔ ɔsɔfo Aaron ba Itamar nsam; 9 na Kohat mma de, wamma wɔn bi, efisɛ wɔn adwuma ne sɛ wɔsoa kronkronbea no ho nneɛma no wɔn mmati so.
10 Na mmapɔmma no de afɔremuka no adwirade bae, da a wɔsraa ho ngo no; na wɔde wɔn ayɛyɛde baa afɔremuka no anim. 11 Na AWURADE ka kyerɛɛ Mose sɛ: Mmapɔmma no mfa wɔn afɔremuka dwira ho ayɛyɛde no mmra mmiako mmiako, obiara ne ne da.
12Na nea ɔde n'ayɛyɛde bae da a edi kan ne Aminadab ba Nahasɔn a ofi Yuda abusuakuw mu no. 13Na n'ayɛyɛde ne: dwetɛasanka biako a ano si nnwetɛbona ɔha aduasa; dwetɛkora biako a ano si nnwetɛbona aduɔsɔn, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no amaama; 14sika asankawa biako a ano si nnwetɛbona du a aduhuam ayɛ no ma; 15nantwinini biako, odwennini biako, oguanten ba biako a wadi afe a wɔde wɔn rekɔbɔ ɔhyew afɔre; 16ɔpapo biako a wɔde rekɔbɔ bɔne ho afɔre; 17ne asomdwoe afɔre de: anantwi abien, adwennini anum, mpapo anum, nguanten mma a wɔadi afe afe anum. Eyi ne Aminadab ba Nahasɔn ayɛyɛde.
18Da a ɛto so abien no, Suar ba Netanel a ɔyɛ Isakar bapɔmma de bae. 19N'ayɛyɛde a ɔde bae ne: dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔsɔn, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no maama; 20sika nnwetɛbona du asankawa biako a aduhuam ayɛ no ma; 21nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 22ɔpapo biako a wɔde rekɔbɔ bɔne ho afɔre; 23ne asomdwoe afɔre de: anantwi abien, adwennini anum, mpapo anum, nguanten mma a wɔadi afe afe anum. Eyi ne Suar ba Netanel ayɛyɛde.
24Da a ɛto so abiɛsa no, Sebulon mma bapɔmma Helon ba Eliab de n'ayɛyɛde bae. 25N'ayɛyɛde ne: dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔson, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no maama; 26sika nnwetɛbona du asankawa biako a aduhuam ayɛ no ma; 27nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 28ɔpapo biako a wɔde rekɔbɔ bɔne ho afɔre; 29ne asomdwoe afɔre de: anantwi abien, adwennini anum, mpapo anum, nguanten mma a wɔadi afe afe anum. Eyi ne Helon ba Eliab ayɛyɛde.
30Da a ɛto so anan no, Ruben mma bapɔmma Sedeur ba Elisur nso bae. 31N'ayɛyɛde ne: dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔson, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no amaama; 32sika nnwetɛbona du asankawa biako a aduhuam ayɛ no ma; 33nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 34ɔpapo biako a wɔde rekɔbɔ bɔne ho afɔre; 35ne asomdwoe afɔre de: anantwi abien, adwennini anum, mpapo anum, nguanten mma a wɔadi afe afe anum. Eyi ne Sedeur ba Elisur ayɛyɛde.
36Da a ɛto so anum no, Simeon mma bapɔmma Surisadai ba Selumiel bae. 37N'ayɛyɛde ne: dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔsɔn, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no maama; 38sika nnwetɛbona du asankawa biako a aduhuam ayɛ no ma; 39nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 40ɔpapo biako a wɔde rekɔbɔ bɔne ho afɔre; 41ne asomdwoe afɔre de, anantwi abien, adwennini anum, mpapo anum, nguanten mma a wɔadi afe afe anum. Eyi ne Surisadai ba Selumiel ayɛyɛde.
42Da a ɛto so asia no, Gad mma bapɔmma Deguel ba Eliasaf bae. 43N'ayɛyɛde ne: dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔsɔn, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no maama; 44sika nnwetɛbona du asankawa biako a aduhuam ayɛ no ma; 45nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 46ɔpapo biako a wɔde rekɔbɔ bɔne ho afɔre; 47ne asomdwoe afɔre de: anantwi abien, adwennini anum, mpapo anum ne nguanten mma a wɔadi afe afe anum. Eyi ne Deguel ba Eliasaf ayɛyɛde.
48Da a ɛto so ason no, Efraim mma bapɔmma Amihud ba Elisama. 49N'ayɛyɛde ne dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔsɔn, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no maama; 50sika nnwetɛbona du asankawa biako a aduhuam ayɛ no ma; 51nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 52ɔpapo biako a wɔde rekɔbɔ bɔne ho afɔre; 53ne asomdwoe afɔre de: anantwi abien, adwennini anum, mpapo anum, nguanten mma a wɔadi mfe anum. Eyi ne Amihud ba Elisama ayɛyɛde.
54Da a ɛto so awotwe no, Manase mma bapɔmma Pedahsur ba Gamaliel. 55N'ayɛyɛde ne: dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔsɔn, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no maama; 56sika nnwetɛbona du asankawa biako a aduhuam ayɛ no ma; 57nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 58ɔpapo biako a wɔde rekɔbɔ bɔne ho afɔre; 59ne asomdwoe afɔre de: anantwi abien, adwennini anum, mpapo anum, nguanten mma a wɔadi afe afe anum. Eyi ne Pedahsur ba Gamaliel ayɛyɛde.
60Da a ɛto so akron no, Benyamin mma bapɔmma Gideoni ba Abidan. 61N'ayɛyɛde ne: dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔsɔn, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no maama; 62sika nnwetɛbona du asankawa biako a aduhuam ayɛ no ma; 63nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 64ɔpapo biako a wɔde rekɔbɔ bɔne ho afɔre; 65ne asomdwoe afɔre de: anantwi abien, adwennini anum, mpapo anum, nguanten mma a wɔadi mfe anum. Eyi ne Gideoni ba Abidan ayɛyɛde.
66Da a ɛto so du no, Dan mma bapɔmma Amisadai ba Ahieser. 67N'ayɛyɛde ne: dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔsɔn, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no amaama; 68sika nnwetɛbona du asankawa biako a aduhuam ayɛ no ma; 69nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 70ɔpapo biako a wɔde rekɔbɔ bɔne ho afɔre; 71ne asomdwoe afɔre de: anantwi abien, adwennini anum, mpapo anum, nguanten mma a wɔadi afe afe anum. Eyi ne Amisadai ba Ahieser ayɛyɛde.
72Da a ɛto so dubiako no, Aser mma bapɔmma Okran ba Pagiel. 73N'ayɛyɛde ne: dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔsɔn, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no amaama; 74sika nnwetɛbona du asankawa biako a aduhuam ayɛ no ma; 75nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 76ɔpapo biako a wɔde rekɔbɔ bɔne ho afɔre; 77ne asomdwoe afɔre de: anantwi abien, adwennini anum, mpapo anum, nguanten mma a wɔadi afe afe anum. Eyi ne Okran ba Pagiel ayɛyɛde.
78Da a ɛto so dumien no, Naftali mma bapɔmma Enan ba Ahira. 79N'ayɛyɛde ne: dwetɛ asanka biako a ano si nnwetɛbona ɔha aduasa; dwetɛkora biako, nnwetɛbona aduɔsɔn, sɛnea kronkronbea dwetɛbona te; n'abien no, asikresam a wɔde ngo afɔtɔw de rekɔyɛ aduan afɔre ayeyɛ no maama; 80sika nnwetɛbona du asankawa biako a aduhuam ayɛ no ma; 81nantwinini biako, odwennini biako, oguanten ba biako a wadi afe a wɔde rekɔbɔ ɔhyew afɔre; 82ɔpapo biako a wɔde rekɔbɔ bɔne ho afɔre; 83ne asomdwoe afɔre de: anantwi abien, adwennini anum, mpapo anum, nguanten mma a wɔadi afe afe anum. Eyi ne Enan ba Ahira ayɛyɛde.
84Eyi ne adwirade da a wɔsra afɔremuka no ho ngo no Israel mmapɔmma no nsam: dwetɛ nsanka dumien, dwetɛ nkora dumien, sika nsankawa dumien; 85asanka no biako yɛ nnwetɛbona ɔha aduasa, na kora biako yɛ aduɔsɔn, na nneɛma yi dwetɛ nyinaa ano si nnwetɛbona mpennu ahannan, sɛnea kronkronbea dwetɛbona te; 86sika nsankawa a aduhuam ayeyɛ no maama dumien; asankawa no biako ano si nnwetɛbona du, sɛnea kronkronbea dwetɛbona te, na nsankawa no sika nyinaa si nnwetɛbona ɔha aduonu. 87Ɔhyew afɔre anantwi no nyinaa si anantwinini dumien, adwennini dumien, nguanten mma a wɔadi afe afe dumien ne wɔn nnuan ayɛyɛde ne bɔne ho afɔre mpapo dumien; 88na asomdwoe afɔre anantwi no nyinaa si anantwinini aduonu anan, adwennini aduosia, mpapo aduosia, nguanten mma a wɔadi afe afe aduosia. Eyi ne afɔremuka no sra akyi adwirade.
89 Na Mose hyɛn ahyiae ntamadan no mu sɛ ɔne AWURADE rekɔkasa no, ɔtee ɛnne no sɛ ɛkasa kyerɛ no fi mpata agua a ɛwɔ adanse adaka no so no so wɔ kerubim abien no ntam; na Awurade kasa kyerɛɛ no.",https://www.bible.com/bible/3440/NUM.7.RATB
NUMERI 8,"Akanea no sɔbea
1Na AWURADE kasa kyerɛɛ Mose sɛ: 2 Ka kyerɛ Aaron sɛ Wode akanea no sisi akaneadua no so a, akanea ason no nnɛw wɔ so nkyerɛ anim. 3Na Aaron yɛɛ saa: ɔde akanea no sisii kaneadua no so kyerɛɛ anim, sɛnea AWURADE hyɛɛ Mose no. 4Na eyi ne kaneadua no yɛbea: Ɛyɛ sika a wɔaboro; efi n'ase kosi ne nhwiren so, ɛyɛ sika a wɔaboro ara nko; sɛ nhwɛso a AWURADE de kyerɛɛ Mose no te no, saa ara na ɔyɛɛ kaneadua no.
Lewifo dwira
5Na AWURADE kasa kyerɛɛ Mose sɛ 6 Yi Lewifo fi Israelfo mu, na dwira wɔn. 7 Na sɛnea dwira wɔn ni: Fa bɔneyi nsu pete wɔn so, na wɔmfa oyiwan nyiyi wɔn ho nyinaa, na wɔnhoro wɔn ntade, na wɔmfa ntew wɔn ho. 8Na wɔmfa nantwinini ne ɛho aduan afɔre, asikresam a wɔde ngo afɔtɔw; na fa nantwinini foforo nso a wɔde bɛbɔ bɔne ho afɔre. 9Na fa Lewifo no bra ahyiae ntamadan no ano, na ma Israelfo asafo mu no nyinaa mmɛbɔ gua; 10na fa Lewifo no bra AWURADE anim, na Israelfo no mfa wɔn nsa ngu Lewifo no so: 11 na Aaron nhim Lewifo no, AWURADE anim, sɛ ohim afɔre a efi Israelfo nsam, na wɔntena ase nyɛ AWURADE som adwuma. 12Na Lewifo no mfa wɔn nsa ngu anantwi no atifi, na fa biako bɔ bɔne ho afɔre, na fa biako nso bɔ AWURADE hyew afɔre, na pata ma Lewifo no. 13Na fa Lewifo no gyina Aaron ne ne mma no anim, na him wɔn yɛ ohim afɔre ma AWURADE.
14 Na tew Lewifo no fi Israelfo mu, na Lewifo no mmɛyɛ me de. 15Ɛno akyi ansa na Lewifo no mmra mmɛsom ahyiae ntamadan no ho. Na tew wɔn ho, na him wɔn yɛ ohim afɔre, 16 efisɛ ɔma na wɔde wɔn ama me afi Israelfo mu; mede wɔn masi ade a ebue yafunu ano nyinaa, Israelfo mu mmakan nyinaa, ananmu mafa. 17 Na Israelfo mu mmakan nyinaa, nnipa mu oo, afieboa mu oo, wɔyɛ me dea: da a mebobɔɔ Misraim asase so mmakan nyinaa no na meyɛɛ wɔn kronkron mefae; 18na mafa Lewifo no masi Israelfo mu mmakan nyinaa ananmu; 19 na mede Lewifo no mama Aaron ne ne mma sɛ akyɛde afi Israelfo mu sɛ wɔnyɛ Israelfo adwuma, ahyiae ntamadan no mu, na wɔmpata mma Israelfo, na Israelfo no rebɛn kronkronbea hɔ a, ɔhaw bi amma wɔn so.
20Na Mose ne Aaron ne Israelfo asafo mu no nyinaa yɛɛ Lewifo no sa; sɛ AWURADE hyɛɛ Mose maa Lewifo no nyinaa no, saa na Israelfo no yɛɛ wɔn. 21 Na Lewifo no yii wɔn ho bɔne, na wɔhoroo wɔn ntade, na Aaron him wɔn sɛ ohim afɔre, AWURADE anim, na Aaron pata maa wɔn de dwiraa wɔn ho. 22Ɛno akyi na Lewifo no bae bɛyɛɛ wɔn som adwuma ahyiae ntamadan no mu, Aaron ne ne mma no anim; sɛnea AWURADE hyɛɛ Mose, Lewifo no ho no, saa na wɔyɛɛ wɔn.
23Na AWURADE kasa kyerɛɛ Mose sɛ 24 Eyi nkɔma Lewifo no: Wɔn a wɔadi mfirihyia aduonu anum ne akyiri no mmra mmɛyɛ ahyiae ntamadan no ho som mu adwuma no. 25Na wɔn a wɔadi mfe aduonum no mfi adwuma no mu, na wɔnnyɛ bio. 26Nanso wonni mmoa wɔn nuanom no, ahyiae ntamadan no mu, nkura ɛsohwɛ no mu bi, na ɔsom adwuma no na wɔnnyɛ. Saa na hyehyɛ Lewifo no, wɔn asɛde no ho.",https://www.bible.com/bible/3440/NUM.8.RATB
NUMERI 9,"Twam afahyɛ wɔ Sinai
1Na AWURADE kasa kyerɛɛ Mose Sinai sare so, wɔn Misraim asase so fi afe a ɛto so abien sram a edi kan no mu sɛ 2 Ma Israelfo nni twam no ne bere mu. 3Ɔsram yi da a ɛto so dunan no anwummere, munni no ne bere mu sɛnea; n'ahyɛde ne n'akwan nyinaa so na munni. 4Na Mose ka kyerɛɛ Israelfo no sɛ wonni twam no. 5Na wodii twam no ɔsram a edi kan no da a ɛto so dunan no anwummere, Sinai sare so; sɛnea AWURADE hyɛɛ Mose no nyinaa, saa na Israelfo no yɛe.
6 Na mmarima bi wɔ hɔ a wɔn ho akum funu bi ho, na wɔantumi anni twam no da no; na wɔbaa Mose ne Aaron anim da no ara; 7na mmarima no ka kyerɛɛ no sɛ: Yɛn de, yɛn ho akum funu bi ho; dɛn nti na wɔkame yɛn sɛ yɛmmfa yɛn ayɛyɛde mmmrɛ AWURADE ne bere mu wɔ Israelfo mu? 8Na Mose ka kyerɛɛ wɔn sɛ: Munnyina hɔ na minkotie nea AWURADE bɛhyɛ ama mo. 9Na AWURADE kasa kyerɛɛ Mose sɛ: 10Kasa kyerɛ Israelfo no sɛ Sɛ mo anaa mo asefo mu bi ho kum funu bi ho anaasɛ ɔwɔ akwantu mu akyirikyiri a, onni twam mma AWURADE ara. 11Ɔsram a ɛto so abien no da a ɛto so dunan anwummere na wonni; apiti ne fan nwenenwene na wɔmfa nni: 12wonnnyaw bi nnkosi anɔpa na wommmu ne dompe bi; wonni no twam no ho ahyɛde no nyinaa so. 13Na nea ne ho tew na ontuu kwan na ɔpa twam no di no, wobetwa ɔkra no afi ne man mu akyene, efisɛ wamfa AWURADE ayɛyɛde no amma ne bere mu; saa onipa no nsoa ne bɔne. 14Na sɛ ɔhɔho bi bɛsoɛ mo mu a, onni twam mma AWURADE: twam ahyɛde ne ne yɛbea no so na onni; ɔhɔho oo, asase no soni oo, ahyɛde biako na ɛnna hɔ mma mo.
Ogya ne omununkum fadum
15 Na ɛda a wɔmaa tenabea no so sii hɔ no, omununkum no bɛkataa adanse ntamadan no tenabea no so, na anadwofa, wɔhwɛ a, ɛdɛw sɛ ogya, tenabea no so, de kosi anɔpa. 16Saa na ɛyɛ daa: omununkum no kata so awia na ogya no pue anadwo. 17Na sɛ omununkum no ma ne ho so fi ntamadan no so a, na Israelfo no tu; na nea omununkum no gyina no, ɛhɔ na Israelfo no bɔ nsra. 18AWURADE anom asɛm so na Israelfo no nam tu, na AWURADE anom asɛm so na wɔnam bɔ nsra; nna a omununkum no tena tenabea no so nyinaa, wɔtena nsram. 19Na mpo sɛ omununkum no di tenabea no so nna pii a, Israelfo no yɛ AWURADE ahyɛde, na wontu. 20Na sɛ ebia omununkum no tena tenabea no so nna kakraa bi a, AWURADE anom asɛm so na wɔnam bɔ nsra, na AWURADE anom asɛm so na wɔnam tu. 21Na sɛ ebia omununkum no gyina fi anwummere kosi anɔpa na ɛma ne ho so anɔpa a, wotu; anaasɛ awia ne anadwo na omununkum no ma ne ho so a, wotu; 22na sɛ nnanu, sɛ ɔsram, sɛ nna bebree, na omununkum no di tenabea no so a esi so ara a, Israelfo no tena nsram na wontu; na sɛ ɛma ne ho so a, na wotu. 23AWURADE anom asɛm so na wɔnam bɔ nsra, na AWURADE anom asɛm so na wɔnam tu; AWURADE ahyɛde na wɔyɛe, sɛnea AWURADE nam Mose so hyɛe no.",https://www.bible.com/bible/3440/NUM.9.RATB
NUMERI 10,"Dwetɛ torobɛnto no
1Na AWURADE kasa kyerɛɛ Mose sɛ: 2 Yɛ dwetɛ ntorobɛnto abien, fa dwetɛ a wɔaboro na fa yɛ, na wɔde afrɛ asafo no aba, na wɔde ama wɔatu nsraban no akɔ. 3Na sɛ wɔhyɛn n'abien nyinaa a, asafo no nyinaa ano nhyia wo nkyɛn ahyiae ntamadan no ano. 4Na sɛ wɔhyɛn biako a, mmapɔmma a wodi Israel apem apem so atitiriw no mmehyia wo nkyɛn. 5Na sɛ mohyɛn osebɔ nnyigyei a, nsra a ɛdeda apuei fam no ntutu; 6na sɛ mohyɛn osebɔ to so abien a, nsra a ɛdeda anafo fam no ntutu: wɔrebetu no, osebɔ nnyigyei na wɔnhyɛn. 7Na sɛ wɔrebɛma asafo no abɔ gua a, monhyɛn, nanso ɛnyɛ osebɔ. 8Na Aaron mma asɔfo no na wɔnhyɛn ntorobɛnto no; na ɛnyɛ mo daa ahyɛde mo awo ntoatoaso nyinaa mu 9Na sɛ morekɔ ɔsa mo asase so ne ahohiafo a wohiahia mo ho akɔko a, ɛnne momfa ntorobɛnto nhyɛn osebɔ, na wɔnkae mo, AWURADE mo Nyankopɔn anim, na wonnye mo nkwa, mo atamfo no nsam. 10 Na mo anigye nna ne mo afahyɛ a mohyɛ ne mo asram foforo no mu nso monhyɛn ntorobɛnto, mo hyew afɔre ne mo asomdwoe afɔre no so, na ɛnyɛ nkae mma mo, mo Nyankopɔn anim. Mene AWURADE mo Nyankopɔn.
Israelfo fi Sinai kɔ Paran
11Na afe a ɛto so abien no sram a ɛto so abien no da a ɛto so aduonu no, omununkum no maa ne ho so fii adanse tenabea no so. 12Na Israelfo no tutuu wɔn nsra siim fii Sinai sare so, na omununkum no kogyinaa Paran sare so. 13 Na eyi ne nea edi kan a wɔnam AWURADE asɛm a ɛnam Mose so no so tui.
14Na Yuda mma nsra ɔfrankaa no tui kan, sɛ wɔn dɔm ahorow te; na ne dɔm no so na Aminadab ba Nahasɔn di; 15na Isakar mma abusuakuw dɔm no so na Suar ba Netanel di; 16na Sebulon mma abusuakuw dɔm no so na Helon ba Eliab di.
17Ɛnna wohunhuan tenabea no, na Gerson mma ne Merari mma soasoaa tenabea no tui. 18Na Ruben mma nsra ɔfrankaa no tui sɛ wɔn dɔm ahorow te; na ne dɔm no so na Sedeur ba Elisur di; 19na Simeon mma abusuakuw dɔm no so na Surisadai ba Selumiel di; 20na Gad mma abusuakuw dɔm no so na Deuel ba Eliasaf di.
21Ɛnna Kohatfo no soasoaa akronkronne no tui; na wosii tenabea no de kosii sɛ wɔbae. 22Na Efraim mma nsra ɔfrankaa no tui sɛ wɔn dɔm ahorow te; na ne dɔm no so na Amihud ba Elisama di; 23na Manase mma abusuakuw dɔm no so na Pedahsur ba Gamaliel di; 24na Benyamin mma abusuakuw dɔm no so na Gideoni ba Abidan di.
25Ɛnna Dan mma nsra ɔfrankaa no tui bɔɔ nsra no nyinaa kyidɔm sɛ wɔn dɔm ahorow no te; na ne dɔm no so na Amisadai ba Ahieser di; 26na Aser mma abusuakuw dɔm no so na Okran ba Pagiel di; 27na Naftali mma abusuakuw dɔm no so na Enan ba Ahira di. 28Eyi ne Israelfo tu a wotui sɛ wɔn dɔm ahorow te no.
29 Na Mose ka kyerɛɛ n'akonta Hobab a ɔyɛ Midianni Reuel ba no sɛ: Yɛretu akɔ nea AWURADE kaa ho asɛm sɛ, ɛha na mede mɛma mo no; bra ma yɛnkɔ, na yɛbɛyɛ wo yiye, efisɛ AWURADE aka Israel ho asɛmpa. 30Na ɔka kyerɛɛ no sɛ: Merenkɔ, na mmom m'ankasa m'asase so ne m'abusua mu na mɛkɔ. 31Na ose: Eyi de, nnyaw yɛn; na wo na wunim nea yɛbɛbɔ nsra, sare no so nti, yɛ yɛn kwankyerɛfo; 32na sɛ wo ne yɛn nantew a, papa ko a AWURADE de bɛyɛ yɛn no, yɛde bɛyɛ wo bi.
33Ɛnna wotutu fii AWURADE bepɔw no ho nantew nnansa kwan, na AWURADE apam adaka no tu dii wɔn anim nnansa sɛ ɛrekɔkyerɛ wɔn asoɛe no; 34 na wotu fi nsra no mu a, na AWURADE mununkum no wɔ wɔn so awia.
35 Na sɛ adaka no retu a, Mose ka sɛ AWURADE, sɔre na w'atamfo mmɔ mpete na wɔn a wokyi wo nguan w'anim. 36Na sɛ ebegyina a, ɔka sɛ AWURADE, san bra Israel mpem mpem no nkyɛn.",https://www.bible.com/bible/3440/NUM.10.RATB
NUMERI 11,"Anwea pradada no so anwiinwii
1 Na ɔman no yɛe sɛnea wɔrenwiinwii wɔn amane ho, AWURADE asom; na AWURADE tee no, ne bo hurui, na AWURADE gya bɛsɔe wɔn mu hyew nsra no ano ano. 2Na ɔman no su frɛɛ Mose, na Mose paa AWURADE kyɛw, na ogya no dumii. 3Na ɔfrɛɛ hɔ Tabera efisɛ AWURADE gya dɛwee wɔn mu.
4 Na afrafrafo a wɔwɔ wɔn mu no kɔn dɔɔ ade, na Israelfo no nso san sui bio sɛ: Hena na ɔbɛma yɛn nam adi? 5Yɛakae nsumunam a yedii Misraim kwa ne ɛfere ne anowatere ne fan ne gyeene ne anwoo no. 6Afei yɛn kra akisa, na biribiara koraa nni hɔ sɛ: Mana a etua yɛn aniwa mu yi.
7 Na mana no te sɛ wisa aba, na ɛho te sɛ bedola hyɛ ho. 8Ɔman no nenam tasetasee, na wɔyam owiyammo so anaasɛ wosiw awaduru mu na wɔnoa ɔsɛn mu, na wɔyɛ no tetare, na ne dɛ te sɛ ngo tetare dɛ. 9Na sɛ obosu tɔ nsra no so anadwo a, mana no nso tɔ gu so.
10Na Mose tee sɛ ɔman no resusuw wɔn mmusua mu wɔn ntamadan ano ano; na AWURADE bo hurui sɛ, na ɛyɛɛ Mose nso ahometew. 11Na Mose ka kyerɛɛ AWURADE sɛ ɛdɛn nti na wo ne w'akoa adi no bɔne, na ɛdɛn nti na mannya w'anim anuonyam, sɛ wode ɔman yi nyinaa adesoa ato me so yi? 12So me na minyinsɛn ɔman yi nyinaa anaasɛ me na mewoo wɔn, na wuse me sɛ: Turu wɔn wo koko so sɛnea ɔbayɛnfo turu akokoaa, fa kɔ asase a wokaa ho ntam kyerɛɛ wɔn agyanom no so? 13Ɛhe na menya nam mama ɔman yi nyinaa, sɛ wosusu gu me so sɛ: Ma yɛn nam na yenni yi? 14Me nko mintumi minkura ɔman yi nyinaa, efisɛ ɛyɛ duru sen me. 15 Na sɛ saa na wo ne me bedi no a, ɛnne sɛ m'anim aba onyam w'anim a, okum mmom na kum me, na manhu amane no.
16 Ɛnna AWURADE ka kyerɛɛ Mose sɛ: Boa Israel mpanyimfo mu mmarima aduɔsɔn ano ma me, nnipa a wunim wɔn sɛ wɔyɛ ɔman no mpanyimfo ne wɔn kyerɛwfo, na fa wɔn bra ahyiae ntamadan no ho, na wɔne wo mmegyina hɔ. 17Na mesian me ne wo abɛkasa, na mede honhom a ɛwɔ wo so no bi magu wɔn so na wɔne wo aso ɔman no adesoa no mu, na wo nko woankura. 18 Na ka kyerɛ ɔman no sɛ: Monyɛ mo ho kronkron nsie ɔkyena, na mubedi nam, efisɛ moakosu agu AWURADE asom sɛ: Hena na ɔbɛma yɛn nam adi? Anka eye ma yɛn wɔ Misraim mmom. Enti AWURADE bɛma mo nam adi: 19ɛnyɛ da koro nko na mubedi, na ɛnyɛ nnanu, na ɛnyɛ nnanum, na ɛnyɛ dadu, na ɛnyɛ adaduonu nko, 20na mmom ɛbɛkɔ akosi ɔsram, akosi sɛ ebefifi mo hwene mu na afono mo, esiane sɛ moapa AWURADE a ɔwɔ mo mu no, na moasusu n'anim aka sɛ: Ɛdɛn nti na yefii Misraim bae yi? 21Na Mose kae sɛ, ɔman a mewɔ wɔn mu yi ano si mmarima anammɔnmufo ɔpehansia, na wo de, wuse: Mɛma wɔn nam adi ɔsram? 22 So wobekunkum nguan ne anantwi ama wɔn na aso wɔn? Anaasɛ wɔbɛboa ɛpo mu mpataa nyinaa ano ama wɔn na aso wɔn? 23 Na AWURADE ka kyerɛɛ Mose sɛ: So wɔatwa AWURADE nsa so? Afei wubehu sɛ m'asɛm bɛba mu ama wo, anaasɛ ɛremma mu.
24Na Mose fii adi kɔkaa AWURADE asɛm no kyerɛɛ ɔman no, na ɔboaa ɔman no mpanyimfo mu mmarima aduɔsɔn ano, na ɔde wɔn begyinaa ntamadan no ho hyiae. 25Na AWURADE sian omununkum no mu na ɔkasa kyerɛɛ no, na ɔde ne honhom a ɛwɔ no so no bi guu mpanyimfo aduɔsɔn no so; na honhom no bae wɔn so no, wɔkaa adiyisɛm, bere tiaa bi mu a wɔansan anyɛ bio.
26Na mmarima baanu kaa nsra no mu, obiako din de Eldad na obiako no de Medad; na honhom no besisii wɔn so, na wɔfra nnipa a wɔkyerɛw wɔn din no mu, nanso wɔamfi adi ankɔ ntamadan no ho; enti wɔkaa adiyisɛm nsra no mu. 27Na aberante bi tutuu mmirika bɛka kyerɛɛ Mose sɛ: Eldad ne Medad reka adiyisɛm nsra no mu. 28 Na Nun ba Yosua a ɔyɛ Mose somfo fi ne mmerantebere mu no gyee so sɛ: Me wura Mose, bra wɔn! 29 Na Mose ka kyerɛɛ no sɛ: Woretwe me ho ninkunu? Ka me nko a, anka AWURADE man nyinaa adannan adiyifo, na AWURADE de ne honhom agu wɔn so. 30Na Mose ne Israel mpanyimfo no san baa nsra no mu.
31 Na mframa fi AWURADE nkyɛn bɔe, na ɛkɔpraa mmoko fi ɛpo no ho beguu nsra no so, ɛbɛyɛ sɛ da koro kwan wɔ ɔfa ha ne da koro kwan wɔ ɔfa ha, nsra no ho, wɔn sorokɔ ne asase ani bɛyɛ sɛ basafa baako. 32Na ɔman no sɔree da mu no nyinaa ne anadwo no nyinaa ne n'adekyee ne adesae, na wɔkɔboaboaa mmoko no ano; nea onyaa nea esua koraa no po boaa homer du ano, na wɔhatahatae ara de twaa nsra no ho hyia. 33Na nam no da so wɔ wɔn se mu a wonnya nwesawee no, AWURADE bo huru hyɛɛ ɔman no, na AWURADE de ɔyaredɔm kɛse pa bobɔɔ ɔman no. 34 Na wɔfrɛɛ hɔ sɛ: Kibrot-hataawa, efisɛ ɛhɔ na wosiee ɔman a ade dɔɔ wɔn kɔn no. 35Na ɔman no tu fii Kibrot-hataawa kɔɔ Haserot, na wɔtenaa Haserot.",https://www.bible.com/bible/3440/NUM.11.RATB
NUMERI 12,"Miriam ne Aaron kasa tia Mose
1 Na Miriam ne Aaron kasa tiaa Mose sɛ ɔwaree Kusni bea, efisɛ na waware Kusni bea bi. 2Na wɔkae sɛ: So Mose nko so na AWURADE nam kasa, na ɔmfa yɛn so nso nkasa? Na AWURADE tee. 3Na ɔbarima Mose de, odwo pii sen nnipa a wɔwɔ asase so nyinaa. 4Ɛnna AWURADE ka kyerɛɛ: Mose ne Aaron ne Miriam mpofirim sɛ: Mo baasa mumfi adi mmra ahyiae ntamadan no ho. 5 Na wɔn baasa no fii adi. Na AWURADE sianee omununkum dum mu begyinaa ntamadan no ano, na ɔfrɛɛ Aaron ne Miriam; na wɔn baanu fii adi. 6Na ɔkae sɛ: Muntie me nsɛm a sɛ AWURADE diyifo bi wɔ mo mu a, adehu mu na mema ohu me, ɔdae mu na mekasa mekyerɛ no: 7 ɛnyɛ sɛ m'akoa Mose te ne no, Ɔno na mede me fi nyinaa ahyɛ ne nsa; 8 ano ne ano na me ne no de kasa ohu mu, na ɛnyɛ mmebu mu, na ohu AWURADE suban: na ɛdɛn nti na moansuro sɛ mobɛkasa m'akoa Mose? 9Na AWURADE bo fuw wɔn, na osiim kɔe.
10 Na omununkum no fii ntamadan no so, na hwɛ, Miriam ayare kwata sɛ sukyerɛma. Na Aaron dan n'ani hwɛɛ Miriam, no hwɛ, na wayare kwata. 11Na Aaron ka kyerɛɛ Mose sɛ: Mepa wo kyɛw, me wura. Mfa bɔne a yɛadi nkwaseasɛm ayɛ yi nto yɛn so. 12Mma ɔnnyɛ sɛ funu a ofi ne na yam bae na ne honam fa asɛe dedaw. 13 Na Mose su frɛɛ AWURADE sɛ: O, Onyankopɔn ee, sa no yare ɛ! 14 Na AWURADE ka kyerɛɛ Mose sɛ: Na sɛ n'agya hinam n'ani so ntasu teta po a, anka n'ani renwu nnanson anaa? Wɔnto ne mu nnanson nsra no akyi, na ɛno akyi ansa na wɔmfa no mmra mu bio. 15Na wɔtoo Miriam mu nsra no akyi nnanson. Na ɔman no antu kosii sɛ wɔde Miriam baa mu bio. 16Na ɛno akyi no, ɔman no tu fii Haserot, na wɔkɔbɔɔ nsra Paran sare so.",https://www.bible.com/bible/3440/NUM.12.RATB
NUMERI 13,"Akwansrafo no
1 Na AWURADE kasa kyerɛɛ Mose sɛ: 2Fa mmarima soma wɔn, na wɔnkɔsra Kanaan asase a mede merema Israelfo no; monsoma ɔbarima biako mfi wɔn agyanom abusuakuw biara mu, na wɔn mu biara nyɛ wɔn mu mmapɔmma no bi. 3Na Mose nam AWURADE asɛm so somaa wɔn fii Paran sare so, wɔn nyinaa yɛ mmarima a wɔyɛ Israelfo mu atitiriw. 4Na wɔn din ni: Ruben abusuakuw mu de ne Sakur ba Samua; 5Simeon abusuakuw de, Hori ba Safa; 6 Yuda abusuakuw de, Yefune ba Kaleb; 7Isakar abusuakuw de, Yosef ba Igal; 8 Efraim abusuakuw de, Nun ba Hosea; 9Benyamin abusuakuw de, Rafu ba Palti; 10Sebulon abusuakuw de, Sodi ba Gadiel; 11Yosef abusuakuw a ɛne Manase abusuakuw de, Susi ba Gadi; 12Dan abusuakuw de, Gemali ba Amiel; 13Aser abusuakuw de, Mikael ba Setur; 14Naftali abusuakuw de, Wofsi ba Nahbi; 15Gad abusuakuw de, Maki ba Geuel; 16 eyinom ne mmarima a Mose soma kɔsraa asase no. Na Mose frɛɛ Nun ba Hosea sɛ Yosua.
17Na Mose somaa wɔn sɛ wɔnkɔsra Kanaan asase no, na ɔka kyerɛɛ wɔn sɛ: Monkɔfa anafo fam ha yi, na monkɔforo mmepɔw no; 18na monkɔhwɛ asase no sɛnea ɛte ne aman a wɔtete so no, sɛ wɔyɛ den anaasɛ wɔagurow, wosua anaasɛ wɔdɔɔso, 19ne sɛnea asase a wɔtete so no te, sɛ ɛyɛ asase pa anaa bɔne, ne sɛnea nkurow a wɔtete mu no tetee, sɛ wɔtete nsra mu anaa aban mu, 20ne sɛnea asase no te, sɛ emu yɛ bɛtɛɛ anaa kyenkyerenn, sɛ nnua wɔ so anaasɛ ebi nni so; na momfa akokoduru ntetew asase no so aba bi mmra. Nso saa bere no yɛ bobe aba a edi kan bere.
21Na wosiim kɔe kɔsraa asase no fi Sin sare so kosii Rehob, nea wɔnam kɔ Hamat no. 22Na wɔforo faa nifa fam, na woduu Hebron, nea Anak mma Ahiman, Sesai ne Talmai wɔ. (Na Hebron no, wɔkyekyeree no mfe ason ansa na wɔkyekyere Soan a ɛwɔ Misraim). 23Na woduu Eskol bon mu, na wotwaa obobe baa ne bobe kasiaw biako wɔ so wɔ hɔ, na nnipa baanu wuraa no dua, ne ateaa ne borɔdɔma. 24Esiane sɛ: Israelfo no twaa obobe aba kasiaw wɔ hɔ no nti, wɔfrɛ hɔ Eskol: ase ne: Bobe kasiaw.
25Na adaduanan dui no, wɔsan fii asase no sra bae. 26Na wɔbaa Mose ne Aaron ne Israelfo asafo no nyinaa nkyɛn Paran sare so wɔ Kades, na wɔbɔɔ wɔn kaseɛ kyerɛɛ wɔn ne asafo no nyinaa, na wɔde asase no so aba no kyerɛɛ wɔn. 27 Na wɔbɔɔ wɔn amanneɛ kyerɛɛ no sɛ: Yɛakɔ asase a wosomaa yɛn so no so, na ɛsen nufusu ne ɛwo ampa, na ɛso aba ni. 28Nanso amanfo a wɔtete asase no so no yɛ den, na nkurow no, wɔabɔ ho ban, ɛsosoe sɛ, na yehuu Anak mma nso wɔ hɔ. 29Amalek te anafo fam asase so, na Hetifo ne Yebusifo ne Amorifo tete bepɔw so, na Kanaanfo tete mpoano ne Yordan ho.
30 Na Kaleb dwudwoo ɔman no maa Mose, na ɔkae sɛ Momma yɛnkɔ nkɔforo, na yɛnkɔfa asase no; na otumi de, yebetumi wɔn. 31Na mmarima a wɔne no kɔe no kae sɛ: Yɛrentumi nkɔforo nhyɛ ɔman no, efisɛ wɔyɛ den sen yɛn. 32Na wɔmaa asase a wɔkɔsrae no ho atenka bɔne trɛw Israelfo no mu sɛ: Asase a yɛfaa mu kɔsrae no yɛ asase a edi ɛsotefo, na nkurɔfo a yehuu wɔn wɔ so no nyinaa yɛ abran ara nko; 33 na ɛhɔ na yehuu abran akɛse no, (Anak mma a wofi abran akɛse no mu no), na yɛyɛɛ yɛn ankasa ani so sɛ mmebɛw, na saa nso na yɛyɛe wɔ wɔn ani so.",https://www.bible.com/bible/3440/NUM.13.RATB
NUMERI 14,"Ɔman no anwiinwii
1 Ɛnna asafo mu no nyinaa momaa wɔn nne so, na ɔman no sui anadwo no. 2 Na Israelfo no nyinaa nwiinwii hyɛɛ Mose ne Aaron, na asafo no nyinaa ka kyerɛɛ wɔn sɛ: Ɛkaa yɛn nko a, anka yewuwui Misraim asase so, anaa sare so ha mpo. Ɛkaa yɛn nko a, anka yɛawuwu. 3 Na ɛdɛn nti na AWURADE de yɛn reba asase yi so sɛ yɛmmɛtotɔ nkrante ano, na wɔmfa yɛn yerenom ne yɛn mma nnommum? So enye mma yɛn sɛ anka yɛbɛsan akɔ Misraim bio?
4Na wosisee wɔn ho wɔn ho sɛ: Momma yensi otitiriw na yɛnsan nkɔ Misraim. 5 Ɛnna Mose ne Aaron de wɔn anim butubutuw fam, Israelfo asafo bagua no nyinaa anim.
6 Na Nun ba Yosua ne Yefune ba Kaleb a wɔfra asase no srafo no mu no sunsuanee wɔn ntade mu, 7na wɔka kyerɛɛ Israelfo asafo no nyinaa sɛ: Asase a yetwaa mu kɔsrae no yɛ asase pa ara. 8 Sɛ yɛsɔ AWURADE ani a, ɔde yɛn bedu asase no so na ɔde ama yɛn, asase a ɛsen nufusu ne ɛwo no. 9AWURADE ani so atua ara nko na monntew, na munnsuro asase no sofo no, na wɔyɛ yɛn aduan; wɔn kataman afi wɔn so, na yɛn de, AWURADE di yɛn akyi, munnsuro wɔn. 10 Na asafo no nyinaa kae sɛ wonsiw Yosua ne Kaleb abo.
Ɛnna AWURADE anuonyam puei ahyiae ntamadan no mu kyerɛɛ Israelfo no nyinaa. 11Na AWURADE ka kyerɛɛ Mose sɛ: Ɔman yi bɛtew me ahi akosi da bɛn? Na enkosi da bɛn na wɔrennye me nni, nsɛnkyerɛnne a mayɛ wɔn mu no nyinaa akyi? 12 Mede owuyare mɛbobɔ wɔn na masɛe wɔn, na mede wo mayɛ ɔman kɛse a ɛyɛ den sen wɔn.
13Na Mose ka kyerɛɛ AWURADE sɛ ɛno de, Misraimfo bɛte, efisɛ wode wo tumi na ayi ɔman yi afi wɔn mu; 14na wɔbɛka akyerɛ asase yi sofo. Wɔate sɛ wo AWURADE wowɔ ɔman yi mu a woma wohu wo anim ne anim, AWURADE, na wo mununkum gyina wɔn so, na wo na wudi wɔn anim omununkum dum mu awia, ne ogya dum mu anadwo; 15na sɛ wukum ɔman yi sɛ onipa koro a, anka amanaman a wɔate wo nka no bɛka sɛ: 16 Esiane sɛ AWURADE antumi amfa ɔman yi ankɔ asase a ɔkaa wɔn ho ntam no so nti, na wakum wɔn sare so. 17Enti mesrɛ wo, ma AWURADE tumi no nyɛ kɛse, sɛnea wokae sɛ:
18 AWURADE yɛ abufuw mu nyaa
na n'adɔe dɔɔso:
Ɔde amumɔyɛ ne mmarato kyɛ,
nanso ommu nea odi fɔ no kumfɔ;
na otua agyanom amumɔyɛ so ka
de fa mma so
kosi awo ntoatoaso abiɛsa ne anan so.
19Fa ɔman yi amumɔyɛ kyɛ wɔn ɛ, sɛ wo dom kɛse no te, ne sɛnea wode afiri ɔman yi afi Misraim abedu ha yi no.
20Na AWURADE kae sɛ: Mede makyɛ wɔn sɛ w'asɛm se no, 21 nanso sɛ mete ase na AWURADE anuonyam bɛhyɛ asase nyinaa ma yi, 22mmarima no a wohuu m'anuonyam ne me nsɛnkyerɛnne a meyɛe Misraim ne sare so no a wɔasɔ me ahwɛ mpɛn du ni na wɔantie me nne no nyinaa, 23 ampa ara, wɔrenhu asase a mekaa ho ntam mekyerɛɛ wɔn agyanom no, na wɔn a wɔatew me ahi no mu biara nso renhu. 24 Na m'akoa Kaleb de, sɛ honhom a ɛso wɔ no mu na wadi m'akyi awie nti, mede no medu asase a ɔkɔɔ so no so, na n'asefo adi so. 25Na Amalekfo ne Kanaanfo no te bon no mu nti, ɔkyena monnan mo ho ntu nkɔ sare so mmɛw po kwan so.
Anwiinwiifo no asotwe
26Na AWURADE kasa kyerɛɛ Mose ne Aaron sɛ: 27Mentɔ me bo ase memma asafo bɔne yi a wonwiinwii hyɛ me no nkosi da bɛn? Israelfo anwiinwii a wonwiinwii hyɛ me no, mate. 28Ka kyerɛ wɔn sɛ: Me ara, sɛ mete ase yi, AWURADE na ose, sɛnea moakasa agu m'asom no, saa ara na mɛyɛ mo: 29Num yi so ara na mo afunu bɛdeda; mo mu nnipa a wɔkan wɔn sɛnea mo nyinaa ano si fi wɔn a wɔadi mfe aduonu de rekɔ, mo a munwiinwii hyɛɛ me no, 30morennu asase a mekaa ntam sɛ mede mo mɛtena so no so, gye Yefune ba Kaleb ne Nun ba Yosua. 31Na mo mma a moka sɛ wɔbɛfa wɔn nnommum no, wɔn na mede wɔn mɛkɔ so, na wɔahu asase a moto ho mpe no. 32Na mo de, mo afunu bɛdeda sare yi so, 33na mo mma ayɛ mmoahwɛfo, sare so, mfirihyia aduanan, na wɔasoa mo aguamammɔ akosi sɛ mo afunu bewie ɔsa sare so. 34 Nna a mode kɔsraa asase no dodow a esi adaduanan no so na monsoa mo amumɔyɛ no mfirihyia aduanan, da koro da koro nyɛ afe afe, na moahu me pa a mapa mo no. 35Me, AWURADE, na maka: Ampa ara, eyi na mede bɛyɛ asafo bɔne a wɔahyia ahyɛ me yi nyinaa. Num yi so ara na wɔbɛsa, na wɔawuwu wɔ hɔ.
36 Na mmarima a Mose soma ma wɔkɔsraa asase no a wɔsan bae na wɔmaa asafo no nyinaa nwiinwii hyɛɛ no, sɛ wɔmaa asase no ho atenka bɔne, fi trɛwee no, 37mmarima a wɔmaa asase no ho atenka bɔne fi trɛwee no wuwuu atɔfo wu, AWURADE anim, 38 gye Nun ba Yosua ne Yefune ba Kaleb a wɔfra mmarima a wɔkɔsraa asase no mu no nko.
Asoɔden so asotwe
39Na Mose kaa nsɛm yi nyinaa kyerɛɛ Israelfo no nyinaa; na ɔman no dii nkɔmmɔ pii. 40 Na wotuaa ahema foro kɔɔ bepɔw no atifi kae sɛ: Yɛn ni, yɛbɛforo akɔ nea AWURADE kae hɔ, efisɛ yɛayɛ bɔne. 41Na Mose kae sɛ ɛdɛn na mofom AWURADE asɛm no so yi? Eyi de, ɛrenyɛ yie. 42Mommforo nnkɔ, na AWURADE nni mo mu, na moantotɔ mo atamfo anim; 43na Amalekfo ne Kanaanfo wɔ mo anim hɔ, na mobɛtotɔ nkrante ano; na sɛ moasan afi AWURADE akyi yi, AWURADE nso renni mo akyi. 44Na wotintim wɔn anim foro kɔɔ bepɔw no atifi; na AWURADE apam adaka no ne Mose anka wɔn ho amfi nsra no mu. 45 Ɛnna Amalekfo ne Kanaanfo a wɔte bepɔw no so no sian bae bekunkum wɔn bobɔɔ wɔn pete koduu Horma.",https://www.bible.com/bible/3440/NUM.14.RATB
NUMERI 15,"Aduan afɔrebɔ ho mmara
1Na AWURADE kasa kyerɛɛ Mose sɛ: 2Kasa kyerɛ Israelfo no sɛ: Sɛ mudu asase a morekɔtena so a me ara mede merema mo no so, 3 na morebɔ ogya afɔre a efi anantwi anaa nguan mu ama AWURADE a, sɛ ɛyɛ ɔhyew afɔre anaa okum afɔre a mode reyɛ aboade, anaa ɛyɛ ayamye afɔre anaa mo afahyɛ ase de, sɛ morema ayi hua huamhuam ama AWURADE a, 4 ɛnne nea ɔde n'ayɛyɛde brɛ AWURADE no, ɔmfa aduan afɔre nso mmra, asikresam abupɛn du mu biako a wɔde ngo susutoa abupɛn anan mu biako afɔtɔw, 5 ne ahwiesa susutoa abupɛn anan mu biako, na ɔmfa nka ɔhyew afɔre anaa okum afɔre guan ba biako ho. 6Na odwennini de, nea fa bɔ aduan afɔre ne asikresam abupɛn du mu abien a wɔde ngo afɔtɔw susutoa abupɛn abiɛsa mu biako, 7na fa ahwiesa susutoa abupɛn abiɛsa mu biako nso bra, na enyi hua huamhuam mma AWURADE. 8Na sɛ nantwi ba na wode rebɛbɔ ɔhyew afɔre anaa okum afɔre de ayɛ aboade, anaasɛ wode rebɛbɔ asomdwoe afɔre ama AWURADE a, 9ɛnne aduan afɔre a ɔmfa nka nantwi ba no ho ne asikresam abupɛn du mu abiɛsa a wɔde ngo susutoa fa afɔtɔw; 10na fa ahwiesa susutoa fa nso bra, na ɛnyɛ ogya afɔre a eyi hua huamhuam ma AWURADE.
11Saa na wɔnyɛ nantwi biara anaa odwennini biara anaa nguanten anaa mmirekyi mma no mu biara; 12sɛ afɔre a mobɛbɔ no dodow te no, saa ara na monyɛ wɔn mu biara, sɛ wɔn dodow te. 13Wɔn a wɔyɛ ɔman mma nyinaa nyɛ ade yi sa mfa mmɔ ogya afɔre a eyi hua huamhuam mma AWURADE. 14Na sɛ ɔhɔho bi abɛsoɛ mo mu, anaa obi wɔ mo mu, mo awo ntoatoaso nyinaa mu na ɔpɛ sɛ ɔbɔ ogya afɔre a eyi hua huamhuam ma AWURADE a, sɛnea moyɛ no no, saa ara na ɔnyɛ no. 15 Ɔman asafo mu no, ahyɛde biako na ɛnna hɔ mma mo ne ɔhɔho a wabɛsoɛ mo mu no; ɔnyɛ daa ahyɛde mo awo ntoatoaso nyinaa mu: sɛnea mote no, saa nso na ɔhɔho nyɛ, AWURADE anim. 16Mmara koro ne atemmude koro na ɛnna hɔ mma mo ne ɔhɔho a wabɛsoɛ mo mu nyinaa.
17Na AWURADE kasa kyerɛɛ Mose sɛ: 18Ka kyerɛ Israelfo no sɛ: Sɛ mudu asase a mede mo merekɔ so no so, 19 na ɛba sɛ mudi asase no so aduan no bi a, momma soma ade so mma AWURADE, 20 momfa mo mmɔre a edi kan bi tetare nyɛ soma ade; sɛ moyɛ awiporowbea soma ade no, saa ara na momma so; 21momfa mo mmɔrekan no bi mma AWURADE sɛ soma ade, mo awo ntoatoaso nyinaa mu.
22 Na sɛ mofom na moanni mmara nsɛm a AWURADE aka akyerɛ Mose yi nyinaa so, 23nea AWURADE nam Mose so ahyɛ mo nyinaa, fi da a AWURADE hyɛɛ mmara no de rekodu mo awo ntoatoaso so no, 24na sɛ wɔfom awerɛfirim a ɔman no nnim a, ɛnne asafo no nyinaa mfa nantwinini biako mmɔ ɔhyew afɔre a eyi hua huamhuam mma AWURADE, ne n'aduan afɔre ne n'ahwiesa sɛ ne yɛbea te, ne ɔpapo biako, na ɔnyɛ bɔne ho afɔre. 25Na ɔsɔfo no mpata mma Israelfo asafo no nyinaa, na wɔde bekyɛ wɔn; efisɛ ɛyɛ ɔfom; na wɔn de, wɔn fom no nti wɔde wɔn ayɛyɛde aba de rebɛbɔ AWURADE gya afɔre ne wɔn bɔne ho afɔre, AWURADE anim; 26na wɔde bɛkyɛ Israelfo asafo no nyinaa ne ɔhɔho a wabɛsoɛ mo mu no, efisɛ ɔman no nyinaa na wɔyɛ maa wɔn, ɔfom no mu.
27 Na sɛ ɔkra bi anhyɛ da na ɔyɛ bɔne a, ɛnne ɔmfa abirekyibere a wadi afe mmra mmɛbɔ bɔne ho afɔre, 28na ɔsɔfo no mpata mma ɔkra a ɔfomee awerɛfirim no, AWURADE anim, sɛ ɔrepata ama no; na wɔde bɛkyɛ no. 29Mmara biako na ɛnna hɔ mma mo mma nea ɔyɛ biribi awerɛfirim: nea ɔyɛ Israelfo mu kuromani, ne ɔhɔho a wabɛsoɛ wɔn mu.
30 Na ɔkra a ɔde anuɔden boapa yɛ biribi no, asase no soni oo, ɔhɔho oo, wasopa AWURADE, na wobetwa saa ɔkra no afi ne man mu akyene, 31efisɛ wabu AWURADE asɛm animtiaa na wabu ne mmara asɛm so: otwa na wobetwa saa ɔkra no akyene, n'amumɔyɛ da no so.
Wosiw homeda sɛefo abo
32Na Israelfo no wɔ sare so no, wokohuu ɔbarima bi a ɔrepɛ nnyina homeda; 33na nnipa a wohuu no sɛ ɔrepɛ nnyina no de no brɛɛ Mose ne Aaron ne asafo no nyinaa; 34 na wɔbɔɔ no dua mu, efisɛ wonnya nkyerɛɛ nea wɔnyɛ no ɛ. 35Na AWURADE ka kyerɛɛ Mose sɛ: Okum na wonkum ɔbarima no, asafo no nyinaa nsiw no abo wɔ nsra no akyi. 36Ɛnna asafo no nyinaa de no fii adi kɔɔ nsra no akyi kosiw no abo ma owui, sɛnea AWURADE hyɛɛ Mose no.
Nnwow ho mmara
37Na AWURADE ka kyerɛɛ Mose sɛ: 38 Kasa kyerɛ Israelfo, na ka kyerɛ wɔn sɛ: Wɔnyɛ wɔn ntama ano nnwow, wɔn awo ntoatoaso nyinaa mu, na wɔmfa bibiri hama nsuso ntama ano nnwow no mu; 39na ɛnyɛ mo nnwow a mohwɛ kae AWURADE mmara nsɛm nyinaa yɛ, na moammɔre anni mo koma ne mo aniwa akyi, sɛnea motaa di akyi kɔbɔ aguaman no: 40nea ɛbɛyɛ na moakae me mmara nsɛm nyinaa ayɛ, na moayɛ kronkron ama mo Nyankopɔn. 41Mene AWURADE mo Nyankopɔn a miyii mo fii Misraim asase so sɛ mɛyɛ mo Nyankopɔn no: Mene AWURADE mo Nyankopɔn.",https://www.bible.com/bible/3440/NUM.15.RATB
NUMERI 16,"Kora, Datan ne Abiram atuatew
1 Na Lewi ba Kohat ba Ishar ba Kora ne Eliab mma Datan ne Abiram ne Pelet ba On a wofi Ruben abusua mu, faa nnipa bi, 2 na wɔne Israelfo mu mmarima ahanu aduonum a wɔyɛ asafo no mu mmapɔmma a wɔayi wɔn sɛ baguafo, nnipa a wɔwɔ din, sɔre tiaa Mose; 3na wɔbɔɔ Mose ne Aaron so gua ka kyerɛɛ wɔn sɛ: Moayɛ bi! Asafo mu yi nyinaa yɛ nnipa kronkron, AWURADE wɔ wɔn mu biara mu; na ɛdɛn nti na moma mo ho so AWURADE bagua so? 4 Na Mose tee no, ɔde n'anim butuw fam; 5 na ɔkasa kyerɛɛ Kora ne n'asafo no nyinaa sɛ ɔkyena nko ara AWURADE bɛma wɔahu nea ɔyɛ ne de ne nea ɔyɛ kronkron a ɔbɛma wabɛn no; na nea ɔbɛfa no no, ɔno na ɔbɛma wabɛn no. 6Eyi na monyɛ Kora ne n'asafo no nyinaa, momfofa aduhuam nkukuwa, 7na momfa ogya ngu mu, na momfa aduhuam ngu so, AWURADE anim ɔkyena; na onipa a AWURADE beyi no no, ɔbɛyɛ kronkron. Afei de, ayɛ yie, mo Lewi mma! 8Na Mose ka kyerɛɛ Kora sɛ: Mo Lewi mma, muntie me ɛ! 9 So ɛyɛ mo ade ketewa sɛ Israel Nyankopɔn no atew mo afi Israel asafo ho sɛ ɔde mo rebɛn ne ho na moayɛ AWURADE tenabea no ho adwuma, na moagyina asafo no anim asom wɔn? 10Na wama wo ne wo nuanom Lewi mma a wɔka wo ho nyinaa abɛn no, na morepɛ asɔfodi nso yi? 11 Enti AWURADE na wo ne w'asafo nyinaa ahyia atia no; na Aaron de, hena ne no na munwiinwii hyɛ no?
12Na Mose soma kɔfrɛɛ Eliab mma Datan ne Abiram; na wose: Yɛremma! 13So ɛyɛ adewa sɛ woayi yɛn afi asase a ɛsen nufusu ne wo so rebekum yɛn sare so, na woredi yɛn so mmakomasɛm nso yi? 14 Nso womfaa yɛn mmaa asase a ɛsen nufusu ne ɛwo so, na wommaa yɛn mfuw ne nturo sɛ yenni so; na mmarima yi aniwa na worebetutu? Yɛremma!
15 Ɛnna Mose bo fuwii pii, na ɔka kyerɛɛ AWURADE sɛ: Nnan w'ani nkyerɛ wɔn aduan afɔre. Minnyee wɔn nsam afurum biako po ɛ, nanso menyɛɛ wɔn mu biara bɔne bi ɛ. 16Na Mose ka kyerɛɛ Kora sɛ: Wo ne w'asafo no nyinaa mmra AWURADE anim, wo ne wɔn ne Aaron mmra ɔkyena; 17na mo mu biara mfa ne kukuwa, na ɔmfa aduhuam ngu mu, na obiara mfa ne kukuwa mmra AWURADE anim, nkukuwa ahanu aduonum; na wo nso, ne Aaron, obiara mfa ne kukuwa mmra. 18Na wɔn mu biara faa ne kukuwa, na wɔsosɔɔ ogya guguu mu, na wɔde aduhuam guguu so de begyinagyinaa ahyiae ntamadan no ano, wɔne Mose ne Aaron. 19 Na Kora maa asafo mu no nyinaa bɔɔ wɔn so gua hyiae ntamadan no ano. Na AWURADE anuonyam yii ne ho kyerɛɛ asafo mu no nyinaa.
20Na AWURADE kasa kyerɛɛ Mose ne Aaron sɛ: 21Montwe mo ho mfi asafo yi mu, na memmene wɔn afrɛso. 22 Na wɔde wɔn anim butubutuw fam kae sɛ: Onyankopɔn a woyɛ honam nyinaa ahonhom Nyankopɔn! So ɔbarima biako bɛyɛ bɔne na wo bo ahuru asafo mu no nyinaa? 23Na AWURADE kasa kyerɛɛ Mose sɛ: Kasa kyerɛ asafo no sɛ 24Montwe mo ho so mfi Kora, Datan ne Abiram tenabea ho.
25Na Mose sɔre siim kɔɔ Datan ne Abiram nkyɛn; na Israel mpanyimfo dii n'akyi kɔe. 26Na ɔkasa kyerɛɛ asafo no sɛ: Montwe mo ho mfi nnipa bɔnefo yi ntamadan ho ɛ, na monnka wɔn biribiara, na wɔampra mo ne wɔn bɔne nyinaa ankɔ. 27Na wɔmaa wɔn ho so fii Kora, Datan ne Abiram tenabea ho. Na Datan ne Abiram fii adi begyinagyinaa wɔn ntamadan ano, wɔne wɔn yerenom ne wɔn mma ne wɔn mmotafowa nyinaa. 28Na Mose kae sɛ: Eyi na mode behu sɛ AWURADE na ɔsomaa me sɛ menyɛ nneyɛe yi nyinaa, na emfi m'ankasa. 29Sɛ nnipa nyinaa owu na eyinom bewuwu na nea ɛto nnipa nyinaa na ɛto wɔn a, ɛnne na ɛnyɛ AWURADE na ɔsomaa me; 30na sɛ ade foforo na AWURADE bɛbɔ na asase bebue n'ano amene wɔn ne nea ɛwɔ wɔn nyinaa na wɔnam anikan asan akɔ asaman a, ɛnne munhu sɛ mmarima yi ayi AWURADE ahii.
31 Na owiee nsɛm yi nyinaa ka no, wɔn ase asase paee, 32na asase buee n'ano menee wɔn ne wɔn afi ne nnipa a wɔka Kora ho no nyinaa ne wɔn ade nyinaa; 33na wɔne nea wɔwɔ nyinaa nam anikan sian kɔɔ asaman, na asase sram wɔn so, na wɔyerae wɔ ɔman asafo no mu. 34Na Israelfo a wɔatwa wɔn ho ahyia no nyinaa guanee, wɔn gyegyeegye no ano, kae sɛ: Anyɛ a, asase bɛmene yɛn nso! 35 Na ogya fii AWURADE nkyɛn bɛhyew mmarima ahanu aduonum a wɔde aduhuam no bae no.
36Na AWURADE kasa kyerɛɛ Mose sɛ: 37Ka kyerɛ ɔsɔfo Aaron ba Eleasar, na ɔntase nkukuwa no mfi nhyewee no mu, na dwiriw ogya no petepete; na ɛyɛ kronkron: 38Nnebɔneyɛfo yi a wɔayɛ wɔn kra ho bɔne nkukuwa no, na mommoro nyɛ abona atɛtrɛtɛ nkata afɔremuka no ho, efisɛ wɔde baa AWURADE anim, na ayɛ kronkron, na ɔnyɛ nsɛnkyerɛnne mma Israelfo. 39Na ɔsɔfo Eleasar faa kɔbere nkukuwa a wɔn a wɔahyew no de bae no, na wɔboro de yɛɛ afɔremuka no ho nkataho, 40 sɛ ɔnyɛ Israelfo nkae ade, na onipa foforo a omfi Aaron asefo mu no ammɛn ammɛhyew aduhuam, AWURADE anim, na anyɛ no sɛ Kora ne ne dɔm no, sɛnea AWURADE nam Mose so ka kyerɛɛ no no.
41Na n'adekyee no Israel asafo no nyinaa nwiinwii hyɛɛ Mose ne Aaron sɛ: Mo na moakum AWURADE man. 42 Na asafo no boaboaa wɔn ho ano hyɛɛ Mose ne Aaron no, wɔdannan wɔn ani kyerɛɛ ahyiae ntamadan no, na hwɛ, omununkum no akata so, na AWURADE anuonyam yii ne ho adi. 43Na Mose ne Aaron baa ahyiae ntamadan no anim. 44Na AWURADE kasa kyerɛɛ Mose sɛ: 45 Monsɔre mfi asafo yi mu na memmene wɔn afrɛso. Na wɔde wɔn anim butubutuw fam.
46 Na Mose ka kyerɛɛ Aaron sɛ: Fa kukuwa no, na sɔ afɔremuka no so gya gu mu, na yɛ ntɛm fa kɔ asafo no nkyɛn kɔpata ma wɔn; na AWURADE bo afuw, ɔyaredɔm no afi ase. 47Na Aaron faa nea Mose kae no, na otuu mmirika kɔɔ asafo no mu; na hwɛ, ɔyaredɔm no afi ase ɔman no mu; na ɔde aduhuam no mae de pata maa ɔman no. 48Na ogyinaa awufo ne anikanfo no ntam, na wosiw ɔyaredɔm no ano. 49Na nnipa a wowuwui ɔyaredɔm no mu ano si mpem dunan ne ahansɔn, ɛsono wɔn a Kora asɛm no nti wowuwui no. 50Na ɔyaredɔm no to twae, Aaron san baa Mose nkyɛn ahyiae ntamadan no ano.",https://www.bible.com/bible/3440/NUM.16.RATB
NUMERI 17,"Aaron poma fefɛw
1Na AWURADE kasa kyerɛɛ Mose sɛ: 2Kasa kyerɛ Israelfo no, na gyigye wɔn hɔ wɔn mpanyimfi so mpoma mmiako mmiako, mmapɔmma no nyinaa hɔ mpoma dumien, sɛ wɔn mpanyimfi te no, na kyerɛkyerɛw wɔn din hyehyɛ wɔn mpoma no so; 3Aaron din na kyerɛw hyɛ Lewi poma so; efisɛ poma biara yɛ mpanyimfi biara so otitiriw no de. 4 Na gyaw gu ahyiae ntamadan no mu, Adanse no anim, nea me ne mo hyia hɔ no. 5 Na ɔbarima a meyi no no poma bɛfefɛw, na mama me ho anwiinwii a Israelfo nwiinwii hyɛ mo no agyae. 6Na Mose kasa kyerɛɛ Israelfo no; na wɔn mmapɔmma no nyinaa momaa no mpoma mmiako mmiako; mpoma dumien, sɛ wɔn mpanyimfi te no; na Aaron poma wɔ wɔn mpoma no mu. 7Na Mose gyaw mpoma no guu AWURADE anim, adanse ntamadan no mu.
8Na ade kyee a Mose kɔɔ adanse ntamadan no mu no, na hwɛ, Aaron poma a ɛyɛ Lewi fi de no afefɛw ayɛ frɔmfrɔm agu nhwiren na asow amandola aba abere. 9Na Mose tasee mpoma no nyinaa de fi AWURADE anim fii adi brɛɛ Israelfo no nyinaa, na wɔhwɛe, na wɔn mu biara faa ne poma.
10 Na AWURADE ka kyerɛɛ Mose sɛ: Fa Aaron poma no san bra Adanse no anim na wɔmfa nsie, na ɛnyɛ sɛnkyerɛnne mma asoɔdenfo no, na woatwa wɔn anwiinwii a wonwiinwii hyɛ me no to, na wɔanwuwu. 11Na Mose yɛɛ sa. Sɛnea AWURADE hyɛɛ no no, saa ara na ɔyɛe.
12Na Israelfo no ka kyerɛɛ Mose sɛ: Hwɛ, yɛrewuwu, yɛresɛe, yɛn nyinaa resɛe! 13 Obiara a ɔbɛn AWURADE tenabea no wu: so yɛn nyinaa nwie sa?",https://www.bible.com/bible/3440/NUM.17.RATB
NUMERI 18,"Lewifo no ne Asɔfo no asɛde
1 Na AWURADE ka kyerɛɛ Aaron sɛ: Wo ne wo mma ne wo mpanyimfi nyinaa, monsoa kronkronbea no ho amumɔyɛ, na wo ne wo mma a wɔka wo ho no, monsoa mo asɔfodi ho amumɔyɛ. 2 Na wo nuanom nso, Lewi abusuakuw, w'agya abusuakuw no, fa wɔn ka wo ho bra, na wɔmmoa wɔ ɔsom no mu; nanso wo ne wo mma a wɔka wo ho no na monsom, adanse ntamadan no anim, 3na wonkura w'adwuma no mu bi na wɔnyɛ ntamadan no ho nnwuma nyinaa; na kronkronbea nneɛma ne afɔremuka no ho nko na wɔmmmɛn, na wɔne mo nyinaa nso anwuwu. 4Na wɔnka wo ho, na wonkura ahyiae ntamadan no ho adwuma no mu nyɛ ntamadan no ho adwuma nyinaa, na onipa foforo biara ammɛn mo. 5 Na monhwɛ kronkronbea no ho nnwuma ne afɔremuka no ho nnwuma no, na abufuhyew bi amma Israelfo so bio. 6 Na me de, hwɛ, mafa mo nuanom Lewifo afi Israelfo mu mama mo sɛ akyɛde a wɔde ama AWURADE, sɛ wɔnyɛ ahyiae ntamadan no ho som adwuma no. 7 Na wo ne wo mma a wɔka wo ho no nhwɛ mo asɔfodi no, afɔremuka no ho nsɛm nyinaa mu, ne ntwamu mmɔhɔɔ no mu de no mu mfa nsom: mede mo asɔfodi no mama mo sɛ akyɛde som adwuma; na obi foforo biara a ɔbɛn no, wonkum no.
8 Na AWURADE kasa kyerɛɛ Aaron sɛ: Me de, hwɛ, mede me soma ade so hwɛ mema wo; Israelfo akronkronne nyinaa, mede mama wo ne wo mma sɛ daa kyɛfa. 9Akronkronne mu ade kronkron a efi ogya no mu no mu nea ɛnyɛ wo de ni: wɔn ayɛyɛde biara a wɔde ba, wɔn aduan afɔre biara, ne wɔn bɔne ho afɔre biara ne wɔn asodi ho afɔre biara a wɔde brɛ me no nyɛ akronkronne mu ade kronkron mma wo ne wo mma. 10Di no faako a ɛhɔ yɛ kronkron pa ara, mmarima nyinaa nni bi, ɔnyɛ wo ade kronkron. 11 Na eyi nso nyɛ wo de: wɔn ayɛyɛde mu soma ade, Israelfo him afɔre nyinaa; wɔde ama wo ne wo mmammarima ne wo mmabea a wɔka wo ho sɛ daa kyɛfa; obiara a ne ho tew, wo fi mu, nni bi. 12Ngo foforo mu nea eye koraa no nyinaa ne nsa foforo ne awi mu nea eye koraa no nyinaa, emu adekan a wɔde ma AWURADE no, wo na wɔde ama wo. 13 Wɔn asase so ade nyinaa mu adekan a wɔde brɛ AWURADE no, ɛnyɛ wo de; obiara a ne ho tew wɔ wo fi nni bi. 14 Israel mu ahyirade nyinaa nyɛ wo de. 15 Ade biara a ebue yafunu ano ɔhonam nyinaa mu a wɔde brɛ AWURADE no, onipa oo, afieboa oo, ɛnyɛ wo de; nnipa mmakan, ne afieboa a wɔn ho ntew mmakan nso wonhyɛ wɔn anan mu. 16Na ananmuhyɛde no de, nea wadi ɔsram no, ma wonnye no dwetɛ nnwetɛbona anum a wobɛhyɛ ama wɔn, sɛ kronkronbea dwetɛbona a ano si gera aduonu no te. 17Na nantwi abakan anaa oguanten abakan anaa abirekyi abakan de, mma wonnnye: wɔyɛ kronkron; fa wɔn mogya pete afɔremuka no so na hyew wɔn srade ma ɛnyɛ ogya afɔre a eyi hua huamhuam ma AWURADE. 18Na wɔn nam nyɛ wo de sɛ ohim yan ne srɛ nifa no yɛ wo de no. 19Akronkronne mu soma ade a Israelfo de brɛ AWURADE nyinaa, mede mama wo ne wo mmammarima ne wo mmabea a wɔka wo ho no sɛ daa kyɛfa; ɔnyɛ AWURADE anim daa nkyene apam mma wo ne w'asefo a wɔka wo ho no.
20 Na AWURADE ka kyerɛɛ Aaron sɛ: Wɔn asase no bi na worenni, na worennya kyɛfa bi wɔn mu: Mene wo kyɛfa ne w'agyapade Israelfo mu.
21 Na Lewifo no de, wɔn som a wɔsom ahyiae ntamadan no mu nti, hwɛ, mede Israel mu ntotoso du du nyinaa mama wɔn sɛ agyapade. 22Na Israelfo no mmmɛn ahyiae ntamadan no bio, na wɔamfa mmusu anwuwu; 23na Lewifo no de, wɔn na wɔnyɛ ahyiae ntamadan no ho som adwuma, na, wɔnsoa ɛho mmusu: ɛyɛ daa ahyɛde, mo awo ntoatoaso nyinaa mu; na Israelfo mu de, wɔrennya agyapade bi. 24Na Israelfo ntotoso du du a wɔmoma no yɛ soma ade ma AWURADE no, mede mama Lewifo no sɛ agyapade; ɛno nti na maka wɔn ho sɛ wɔrennya agyapade bi Israelfo mu no.
25Na AWURADE kasa kyerɛɛ Mose sɛ: 26Lewifo de, kasa kyerɛ wɔn sɛ: Sɛ mugyigye Israelfo hɔ ntotoso du du a mede mama mo fi wɔn nkyɛn sɛ mo agyapade no a, ɛnne momma emu bi so nyɛ AWURADE soma ade, ntotoso du du no mu ntoso du. 27Na wommu mo soma ade mma mo sɛ awiporowbea awi ne nsa-kyi-amoa mu adenya. 28Enti mo nso momma soma ade so mma AWURADE mfi mo ntotoso du du a mugyigye Israelfo hɔ nyinaa mu, na momfa emu soma ade a ɛyɛ AWURADE de no mma ɔsɔfo Aaron. 29Ade a wɔbɛma mo nyinaa mu na momma AWURADE soma ade nyinaa, emu nea eye koraa no nyinaa mu akronkronne. 30Na ka kyerɛ wɔn sɛ: Morema emu nea eye koraa no so a, wommu nea aka no mma Lewifo sɛ awiporowbea nnɔbae ne nsa-kyi-amoa mu adenya. 31 Na munni no baabiara, mo ne mo fifo, na ɛyɛ mo ahyiae ntamadan ho som adwuma so akatua. 32Na moma emu nea eye koraa no ma a, ɛnne na mmusu bi nna mo so na munngu Israelfo akronkronne ho fi, na moanwuwu.",https://www.bible.com/bible/3440/NUM.18.RATB
NUMERI 19,"Nantwibere kɔkɔɔ no ho afahyɛ
1Na AWURADE kasa kyerɛɛ Mose ne Aaron sɛ: 2 Eyi ne mmara mu ahyɛde a AWURADE ahyɛ sɛ: Kasa kyerɛ Israelfo sɛ wɔmfa nantwibere kɔkɔɔ a odi mu a onni dɛm a kɔndua nkɔɔ no so pɛn mmrɛ wo; 3na momfa no mma ɔsɔfo Eleasar, na ɔmfa no mfi nkɔ nsra no akyi, na wonkum no n'anim. 4 Na ɔsɔfo Eleasar mfa ne nsatea nka ne mogya no bi, na ɔmpete ne mogya no bi ngu ahyiae ntamadan no anim fam mpɛn asɔn. 5Na wɔnhyew nantwibere no wɔ n'anim, ne ne nhoma ne nam, ne mogya, ne ne n'agyanan no nyinaa no wɔnhyew. 6 Na ɔsɔfo no mfa kyeneduru ne adwerɛ ne kuntu mfuturu kɔkɔɔ ngu nantwibere a ɔrehyew no so. 7 Na ɔsɔfo no nhoro ne ntade na ɔmfa nsu nguare, na ɛno akyi ansa na ɔmmra nsra no mu; na ɔsɔfo no ho ntew kosi anwummere. 8Na nea ɔhyewee no nhoro ne ntade nsu mu, na ɔmfa nsu nguare, na ne ho ntew kosi anwummere. 9Na ɔbarima bi a ne ho tew nsesaw nantwibere no nso no mfa nkogu nsra no akyi baabi a ɛhɔ tew, na ɛnyɛ Israelfo asafo no ahodwira nsu nsie; ɛyɛ bɔne ho afɔre. 10Na nea ɔsesaw nantwibere no nso no nhoro ne ntade, na ne ho ntew kosi anwummere. Na ɛnyɛ daa ahyɛde mma Israelfo ne ɔhɔho a ɔsoɛ wɔn mu.
11Nea ɔka onipa biara funu no, ne ho ntew nnansɔn; 12ɔno na ɔmfa eyi nnwira ne ho mfi ne bɔne mu da a ɛto so abiɛsa ne da a ɛto so ason no, na ne ho atew; na sɛ wannwira ne ho da a ɛto so abiɛsa ne da a ɛto so ason no a, ne ho rentew. 13 Obiara a ɔka owufo, onipa bi a wawu funu, na wannwira ne ho no agu AWURADE tenabea ho fi, na wontwa saa ɔkra no mfi Israel mu nkyene, efisɛ wɔampete ahodwira nsu a wampete angu no so nti, ne ho ntew, ne ho fi da so wɔ ne ho.
14Eyi ne mmara a ɛwɔ hɔ ma bere a obi awu wɔ ntamadan mu: Sɛ onipa wu ntamadan mu a, obiara a ɔba ntamadan no mu ne ade biara a ɛwɔ ntamadan no mu ho ntew nnansɔn; 15na ade biara a ano da hɔ na enni mmuaso a wɔde abua so no, ɛho ntew. 16Na obiara a ɔka nea watɔ nkrante ano anaa funu bi anaa onipa nnompe anaa ɔda bi wuram no, ne ho ntew nnansɔn. 17Na nea ne ho ntew no, wɔmfa bɔne ho afɔre a wɔahyew no nso no bi mma no, na wɔmfa mmasu ngu so ade bi mu; 18na ɔbarima bi a ne ho tew mfa adwerɛ mmɔ nsu no mu, na ɔmpete ngu ntamadan no ne emu nneɛma nyinaa ne akra a wɔwɔ hɔ no ne nea waka dompe anaa ɔtɔfo anaa funu anaa ɔda bi no so. 19Na nea ne ho tew no mpete ngu nea ne ho ntew no so, da a ɛto so abiɛsa ne da a ɛto so ason no, na onnwira ne ho da a ɛto so ason no, na ɔnhoro ne ntade, na ɔmfa nsu nguare, na ne ho atew anwummere.
20Na onipa a ne ho ntew na wannwira ne ho no, wobetwa saa ɔkra no afi ɔman asafo no mu, efisɛ wagu AWURADE kronkronbea no ho fi; wɔampete ahodwira nsu no angu no so, enti ne ho ntew. 21Na eyi nyɛ wɔn daa ahyɛde. Na nea ɔpetee ahodwira nsu no nhoro ne ntade; na nea ɔka ahodwira nsu no ho ntew kosi anwummere; 22na ade biara a nea ne ho ntew no ka no ho ntew, na obiara a ɔka no no ho ntew kosi anwummere.",https://www.bible.com/bible/3440/NUM.19.RATB
NUMERI 20,"Meriba nsu no
1 Na Israelfo asafo mu no nyinaa baa Sin sare so, ɔsram a edi kan no mu, na ɔman no tenaa Kades; na Miriam wui wɔ hɔ, na wosiee no hɔ ara.
2 Nso na nsu nni hɔ mma asafo no, na wohyia tiaa Mose ne Aaron. 3Na ɔman no ne Mose hamee, na wɔkae sɛ: Ɛkaa yɛn nko a, anka yɛn nuanom wuwui AWURADE anim no, yewuwui bi. 4Na ɛdɛn nti na mode AWURADE man asafo aba sare yi so sɛ yemmewuwu wɔ ha, yɛn ne yɛn mmoa yi? 5Na ɛdɛn nti na muyii yɛn Misraim sɛ mode yɛn reba nea enye yi, nea wontumi nnua hwee a borɔdɔma ne bobe ne ateaa nni, na nsu po a wɔnom nni yi? 6 Na Mose ne Aaron fii asafo no anim baa ahyiae ntamadan no ano, na wɔde wɔn anim butubutuw fam; na AWURADE anuonyam yii ne ho kyerɛɛ wɔn.
7Na AWURADE kasa kyerɛɛ Mose sɛ: 8Fa poma no na boa asafo no ano, wo ne wo nua Aaron, na monhyɛ ɔbotan no wɔn anim, sɛ ɔmma ne nsu, na yi ɔbotan no mu nsu ma wɔn, ne wɔn asafo ne wɔn mmoa nnom. 9Na Mose faa poma no fii AWURADE anim, sɛnea ɔhyɛɛ no no; 10 na Mose ne Aaron boaboaa ɔman asafo no ano ɔbotan no anim, na ɔka kyerɛɛ wɔn sɛ Muntie ɛ, mo atuatewfo, so yenyi nsu mfi ɔbotan yi mu mma mo? 11Na Mose maa ne nsa so de ne poma no bɔɔ ɔbotan no mpɛn abien, na nsu pii fii mu bae, na asafo no ne wɔn mmoa nomee. 12 Na AWURADE ka kyerɛɛ Mose ne Aaron sɛ: Sɛ moannye me anni, na moanyɛ me kronkron, Israelfo anim nti, moremfa ɔman asafo yi nnu asase a mede mama wɔn no so. 13 Eyi ne Meriba asu, efisɛ Israelfo ne AWURADE hamee na ɔyɛɛ ne ho kronkron wɔn mu.
14 Na Mose somaa abɔfo fi Kades kɔɔ Edom hene nkyɛn sɛ: Sɛ wo nua Israel se ni: Wo ara wunim ɔhaw a ɛtoo yɛn nyinaa, 15sɛ yɛn agyanom sian kɔɔ Misraim, na yɛtenaa Misraim nna bebree, na Misraimfo yɛɛ yɛn ne yɛn agyanom bɔne; 16 na yesu frɛɛ AWURADE, na ɔtee yɛn nne, na ɔsomaa ɔbɔfo beyii yɛn fii Misraim; na hwɛ, yɛwɔ Kades, kurow a ɛwɔ wo hye so mu. 17 Ma yɛmfa w'asase so; yɛremfa mfuw ne nturo mu, nanso yɛrennom mmura mu nsu bi; yɛbɛnantew ɔhene tempɔn so akɔ, yɛremman nifa anaa benkum de bɛkɔ akosi sɛ yebetwam w'asase so. 18Na Edom ka kyerɛɛ no sɛ: Mmɛfa me ha, na mamfa nkrante mamfi adi mammehyia wo. 19Na Israelfo no ka kyerɛɛ no sɛ: ɔtempɔn so na yɛrebɛfa, na sɛ yɛn ne yɛn mmoa nom wo nsu bi a, yebetua ka; ɛnyɛ asɛm bi, na me nan nko na ma memfa mintwam. 20Na ose: Mommetwam! Na Edom de dɔm pii ne nsa a emu yɛ den fii adi behyiaa wɔn. 21Na Edom kamee Israel kwan a ɔde betwam n'asase so. Enti Israel man fii ne ho.
22Na Israelfo asafo mu no nyinaa tu fii Kades, na wɔbaa Hor bepɔw ho. 23Na AWURADE ka kyerɛɛ Mose ne Aaron Hor bepɔw ho, Edom asase hye so sɛ: 24Aka kakraa bi na Aaron atiw ne mpanyimfo, na ɔrenkɔ asase a mede merema Israelfo no so, efisɛ moyɛɛ asoɔden maa m'anom asɛm, Meriba asu ho. 25Fa Aaron ne ne ba Eleasar, na wo ne wɔn mforo Hor bepɔw, 26 na yi Aaron ntade no fa hyɛ ne ba Eleasar, onwu wɔ hɔ na ontiw ne mpanyimfo wɔ hɔ. 27Na Mose yɛɛ sɛnea AWURADE hyɛɛ no no, na wɔforoo Hor bepɔw, asafo no nyinaa anim. 28 Na Mose yiyii Aaron ntade no de hyɛɛ ne ba Eleasar, na Aaron wui ɛhɔ wɔ bepɔw no atifi. Na Mose ne Eleasar fii bepɔw no so sianee. 29Na asafo no nyinaa hui sɛ Aaron awu no, na Israel fi nyinaa suu no adaduasa.",https://www.bible.com/bible/3440/NUM.20.RATB
NUMERI 21,"Kɔbere wɔ no
1Na Arad hene a ɔyɛ Kanaanni a ɔte anafo fam no tee sɛ Israel aba Atarim kwan so no, ɔne Israel bɛkoe, na ɔfaa wɔn mu binom nnommum. 2 Ɛnna Israel hyɛɛ AWURADE bɔ sɛ: Sɛ wode ɔman yi hyɛ yɛn nsa a, yɛbɛsɛe wɔn nkurow pasaa. 3 Na AWURADE tiee Israel nne, na ɔde Kanaanfo no mae, na wɔsɛee wɔn ne wɔn nkurow pasaa, na wɔfrɛɛ hɔ sɛ Horma .
4 Na wotu fii Hor bepɔw ho faa mmɛw po kwan so sɛ wɔretwa Edom asase ho kontonkron akɔ. Na ɔman no ahome tew wɔn pii ɔkwan no so. 5Na ɔman no kasa tiaa Onyankopɔn ne Mose sɛ ɛdɛn nti na muyii yɛn fii Misraim sɛ yemmewuwu sare so? Aduan biara nni hɔ, nsu nso nni hɔ, na aduan hunu yi afono yɛn. 6 Ɛnna AWURADE somaa awɔ a wɔn ano wɔ bɔre baa ɔman no mu bɛkekaa ɔman no, na Israel mu nnipa pii wuwui.
7Ɛnna ɔman no baa Mose nkyɛn bɛkae sɛ: Yɛayɛ bɔne sɛ yɛkasa tiaa AWURADE ne wo; pa AWURADE kyɛw na ommeyi awɔ no mfi yɛn so. Na Mose paa kyɛw maa ɔman no. 8 Na AWURADE ka kyerɛɛ Mose sɛ: Yɛ ɔwɔ a n'ano wɔ bɔre nsɛso, na fa no sɛn frankaa dua so; na obiara a ebi aka no no, sɛ ɔhwɛ a, obenya nkwa. 9Na Mose yɛɛ kɔbere wɔ no, na ɔde no sɛn frankaa dua no so; na sɛ ɔwɔ ka obi, na ɔhwɛ kɔbere wɔ no a, na wanya nkwa.
Israelfo toa wɔn akwantu no so
10Na Israelfo no tu kɔbɔɔ nsra wɔ Obot. 11Na wotu fii Obot kɔbɔɔ nsra Iye-haabarim, sare a ɛwɔ Moab anim, owia puebea no so. 12Ɛhɔ na wofi tu kɔbɔɔ nsra wɔ Sared subon mu. 13Ɛhɔ na wofi tu kɔbɔɔ nsra wɔ asubɔnten Arnon a ɛsen sare so a efi Amori hye so no agya, efisɛ Arnon ne ɔhye a ɛda Moab ne Amori ntam. 14 Enti wɔka AWURADE akodi nhoma no mu sɛ:
Wɔnam ahuntu so faa Waheb
ne Arnon nsubon no,
15ne nea nsubon no sensen a
ɛdan kɔ Ar tenabea
na etweri Moab hye ho no.
16Ɛhɔ na wofi kɔɔ Beer, asubura a AWURADE kaa ho asɛm kyerɛɛ Mose sɛ: Boa ɔman no ano na mɛma wɔn nsu anom, no. 17Ɛbere no mu na Israel too dwom yi sɛ
Asubura, tue! Munnye no so!
18Asubura a atitiriw tui
na ɔman mu mmapɔmma fumfunui,
wɔde ahempoma ne wɔn mpoma.
Na wofi sare so kɔɔ Matana; 19na wofi Matana kɔɔ Nahaliel, na wofi Nahaliel kɔɔ Bamot; 20na wofi Bamot kɔɔ obon a ɛwɔ Moab petee mu, Pisga atifi a ɛkyerɛ sare pradada so no mu.
Wodi Sihon ne Og so nkonim
21 Na Israel somaa abɔfo kɔɔ Amorifo hene Sihon nkyɛn se: 22 Ma memfa w'asase so; yɛremman mfuw mu ne nturo mu, yɛrennom abura mu nsu bi; ɔhene tempɔn so na yɛbɛnantew akosi sɛ yebetwam w'asase so. 23Nanso Sihon amma Israel antwam n'asase so; na ɔboaa ne man nyinaa ano fi behyiaa Israel, sare so, na ɔbaa Yahas ne Israel bɛkoe. 24Na Israel kum no nkrante ano faa n'asase fi Arnon kɔɔ Yabok so koduu Amonfo ho, efisɛ Amonfo no hye so hɔ yɛ den. 25Na Israel faa nkurow yi nyinaa, na Israel tenaa Amorifo nkurow no nyinaa mu, Hesbon ne ɛho nkurow nyinaa mu; 26na Hesbon ne Amorifo hene Sihon kurow, ɔno na ɔne kan Moab hene koe, na ogyee ne nsam nsaase nyinaa kosii Arnon ano. 27Ɛno nti na mmebufo no ka sɛ:
Mommra Hesbon!
Momma wɔnkyekye na wonsiesie Sihon kurow no.
28Na ogya bi fii Hesbon,
ogyaframa fii Sihon kuro kɛse mu;
ɛhyew Moab kurow Ar,
Arnon sorɔnsorɔmmea so awuranom no.
29 Wo Moab, due!
Kemos man, moayera!
Wama ne mmammarima aguanguan,
na ne mmabea adan Amorifo hene Sihon nnommum.
30Na yɛabɔ wɔn agu, Hesbon ayera akodu Dibon;
yɛasɛe wɔn akɔfa Memfis
de akodu Medeba.
31Na Israelfo no tenaa Amorifo asase so. 32Na Mose soma kɔsraa Yaser, na wɔfaa ne nkurowa, na otuu Amorifo a wɔwɔ hɔ no. 33 Na wɔdan wɔn ho foro kɔɔ Basan kwan so. Na Basan hene Og fii adi behyiaa wɔn, ɔno ne ne man nyinaa, sɛ wɔrebɛko wɔ Edrei. 34 Na AWURADE ka kyerɛɛ Mose sɛ: Nsuro no, na mede no ne ne man nyinaa ne n'asase mahyɛ wo nsam, na woayɛ no sɛnea woyɛɛ Amorifo hene Sihon a ɔtenaa Hesbon no. 35Na wokunkum no ne ne mma ne ne man nyinaa a obiara antumi anguan, na wɔfaa asase no dii so.",https://www.bible.com/bible/3440/NUM.21.RATB
NUMERI 22,"Balak soma ma wokohyia Bileam
1Na Israelfo no tu kɔbɔɔ nsra wɔ Moab tataw so, Yordan fa a ɛbɛn Yeriko agya. 2Na Sipor ba Balak huu nea Israel yɛɛ Amorifo no nyinaa. 3Na Moab suroo ɔman no pii, efisɛ wɔdɔɔso, na ehu kaa Moab, Israelfo no nti. 4Na Moab ka kyerɛɛ Midian mpanyimfo sɛ: Afei dɔm yi bedi yɛn ho ade nyinaa, sɛnea nantwi di asase so wura no. Saa bere no mu na Sipor ba Balak ne Moab hene. 5 Na ɔsomaa abɔfo kɔɔ Beor ba Bileam nkyɛn wɔ Petor a ɛda asubɔnten no ano, ne manfo asase so sɛ, wonkohyia no sɛ: Hwɛ, ɔman bi fi Misraim aba, na hwɛ, wɔabɛkata asase ani, na wɔn ara na wogu m'anim yi. 6Na afei bra bɛdome ɔman no ma me, efisɛ wɔyɛ den sen me, sɛ ebia metumi makum wɔn, na mapam wɔn afi asase yi so anaa; na minim sɛ nea wuhyira no no, wɔahyira no, na nea wodome no no, wɔadome no.
7 Na Moab mpanyin ne Midian mpanyin no siim kɔe, na adebisa so akatua no wɔ wɔn nsam; na wɔkɔɔ Bileam nkyɛn de Balak asɛm no kɔtoo n'anim. 8Na ɔka kyerɛɛ wɔn sɛ: Montena ha anadwo yi, na mede mmuae bɛbrɛ mo, sɛnea AWURADE bɛkasa akyerɛ me no. Na Moab asafohene no ne Bileam tenaa hɔ. 9Na Onyankopɔn baa Bileam nkyɛn bɛkae sɛ: Mmarima bɛn na wɔne wo wɔ hɔ yi? 10Na Bileam ka kyerɛɛ Onyankopɔn sɛ: Moab hene Sipor ba Balak na ɔsoma baa me nkyɛn bɛkae sɛ: 11Hwɛ, ɔman a wofi Misraim bae no abɛkata asase ani, afei bra bɛdome wɔn ma me, sɛ ebia metumi ne wɔn ako na mapam wɔn anaa? 12Na Onyankopɔn ka kyerɛɛ Bileam sɛ: Wo ne wɔn nnkɔ, nkɔdome ɔman no, efisɛ mahyira wɔn. 13Na Bileam sɔree anɔpa, na ɔka kyerɛɛ Balak asafohene no sɛ: Monkɔ mo asase so, na AWURADE ampene amma me kwan sɛ me ne mo nkɔ. 14Na Moab asafohene no sɔre baa Balak nkyɛn bɛkae sɛ: Bileam ampene sɛ ɔne yɛn bɛba.
15Na Balak san somaa atitiriw a wɔdɔɔso na wɔn anim yɛ nyam sen kanfo no. 16Na wɔkɔɔ Bileam nkyɛn kɔka kyerɛɛ no sɛ: Sɛ Sipor ba Balak se ni: Afei de, mma biribi nnsiw wo me nkyɛn ba kwan, 17na mɛhyɛ wo anuonyam pii, na biribiara a wobɛka akyerɛ me no, mɛyɛ enti bra ara, na bɛdome ɔman yi ma me. 18 Na Bileam bua see Balak nkoa no sɛ: Sɛ Balak de ne fi a dwetɛ ne sika ayɛ no ma no, ma me po a, merentumi mimmu AWURADE me Nyankopɔn asɛm so menkɔyɛ biribi ketewa anaa kɛse. 19Na afei mo nso montena ha anadwo yi, na minhu nea AWURADE bɛsan aka akyerɛ me. 20Na Onyankopɔn baa Bileam nkyɛn anadwo bɛka kyerɛɛ no sɛ: Sɛ nhyia na mmarima yi behyiaa wo a, sɔre na wo ne wɔn nkɔ; nanso asɛm a mɛka makyerɛ wo no nko na di so.
N'afurum gye no nkwa
21Ɛnna Bileam sɔree anɔpa hyehyɛɛ n'afurum na ɔne Moab atitiriw no siim kɔe. 22Na ɔrekɔ no, Onyankopɔn bo fuwii, na AWURADE bɔfo begyinaa ɔkwan no so sɛ obesiw no kwan; nso na ɔte n'afurum so na ne nkoa baanu ne no na ɛnam. 23 Na afurum no huu AWURADE bɔfo no sɛ ogyina ɔkwan mu kura nkrante a watwe no, ɔman fii kwan no so kɔfaa wuram; na Bileam hwee afurum no sɛ ɔredan no aba ɔkwan mu. 24Ɛnna AWURADE bɔfo no kogyinaa bobe nturo ntam anammɔnkoro kwan bi mu a ɔfasu wɔ ha ne ha. 25Na afurum no huu AWURADE bɔfo no no, ɔde ne ho miaa ɔfasu no, na ɔkaa Bileam nan miaa ɔfasu no; na ɔkɔɔ so hwee no ara. 26Na AWURADE bɔfo no twiw kɔɔ anim kogyinaa nea ɛhɔ yɛ hihiaa a ɔkwan nni hɔ a wɔbɛdan akɔ nifa anaa benkum. 27Na afurum no huu AWURADE bɔfo no no, obutuw fam Bileam ase; na Bileam bo fuwii, na ɔde abaa bɔɔ afurum no. 28 Ɛnna AWURADE buee afurum no ano, na ɔka kyerɛɛ Bileam sɛ: Dɛn na mayɛ wo na woabɔ me mpɛn abiɛsa yi? 29Na Bileam ka kyerɛɛ afurum no sɛ: Sɛ woagoru me ho ntia! Sɛ mikura nkrante a, anka sesɛɛ makum wo. 30Na afurum no ka kyerɛɛ Bileam sɛ: So ɛnyɛ w'afurum ne me a woatena me so ara de abesi nnɛ da yi? So mayɛ wo sɛɛ pɛn? Na ose: Dabi.
31Ɛnna AWURADE buee Bileam ani, na ohuu AWURADE bɔfo no sɛ ogyina ɔkwan mu kura nkrante a watwe, na ɔkotow de n'anim butuw fam. 32Na AWURADE bɔfo no ka kyerɛɛ no sɛ: Ɛdɛn nti na wobɔɔ w'afurum no mpɛn abiɛsa yi? Hwɛ, maba sɛ merebesiw wo kwan, efisɛ wo kwan nteɛ wɔ m'anim; 33na afurum no huu me, na ɔman fii m'anim mpɛn abiɛsa yi; sɛ wamman amfi m'anim a, anka sesɛɛ makum wo dedaw, na ɔno de, magye no nkwa. 34Na Bileam ka kyerɛɛ AWURADE bɔfo no sɛ: Mayɛ bɔne, na minnim sɛ wo na wugyina ɔkwan mu hyia me; na afei, sɛɛ yɛ bɔne w'ani so de a, mɛsan m'akyi. 35Na AWURADE bɔfo no ka kyerɛɛ Bileam sɛ: Wo ne mmarima no nkɔ; na asɛm a mɛka makyerɛ wo no nko na ka. Na Bileam ne Balak atitiriw no siim kɔe.
36Na Balak tee sɛ: Bileam reba no, ofi kohyiaa no, Moab kurow a ɛda Arnon a ɛyɛ ɔhye no so no mu, wɔ nhyenoa hɔ pɛɛ. 37Na Balak ka kyerɛɛ Bileam sɛ: So ɛnyɛ ɔsoma na mesomae sɛ, wommehyia wo mmra? Ɛdɛn nti na woamma? So wugye di sɛ merentumi menhyɛ wo anuonyam? 38Na Bileam ka kyerɛɛ Balak sɛ: Hwɛ, maba wo nkyɛn afei; so metumi maka asɛm bi anaa? Asɛm a Onyankopɔn de hyɛ m'anom no, ɛno na mɛka. 39Na Bileam ne Balak kɔe, na woduu Kiriat-husot. 40Na Balak de anantwi ne nguan bɔɔ afɔre ma wɔde kɔmaa Bileam ne atitiriw a wɔne no wɔ hɔ no. 41 Na ade kyee no, Balak faa Bileam, na ɔde no foro kɔɔ Baal sorɔnsorɔmmea so; na ofi hɔ huu ɔman no ano.",https://www.bible.com/bible/3440/NUM.22.RATB
NUMERI 23,"Balak nkɔmhyɛ a edi kan
1Na Bileam ka kyerɛɛ Balak sɛ: Sisi afɔremuka ason ma me wɔ ha, na pɛ anantwinini ason ne adwennini ason fa brɛ me ha. 2Na Balak yɛe sɛnea Bileam ka kyerɛɛ no no; na Balak ne Bileam de nantwinini biako ne odwennini biako bobɔɔ ɔhyew afɔre, afɔremuka biara so. 3Na Bileam ka kyerɛɛ Balak sɛ: Kogyina wo hyew afɔre no ho, na menkɔ: ebia AWURADE behyia me, na ade ko a ɔbɛma mahu no, mɛka makyerɛ wo. Na osiim kɔɔ koko pataa bi so. 4Na Onyankopɔn behyiaa Bileam, na Bileam ka kyerɛɛ no sɛ: Masisi afɔremuka asɔn, na mede nantwinini ne odwennini mabɔ ɔhyew afɔre wɔ afɔremuka biara so. 5Na AWURADE de asɛm hyɛɛ Bileam anom sɛ: San kɔ Balak nkyɛn, na sɛnea kasa ne no. 6Na ɔsan kɔɔ ne nkyɛn, na hwɛ, ogyina ne hyew afɔre no ho, ɔno ne Moab atitiriw nyinaa. 7Na ɔkasae sɛ:
Aram na Balak kɔfaa me fii,
Moab hene no faa me fii apuei mmepɔw mu sɛ
Bra bɛdome Yakob ma me,
na bɛbɔ Israel dua.
8Ɛbɛyɛ dɛn na mɛdome nea Onyankopɔn nnomee no no,
na ɛbɛyɛ dɛn na mɛbɔ nea AWURADE mmɔɔ no dua no dua?
9Abotan atifi na mifi mihu no,
na nkoko so na mifi migyen no:
Hwɛ, ɔman a ne nko bɛtena ni,
na wɔremmu wɔn mfra wiase aman.
10 Hena na ɔbɛkan Yakob mfutuma
ne Israel abupɛn anan mu biako dodow?
Ma menwu teefo wu,
na m'awiei nyɛ sɛ wɔn de.
11Ɛnna Balak ka kyerɛɛ Bileam sɛ: Woyɛ me dɛn ni? M'atamfo nnome nti na mekɔfaa wo bae, na hwɛ, nhyira na wuhyira wɔn. 12 Na obuae sɛ: So ɛnyɛ nea AWURADE de hyɛ m'anom no na ɛsɛ sɛ mehwɛ meka?
Bileam nkɔmhyɛ a ɛto so abien
13Na Balak ka kyerɛɛ no sɛ: Ɛnne bra na yɛnkɔ baabi foforo ɛ, faako a wubehu wɔn; wɔn ano nko na wubehu, na worenhu wɔn nyinaa; na dome wɔn ma me wɔ hɔ. 14Na ɔde no kɔɔ Sofim sare so, Pisga bepɔw atifi, na osii afɔremuka asɔn, na ɔde nantwinini ne odwennini bobɔɔ ɔhyew afɔre wɔ afɔremuka biara so. 15Na ɔka kyerɛɛ Balak sɛ: Gyina w'afɔremuka no ho ara, na me de, merekɔ makɔhwɛ. 16Na AWURADE behyiaa Bileam, na ɔde asɛm hyɛɛ n'anom sɛ: San kɔ Balak nkyɛn, na sɛɛ na kasa. 17Na ɔbaa ne nkyɛn, na hwɛ, ogyina ne hyew afɔre no ho, na Moab atitiriw no ne no gyinagyina hɔ; na Balak bisaa no sɛ: Dɛn na AWURADE kae? 18Na ɔkasaa mmebu mu sɛ:
Sɔre, Balak, na tie;
yɛ aso ma me, Sipor ba.
19 Onyankopɔn nyɛ onipa, na wadi atoro,
anaa onipa ba, na wanu ne ho.
So ɔno de, ɔbɛka asɛm bi na ɔrenyɛ,
anaasɛ ɔbɛkasa na ɔremma entim?
20Hwɛ, nhyira na manya;
wahyira, na merentumi mennan ani.
21Wanhu amumɔyɛ Yakob mu,
na wanhu ɔhaw Israel mu.
AWURADE Nyankopɔn di n'akyi,
na ɔhene ho ahurusi wɔ no mu.
22Onyankopɔn ayi wɔn afi Misraim,
n'ahoɔden te sɛ ɛkoɔ de.
23Ampa ara, adebisa nni Yakob mu,
na nkɔmhyɛ nni Israel mu:
Afei na wɔbɛka wɔ Yakob ne Israel ho sɛ:
Dɛn na Onyankopɔn ayeyi!
24 Hwɛ, ɔman yi sɔre sɛ gyatabere,
na ɔma ne ho so sɛ gyata:
ɔremmutuw gye sɛ wadi bɔnam,
na wanom atɔfo mogya ansa.
25Ɛnna Balak ka kyerɛɛ Bileam sɛ: Nnome wɔn koraa, na nhyira nso nhyira wɔn koraa. 26 Na Bileam bua ka kyerɛɛ Balak sɛ: So manka mankyerɛ wo sɛ: Biribiara a AWURADE bɛka no, ɛno na mɛyɛ?
Nkɔmhyɛ a ɛto so abiɛsa
27Na Balak ka kyerɛɛ Bileam sɛ: Bra na memfa wo menkɔ baabi foforo, ebia ɛbɛsɔ Onyankopɔn ani sɛ wobɛdome wɔn ama me wɔ hɔ. 28 Na Balak faa Bileam kɔɔ Peor atifi a ɛhwɛ sare pradada no so no. 29 Na Bileam ka kyerɛɛ Balak sɛ: Sisi afɔremuka ason ma me wɔ ha, na fa anantwinini ason ne adwennini ason brɛ me ha. 30Na Balak yɛe sɛ Bileam kae no, na ɔde nantwinini ne odwennini bɔɔ ɔhyew afɔre wɔ afɔremuka biara so.",https://www.bible.com/bible/3440/NUM.23.RATB
NUMERI 24,"1Na Bileam hui sɛ asɔ AWURADE ani sɛ ohyira Israel no, wankɔ abisa sɛ ɔkɔe kan no, na mmom ɔde n'ani kyerɛɛ sare no so. 2Na Bileam maa n'ani so, na ohuu Israel sɛ wogu hɔ mmusua mmusua; na Onyankopɔn honhom baa no so, 3 na ɔkasae sɛ
Beor ba Bileam asɛm a wanya sɛ ɔreka,
ɔbarima a n'ani hu ade yiye no asɛm a wanya,
4 nea ɔte Nyankopɔn nsɛm no na ɔreka yi,
nea ohu Tweaduampɔn anisoade,
na ɔrehwe ase a,
wɔtew n'ani so no:
5Wo ntamadan yɛ fɛ dɛn ara, Yakob,
wo tenabea no, Israel!
6Ɛyerɛw sɛ asubon,
sɛ asu so nturo,
te sɛ pɛprɛ nnua a AWURADE atɛw,
te sɛ nsu so nkyeneduru.
7Ne nsusaw ade mu nsu bubu so,
na n'asefo tena nsu pii mu.
Ne hene so sen Agag,
na wɔbɛma n'ahenni so.
8Onyankopɔn na oyii no fii Misraim,
n'ahoɔden te sɛ ɛkoɔ de.
Ɔbɛmene amanaman a wɔyɛ n'atamfo,
na wadwerɛw wɔn nnompe,
na ɔde n'agyan awowɔ wɔn.
9 Ɔkotow, obutuw sɛ gyata ne gyatabere,
hena na ɔbɛma wasɔre?
Nhyira ne wɔn a wohyira wo,
na nnome ne wɔn a wɔdome wo.
Balak gya no kwan
10Ɛnna Balak bo fuw Bileam, na ɔbɔɔ ne nsam; na Balak ka kyerɛɛ Bileam sɛ: M'atamfo nnome nti na mihyiaa wo, na hwɛ, nhyira na woahyira wɔn mpɛn abiɛsa yi? 11Na afei guan kɔ nea wufi! Mekae sɛ anka mɛhyɛ wo anuonyam, na hwɛ, AWURADE asiw w'anuonyam ho kwan. 12Na Bileam ka kyerɛɛ Balak sɛ: So manka mankyerɛ w'abɔfo a wosomaa wɔn me nkyɛn no nso sɛ: 13 Sɛ Balak de ne fi a dwetɛ ne sika ayɛ no ma ma me mpo a, merentumi mentena AWURADE asɛm mimfi me komam menkɔyɛ papa anaa bɔne; nea AWURADE bɛka no, ɛno na mɛka? 14Na afei, hwɛ, merekɔ me man mu: Bra na menkasa nkyerɛ wo nea ɔman yi bɛyɛ wo man nna a edi akyiri no mu. 15 Na ɔkasae sɛ:
Beor ba Bileam asɛm a wanya sɛ ɔreka,
ɔbarima a n'ani hu ade yiye no asɛm a wanya,
16nea ɔte Nyankopɔn nsɛm
na ohu ɔsorosoroni no ho nimdeɛ no,
nea ɔhwɛ Tweaduampɔn ahwɛde,
na ɔrehwe ase a,
wɔtew n'ani so no:
17 Mihu no, nso ɛnyɛ mprempren,
mehwɛ no, nso ɔmmɛn:
Nsoromma bepue Yakob mu,
na ahempoma befi Israel mu asɔre,
na wadwerɛw Moab afanan nyinaa
na wabubu ɔko huuyɛ mma no nyinaa.
18 Na ɔbɛfa Edom adi so,
na wafa n'atamfo asase Seir adi so,
na Israel bɛyɛ ahoɔdenne ara.
19 Na obi a ofi Yakob mu bedi tumi,
na wasɛe wɔn a wɔaka wɔ kurow no mu no.
20 Afei ɔhwɛɛ Amalek toaa ne kasa no so sɛ:
Amanaman mu dikanfo ne Amalek,
nanso n'awiei bewie no ɔsɛe mu.
21 Na ɔhwɛɛ Kenifo toaa ne kasa no so kae sɛ:
Wo tenabea si hɔ pintinn,
na wode wo berebuw asie ɔbotan mu;
22nanso wobegu Kain ase,
de akosi sɛ Asur bɛfa wo nnommum.
23Na owie ne kasa no sɛ:
Buei, sɛ Onyankopɔn reyɛ eyi a,
hena na obenya nkwa?
24Na ahyɛn befi Kitim fam aba,
na wɔabɛbrɛ Asur ase abrɛ Eber ase;
na ɔno ara nso awie no ɔsɛe mu.
25 Ɛnna Bileam sɔree, na osiim san kɔɔ n'atenae; na Balak nso kɔɔ ne kwan.",https://www.bible.com/bible/3440/NUM.24.RATB
NUMERI 25,"Israel aguamammɔ ne abosonsom
1Na Israel tenaa Sitim. Na ɔman no fii ase ne Moab mmabaa bɔɔ aguaman; 2 na wohyiahyiaa ɔman no kɔɔ wɔn anyame afɔreduan ho; na ɔman no dii na wɔsɔree wɔn anyame no; 3 na Israel de ne ho bɔɔ Baal-peor ho. Na AWURADE bo fuw Israel; 4 na AWURADE ka kyerɛɛ Mose sɛ: Fa ɔman no mu atitiriw no nyinaa, na sensɛn wɔn ma AWURADE, owia so, na AWURADE abufuhyew no nsan mfi Israel so. 5Na Mose ka kyerɛɛ Israel atemmufo no sɛ: Munkunkum mo mmarima a wɔde wɔn ho kɔbɔɔ Baal-peor ho no.
6Na hwɛ, ɔbarima bi fi Israelfo no mu bae a ɔde Midianni bea bi baa ne nuanom nkyɛn, Mose aniso ne Israelfo asafo no nyinaa aniso; ɛbere a wɔn de, wɔresu ahyiae ntamadan no ano. 7Na ɔsɔfo Aaron ba Eleasar ba Pinehas hui no, ɔsɔre fii asafo no mu kɔfaa peaw kurae, 8na odii Israelni no akyi kɔɔ pia no mu, na ɔwowɔɔ wɔn baanu no, Israelni ne ɔbea no nyinaa hwirew n'ayaase; na ɔhaw no to twae fii Israelfo no so. 9 Na nnipa a wowuwui ɔhaw no mu ano si ɔpeduonu anan.
10Na AWURADE kasa kyerɛɛ Mose sɛ: 11Ɔsɔfo Aaron ba Eleasar ba Pinehas asianka m'abufuw afi Israelfo so, sɛ watwe me ho ninkunu wɔ wɔn mu, a enti manhyew Israelfo wɔ me ninkuntwe mu. 12 Enti ka sɛ: Hwɛ, mede m'asomdwoe apam merema no, 13 na ayɛ ɔno ne n'asefo a wɔbɛba n'akyi no daa asɔfodi apam, efisɛ watwe ninkunu ama ne Nyankopɔn, na wapata ama Israelfo. 14Na Israelni a wokum no, ne Midianni bea no din ne: Simri, Salu ba a ɔyɛ Simeonfo mpanyimfi mu bapɔmma. 15 Na Midianni bea a wokum no no din de Kosbi, Sur a ɔyɛ Midianfo mu mpanyimfi so man panyin no ba.
16Na AWURADE kasa kyerɛɛ Mose sɛ: 17 Munhiahia Midianfo ho na munkum wɔn, 18esiane sɛ wɔn nso wɔn anifere a wɔde ahiahia mo ho, na wɔde daadaa mo de kɔsom Baal-peor, ne wɔn nuabea Kosbi, Midian safohene no ba a wokum no da a Peor ho haw no bae no nti.",https://www.bible.com/bible/3440/NUM.25.RATB
NUMERI 26,"Wɔkan awo ntoatoaso foforo no
1Na ɔhaw no akyi no AWURADE ka kyerɛɛ Mose ne ɔsɔfo Aaron ba Eleasar sɛ: 2 Monkan Israelfo asafo no nyinaa dodow mfi nea wadi mfirihyia aduonu so mfa nkɔ, sɛ wɔn mpanyimfi te, Israel mu nnipa a wotumi kɔ ɔsa nyinaa. 3Na Mose ne ɔsɔfo Eleasar ka kyerɛɛ wɔn, Moab tataw so, Yordan fa a ɛbɛn Yeriko sɛ: 4Kan wɔn a wɔadi mfirihyia aduonu de rekɔ no, sɛnea AWURADE hyɛɛ Mose ne Israelfo a wofi Misraim asase so bae no.
5 Israel abakan ne Ruben: Ruben mma ne: Hanok, Hanokfo abusua; Palu de, Palufo abusua; 6Hesron de, Hesronfo abusua; Karmi de, Karmifo abusua. 7Eyinom ne Rubenfo mmusua, na wɔn nnipa a wɔkan wɔn no si ɔpeduanan abiɛsa ne ahansɔn aduasa. 8Na Palu mma: Eliab; 9 na Eliab mma: Nemuel ne Datan ne Abiram. Eyinom ne Datan ne Abiram, asafo no mu aguasemfo a wɔne Mose ne Aaron hamee Kora asafo no mu, wɔn ham a wɔne AWURADE hamee no mu; 10na asase buee n'anom menee wɔn ne Kora, na asafo no wuwui, na ogya hyew mmarima ahanu aduonum no; na wɔbɛyɛɛ sɛnkyerɛnne. 11Nanso Kora mma de, wɔanwuwu.
12Simeon mma, sɛ wɔn mmusua te: Nemuel de, Nemuelfo abusua; Yamin de, Yaminfo abusua; Yakin de, Yakinfo abusua; 13Sera de, Serafo abusua; Saul de, Saulfo abusua. 14Eyinom ne Simeonfo mmusua. Wosi ɔpeduonu abien ne ahanu.
15Gad mma, sɛ wɔn mmusua te: Sefon de, Sefonfo abusua; Hagi de, Hagifo abusua; Suni de, Sunifo abusua; 16Osni de, Osnifo abusua; Eri de, Erifo abusua; 17Arod de, Arodfo abusua; Areli de, Arelifo abusua. 18Eyinom ne Gad mma mmusua, sɛ wɔn a wɔkan wɔn no te, ɔpeduanan ne ahanum.
19 Yuda mma: Er ne Onan; na Er ne Onan wuwui Kanaan asase so. 20Na Yuda mma, sɛ wɔn mmusua te ni: Sela de, Selafo abusua; Peres de, Peresfo abusua; Sera de, Serafo abusua. 21 Na Peres mma ni: Hesron de, Hesronfo abusua; Hamul de, Hamulfo abusua. 22Eyinom ne Yuda mmusua, sɛ wɔn a wɔkan wɔn no te, ɔpeduɔsɔn asia ne ahannum.
23Isakar mma, sɛ wɔn mmusua te: Tola de, Tolafo abusua; Puwa de, Puwafo abusua; 24Yasub de, Yasubfo abusua; Simron de, Simronfo abusua. 25Eyinom ne Isakar mmusua, sɛ wɔn a wɔkan wɔn no te, ɔpeduosia anan ne ahasa.
26Sebulon mma, sɛ wɔn mmusua te: Sered de, Seredfo abusua; Elon de, Elonfo abusua; Yahleel de, Yahleelfo abusua. 27Eyinom ne Sebulon mmusua sɛ wɔn a wɔkan wɔn no te, ɔpeduosia ne ahanum.
28Yosef mma, sɛ wɔn mmusua te: Manase ne Efraim. 29 Manase mma: Makir de, Makirfo abusua; na Makir woo Gilead; Gilead de, Gileadfo abusua. 30Gilead mma ni: Yeser, Yeserfo abusua; Helek de, Helekfo abusua; 31ne Asriel, Asrielfo abusua; ne Sekem, Sekemfo abusua; 32ne Semida, Semidafo abusua; ne Hefer, Heferfo abusua; 33 na Hefer ba Selofehad nni mmammarima, na ɔwɔ mmabea; na Selofehad mmabea din ne Mahla ne Noa, Hogla, Milka ne Tirsa. 34Eyinom ne Manase mmusua, na wɔn a wɔkan wɔn no si ɔpeduonum abien ne ahanson.
35Efraim mma, sɛ wɔn mmusua te ni: Sutela de, Sutelafo abusua; Beker de, Bekerfo abusua; Tahan de, Tahanfo abusua. 36Na Sutela mma ni: Eran de, Eranfo abusua. 37Eyinom ne Efraim mma mmusua, sɛ wɔn a wɔkan wɔn no te, ɔpeduasa abien ne ahanum. Eyinom ne Yosef mma, sɛ wɔn mmusua te.
38Benyamin mma, sɛ wɔn mmusua te: Bela de, Bela abusua; Asbel de, Asbel abusua; Ahiram de, Ahiram abusua; 39Sefufam de, Sefufam abusua; Hufam de, Hufam abusua. 40Na Bela mma ne Ard ne Naaman; Ard de, Ard abusua; Naaman de, Naaman abusua. 41Eyinom ne Benyamin mma, sɛ wɔn mmusua te; na wɔn a wɔkan wɔn no si ɔpeduanan anum ne ahansia.
42Dan mma, sɛ wɔn mmusua te ni: Suham de, Suhamfo abusua. Eyinom ne Dan mmusua, sɛ wɔn mmusua te. 43Suhamfo mmusua nyinaa sɛ wɔn a wɔkan wɔn no te si ɔpeduosia anan ne ahannan.
44Aser mma, sɛ wɔn mmusua te: Yimna de, Yimnafo abusua; Isui de, Isuifo abusua; Beria de, Beriafo abusua; 45Beria mma de: Heber de, Heberfo abusua; Malkiel de, Malkielfo abusua. 46Na Aser babea din de Sera. 47Eyinom ne Aser mma mmusua, sɛ wɔn a wɔkan wɔn no te: ɔpeduonum abiɛsa ne ahanan.
48Naftali mma, sɛ wɔn mmusua te: Yakseel de, Yakseelfo abusua; Guni de, Gunifo abusua; 49Yeser de, Yeserfo abusua; Silem de, Silemfo abusua. 50Eyinom ne Naftali mmusua, sɛ wɔn mmusua te; na wɔn a wɔkan wɔn no si ɔpeduanan anum ne ahanan.
51Eyinom ne Israelfo a wɔkan wɔn no: ɔpehansia ne baako, ahansɔn aduasa.
Asase no kyɛ ho nhyehyɛe
52Na AWURADE kasa kyerɛɛ Mose sɛ: 53Eyinom na wɔnkyɛ asase no mma wɔn na wonni so, sɛ wɔn din dodow te. 54Abusuakuw a ɛso no, ma ne kyɛfa nso, na nea esua no, ma ne kyɛfa nsua; sɛnea obiara nnipa a wɔkan wɔn no ano te na wɔmma no n'agyapade. 55 Nanso ntonto so na wɔmfa nkyɛ asase no; na wonnye wɔn kyɛfa no sɛnea wɔn agyanom mmusuakuw no din te. 56Ntonto so na wɔmfa nkyɛ agyapade mma wɔn a wɔdɔɔso ne wɔn a wosua.
Lewifo mmusua
57 Na Lewifo a wɔkan wɔn sɛ wɔn mmusua te ni: Gerson de, Gersonfo abusua; Kohat de, Kohatfo abusua; Merari de, Merarifo abusua. 58Eyinom ne Lewifo mmusua: Libnifo abusua, Hebronfo abusua, Mahlifo abusua, Musifo abusua, Korafo abusua. Na Kehat woo Amram. 59Na Amram yere din ne Yokebed, Lewi ba a wɔwoo no Misraim no; na ɔwoo Aaron ne Mose ne wɔn nuabea Miriam maa Amram. 60Na Aaron nso, wɔwoo Nadab ne Abihu, Eleasar ne Itamar maa no; 61 nanso Nadab ne Abihu de anana gya bi baa AWURADE anim no, wowuwui. 62Na wɔn nnipa a wɔkan wɔn no si ɔpeduonu abiɛsa, mmarima a wɔadi ɔsram ne akyiri nyinaa; na wɔankan wɔn amfra Israelfo, na wɔamma wɔn agyapade Israelfo mu.
Kaleb ne Yosua
63Eyinom ne wɔn a Mose ne ɔsɔfo Eleasar kenkan wɔn, ɔkan a wɔkan Israelfo wɔ Moab tataw so, Yordan fa a ɛbɛn Yeriko no. 64 Nso ɔbarima biara mfra eyinom mu a ofi nnipa a Mose ne ɔsɔfo Aaron kan wɔn, bere a wɔkan Israelfo wɔ Sinai sare so no mu, 65 efisɛ AWURADE aka akyerɛ wɔn sɛ owu na wobewuwu sare so, na wɔn mu biara anka, sɛ Yefune ba Kaleb ne Nun ba Yosua.",https://www.bible.com/bible/3440/NUM.26.RATB
NUMERI 27,"Selofehad mmabea no kyɛfa ho asɛm
1 Na Manase ba Makir ba Gilead ba Hefer ba Selofehad mmabea a wɔwɔ Yosef ba Manase mmusua mu no twiw bae; na ne mmabea no din ne: Mahla, Noa ne Hogla ne Milka ne Tirsa. 2Na wobegyinaa Mose ne ɔsɔfo Eleasar ne mmapɔmma no ne asafo mu no nyinaa anim, ahyiae ntamadan no ano kae sɛ: 3 Yɛn agya wui sare so, nso ɔno de, ɔmfra asafo a wohyia tiaa AWURADE, Kora asafo no mu, na n'ankasa ne bɔne nti na owui; nso na onni mmammarima. 4Ɛdɛn nti na yɛn agya din mpopa mfi n'abusua mu sɛ onni babarima yi? Ma yɛn agyapade yɛn agya ne nuanom mu. 5 Na Mose de wɔn asɛm no baa AWURADE anim.
6Na AWURADE ka kyerɛɛ Mose sɛ 7Selofehad mmabea no asɛm no teɛ, na ma wɔn agyapade na wonni so wɔn agya ne nuanom mu, na ma wɔn agya agyapade no nyɛ wɔn dea. 8Na kasa kyerɛ Israelfo sɛ: Sɛ ɔbarima bi wu na onni babarima a, ɛnne momma n'agyapade nyɛ ne babea de. 9Na sɛ onni babea nso a, ɛnne momfa n'agyapade mma ne nuammarimanom; 10na sɛ onni nuammarima nso a, momfa n'agyapade mma n'agya nuanom. 11Na sɛ n'agya nni nuanom nso a, momfa n'agyapade mma ne bogya a ɔbɛn no n'abusua mu na onni so. Na eyi nyɛ ahyɛde ne mmara mma Israelfo, sɛnea AWURADE hyɛɛ Mose no.
Wɔpaw Yosua sɛ Israel kannifo
(Deuteronomium 31.1-8)
12 Na AWURADE ka kyerɛɛ Mose sɛ: Foro Abarim bepɔw yi na kɔhwɛ asase a mede merema Israelfo no; 13 na sɛ wunya hu a, watiw wo mpanyimfo, sɛnea Aaron tiw ne mpanyimfo no, 14 efisɛ moyɛɛ m'asɛm ho asoɔden, Sin sare so, asafo no ham no mu a ɛsɛ sɛ anka moyɛ me kronkron, nsu no ho wɔ wɔn ani so no. (Ɛne ɔham nsu no wɔ Kades, Sin sare so). 15Na Mose kasa kyerɛɛ AWURADE sɛ 16 Ma AWURADE, ɔhonam nyinaa ahonhom Nyankopɔn, mpɛ ɔbarima bi nsi asafo no so 17 a obedi wɔn anim afi adi na obedi wɔn anim aba mu, nea ɔde wɔn befi adi na ɔde wɔn aba mu, na AWURADE asafo no anyɛ sɛ nguan a wonni hwɛfo.
18 Na AWURADE ka kyerɛɛ Mose sɛ: Fa Nun ba Yosua, ɔbarima a honhom wɔ ne mu no, na fa wo nsa gu no so. 19Na fa no gyina ɔsɔfo Eleasar ne asafo mu no nyinaa anim, na hyɛ no mmara wɔn anim; 20 na fa w'anuonyam no bi hyɛ no, na Israelfo asafo mu no nyinaa ntie no. 21 Na onkogyina Ɔsɔfo Eleasar anim, na ommisa Urim atemmu mma no, AWURADE anim; ɔno na ɔka a, womfi adi, na ɔka a, wɔmmra mu, ɔno ne Israelfo a wɔka ne ho nyinaa, ne asafo mu no nyinaa. 22Na Mose yɛɛ sɛnea AWURADE hyɛɛ no no, na ɔfaa Yosua de no kogyinaa ɔsɔfo Eleasar ne asafo mu no nyinaa anim, 23na ɔde ne nsa guu no so na ɔhyɛɛ no mmara, sɛnea AWURADE nam Mose so kae no.",https://www.bible.com/bible/3440/NUM.27.RATB
NUMERI 28,"Daadaa afɔrebɔ
(Eksodɔs 29.38-46)
1Na AWURADE kasa kyerɛɛ Mose sɛ: 2 Hyɛ Israelfo na ka kyerɛ wɔn sɛ: M'ayɛyɛde, m'aduan a wɔde bɔ ogya afɔre ma eyi hua huamhuam ma me no, monhwɛ na momfa mmrɛ me ne bere a ɛsɛ mu.
3 Na ka kyerɛ wɔn sɛ: Ogya afɔre a momfa mmrɛ AWURADE ni: Nguanten mma abien a wɔadi afe afe a wodi mu na wɔmfa mmɔ da koro hyew afɔre daa yi. 4Oguammaa biako na fa bɔ anɔpa, na fa oguammaa biako no bɔ anwummere de. 5 Na fa asikresam olonka abupɛn du mu biako yɛ aduan afɔre a wɔde ngodua aba a wɔasiw ngo susutoa abupɛn anan mu biako afɔtɔw. 6Ɛyɛ daa ɔhyew afɔre a wɔhyehyɛe Sinai bepɔw so a eyi hua huamhuam a ɛyɛ AWURADE gya afɔre. 7Na n'ahwiesa susutoa abupɛn anan mu biako nka oguammaa biako ho. Kronkronbea hɔ na hwie nsa a wohwie no ma AWURADE. 8Na oguammaa a ɔto so abien no, fa bɔ anwummere de, na fa aduan afɔre ne n'ahwiesa ka ho sɛ anɔpa de no ma ɛnyɛ ogya afɔre a eyi hua huamhuam ma AWURADE.
Homeda afɔre
9 Na homeda de, nguanten mma abien a wɔadi afe afe a wodi mu, ne aduan afɔre asikresam olonka abupɛn du mu abien a wɔde ngo afɔtɔw, ne ɛho ahwiesa: 10daa homeda hyew afɔre a ɛka daa ɔhyew afɔre ne ɛho ahwiesa no ho ne no.
11 Na mo asram foforo asefi nso, momfa ɔhyew afɔre mmrɛ AWURADE: anantwinini abien ne odwennini biako, nguanten mma ason a wɔadi afe afe a wodi mu. 12 Na aduan afɔre asikresam abupɛn du mu abiɛsa a wɔde ngo afɔtɔw nka nantwinini biara ho, na aduan afɔre asikresam abupɛn du mu abien a wɔde ngo afɔtɔw nka odwennini biako no ho, 13na aduan afɔre asikresam abupɛn du mu biako a wɔde ngo afɔtɔw nka oguammaa biara ho: ɔhyew afɔre a eyi hua huamhuam a wɔhyew ma AWURADE ne no. 14Na ɛho ahwiesa, bobesa susutoa fa nka nantwinini biara ho, na susutoa abupɛn abiɛsa mu biako nka odwennini no ho, na susutoa abupɛn anan mu biako nka oguammaa biara ho. Eyi ne ɔsram biara hyew afɔre, afirihyia asram no mu. 15 Na wɔmfa ɔpapo biako nso mmɔ bɔne ho afɔre mma AWURADE nka daa ɔhyew afɔre no ne ɛho ahwiesa no so.
Twam afahyɛ afɔre
16 Na ɔsram a edi kan da a ɛto so dunan no yɛ AWURADE Twam. 17Na ɔsram no ara da a ɛto so dunum no yɛ dapɔnna, nnanson na wonni apiti abodoo. 18 Da a edi kan no, munhyia nhyia kronkron; monnyɛ adwuma biara; 19na momfa ogya afɔre a ɛyɛ ɔhyew afɔre mmrɛ AWURADE: anantwinini abien ne odwennini biako ne nguanten mma ason a wɔadi afe afe; monhwɛ sɛ wodi mu; 20 ne ɛho aduan afɔre: asikresam a wɔde ngo afɔtɔw abupɛn du mu abiɛsa nka nantwinini biako ho, na abupɛn du mu abien nka odwennini no ho, 21na abupɛn du mu biako nka nguammaa ason no mu biara ho; 22 ne bɔne ho afɔre papo biako a wɔde bɛpata ama mo; 23monyɛ eyinom nka anɔpa hyew afɔre a ɛyɛ daa ɔhyew afɔre no ha. 24Saa ara na nnansɔn no mu da biara momfa aduan mmɛbɔ ogya afɔre a eyi hua huamhuam mma AWURADE; wɔnyɛ eyi mpae daa ɔhyew afɔre ne ɛho ahwiesa no so. 25Na da a ɛto so ason no, munhyia nhyia kronkron; munni adwuma biara.
26 Na sɛ mo adapɛn afahyɛ du a, aduankan da a mode mo aduan foforo afɔre rebrɛ AWURADE no, munhyia nhyia kronkron; munni adwuma biara; 27na momfa ɔhyew afɔre mmra na enyi hua huamhuam mma AWURADE: anantwinini abien ne odwennini biako ne nguanten mma ason a wɔadi afe afe; 28ne ɛho aduan afɔre: asikresam a wɔde ngo afɔtɔw abupɛn du mu abiɛsa nka nantwinini biara ho, abupɛn du mu abien nka odwennini no ho, 29abupɛn du mu biako nka nguammaa ason no mu biara ho; 30 ne ɔpapo biako a wɔde bɛpata ama mo; 31monyɛ eyi ne ɛho ahwiesa no nka daa ɔhyew afɔre ne ɛho aduan afɔre no so; monhwɛ sɛ wodi mu.",https://www.bible.com/bible/3440/NUM.28.RATB
NUMERI 29,"Torobɛntohyɛn afahyɛ ho afɔrebɔ
1 Na ɔsram a ɛto so ason no da a edi kan no, munhyia nhyia kronkron; monnyɛ adwumaden biara; ɔnyɛ mo torobɛntohyɛn da. 2Na mommɔ ɔhyew afɔre a eyi hua huamhuam mma AWURADE: nantwinini biako, odwennini biako, nguanten mma a wɔadi afe afe ason a wodi mu; 3ne ɛho aduan afɔre: asikresam a wɔde ngo afɔtɔw abupɛn du mu abiɛsa nka nantwinini no ho, abupɛn du mu abien nka odwennini no ho, 4na abupɛn du mu biako nka nguammaa ason no mu biara ho; 5ne ɔpapo biako a wɔde bɛbɔ bɔne ho afɔre de apata ama mo; 6ɛsono ɔsram foforo so hyew afɔre ne ɛho aduan afɔre, ne daa ɔhyew afɔre ne ɛho aduan afɔre, ne ɛho ahwiesa sɛ ɛtetee; na ɛnyɛ AWURADE gya afɔre a eyi hua huamhuam.
Akra asebrɛ da afɔre
7 Na ɔsram a ɛto so ason no ara da a ɛto so du no, munhyia nhyia kronkron, na munni mmuada; monnyɛ adwuma biara; 8na momfa ɔhyew afɔre a eyi hua huamhuam mmrɛ AWURADE: nantwinini biako, odwennini biako, nguanten mma a wɔadi afe afe ason a wodi mu; 9ne ɛho aduan afɔre: asikresam a wɔde ngo afɔtɔw abupɛn du mu abiɛsa nka nantwinini no ho, abupɛn du mu abien nka odwennini no ho, 10abupɛn du mu biako nka nguammaa ason no mu biara ho; 11 ne bɔne ho afɔre papo biako, ɛsono bɔne ho mpata afɔre ne daa ɔhyew afɔre ne ɛho aduan afɔre ne ɛho ahwiesa.
Asese afahyɛ afɔre
12 Na ɔsram a ɛto so ason no da a ɛto so dunum no, munhyia nhyia kronkron; monnyɛ adwumaden biara na monhyɛ fa nnansɔn mma AWURADE. 13Na momfa ɔhyew afɔre, ogya afɔre a eyi hua huamhuam mmrɛ AWURADE: anantwinini dumiɛnsa, adwennini abien, nguanten mma a wɔadi afe afe dunan a wodi mu; 14ne ɛho aduan afɔre: asikresam abupɛn du mu abiɛsa a wɔde ngo afɔtɔw nka anantwinini dumiɛnsa no mu biara ho, abupɛn du mu abien nka adwennini abien no mu biara ho, 15na abupɛn du mu biako nka nguammaa dunan no mu biara ho; 16ne bɔne ho afɔre papo biako; ɛsono daa ɔhyew afɔre, ɛho aduan afɔre ne ɛho ahwiesa.
17Na da a ɛto so abien no: anantwinini dumien, adwennini abien, nguanten mma a wɔadi afe afe dunan a wodi mu; 18ne anantwinini, adwennini ne nguammaa no ho aduan afɔre ne ahwiesa, wɔn dodow, sɛ ɛte wɔ mmara no mu; 19ne bɔne ho afɔre papo biako; ɛsono daa ɔhyew afɔre ne ɛho aduan afɔre ne ɛho ahwiesa.
20Na ɛda a ɛto so abiɛsa no: anantwinini dubiako, adwennini abien, nguanten mma a wɔadi afe afe dunan a wodi mu; 21ne anantwi, adwennini ne nguammaa no ho aduan afɔre ne ahwiesa, wɔn dodow, sɛ ɛte wɔ mmara no mu; 22ne bɔne ho afɔre papo biako; ɛsono daa ɔhyew afɔre ne ɛho aduan afɔre ne ɛho ahwiesa.
23Na da a ɛto so anan no: anantwinini du, adwennini abien, nguanten mma a wɔadi afe afe dunan a wodi mu; 24ne anantwinini, adwennini ne nguammaa no ho aduan afɔre ne ahwiesa, wɔn dodow, sɛ ɛte wɔ mmara no mu; 25ne bɔne ho afɔre papo biako, ɛsono daa ɔhyew afɔre ne ɛho aduan afɔre ne ɛho ahwiesa.
26Na da a ɛto so anum no: anantwinini akron, adwennini abien, nguanten mma a wɔadi afe afe dunan a wodi mu; 27ne anantwinini, adwennini ne nguammaa no ho aduan afɔre ne ahwiesa, wɔn dodow, sɛ ɛte wɔ mmara no mu; 28ne bɔne ho afɔre papo biako; ɛsono daa ɔhyew afɔre ne ɛho aduan afɔre ne ɛho ahwiesa.
29Na da a ɛto so asia no: anantwinini awotwe, adwennini abien, nguanten mma a wɔadi afe afe dunan a wodi mu; 30ne anantwinini, adwennini ne nguammaa no ho aduan afɔre ne ahwiesa, wɔn dodow, sɛ ɛte wɔ mmara no mu; 31ne bɔne ho afɔre papo biako; ɛsono daa ɔhyew afɔre ne ɛho aduan afɔre ne ɛho ahwiesa.
32Na da a ɛto so ason no: anantwinini asɔn, adwennini abien, nguanten mma a wɔadi afe afe dunan a wodi mu; 33ne anantwinini, adwennini ne nguammaa no ho aduan afɔre ne ahwiesa, wɔn dodow, sɛ ɛte wɔ mmara no mu; 34ne bɔne ho afɔre papo biako; ɛsono daa ɔhyew afɔre ne ɛho aduan afɔre ne ɛho ahwiesa.
35Ɛda a ɛto so awotwe no, munhyia afahyɛ nhyiam; monnyɛ adwuma den biara; 36na momfa ɔhyew afɔre, ogya afɔre a eyi hua huamhuam mmrɛ AWURADE: nantwinini biako, odwennini biako, nguanten mma a wɔadi afe afe ason a wodi mu; 37nantwinini ne odwennini ne nguammaa no ho aduan afɔre ne ahwiesa, wɔn dodow, sɛ ɛte wɔ mmara no mu; 38ne bɔne ho afɔre papo biako; ɛsono daa ɔhyew afɔre ne ɛho aduan afɔre ne ɛho ahwiesa.
39Eyinom na monyɛ mma AWURADE, mo fa a mohyɛ no mu, ɛsono mo bɔhyɛ ade ne mo ayamye afɔre, mo hyew afɔre ne mo aduan afɔre ne mo ahwiesa ne mo asomdwoe afɔre. 40Na Mose ka kyerɛɛ Israelfo no sɛnea AWURADE hyɛɛ Mose no nyinaa.",https://www.bible.com/bible/3440/NUM.29.RATB
NUMERI 30,"Bɔhyɛ ho mmara
1Na Mose kasa kyerɛɛ Israelfo mmusuakuw no so atitiriw sɛ: Eyi ne asɛm a AWURADE ahyɛ 2 Sɛ obi hyɛ AWURADE bɔ anaasɛ ɔka ntam tua ne kra ade bi a, ommmu n'asɛm so; nea efi n'anom nyinaa, ɔnyɛ.
3Na sɛ ɔbea bi hyɛ AWURADE bɔ de tua ne ho biribi n'agya fi, wɔ ne mmabaabere mu, 4na n'agya te ne bɔhyɛ no ne n'ahotua a ɔde tua ne kra biribi no, na n'agya yɛ komm a, ɛnne ne bɔhyɛ ne n'ahotua a ɔde tuaa ne kra biribi no gyina hɔ. 5Na sɛ da a n'agya bɛte no wampene a, ɛnne ne bɔhyɛ nyinaa ne n'ahotua a ɔde tuaa ne kra biribi no rennyina hɔ; na AWURADE de bɛkyɛ no, efisɛ n'agya ampene.
6Na sɛ ɔyɛ ɔbarima yere, na ne bɔhyɛ anaa nea afi n'anom a ɔde atua ne kra biribi no da no so, 7na ne kunu te, na da a ɔte no ɔyɛ komm a, ɛnne ne bɔhyɛ no gyina hɔ, na otua a ɔde atua ne kra biribi no gyina hɔ. 8Na sɛ da a ne kunu te no, wampene a, na wasan ne bɔhyɛ a ɛda no so ne nea efii n'anom a ɔde tuaa ne kra biribi no, na AWURADE de bɛkyɛ no.
9Na ɔbea kunafo anaa nea wɔako no bɔhyɛ de, ade biara a otua ne kra no da no so. 10Na sɛ ne kunu fi na ɔhyɛ bɔ anaasɛ ɔde ntam tua ne kra biribi, 11na ne kunu te, na ɔyɛ komm, na wammara no a, ne bɔhyɛ no nyinaa gyina hɔ, na ade biara a watua ne kra no gyina hɔ. 12Nanso sɛ ne kunu san no da a ɔtee no a, ɛnne ade biara a afi n'anom a ɔde hyɛɛ bɔ anaasɛ ɔde tuaa ne kra biribi no rennyina hɔ; ne kunu asan, na AWURADE de bɛkyɛ no. 13Bɔhyɛ nyinaa ne ahotua ntam a wɔde brɛ ɔkra ase nyinaa, ne kunu na ɔmma ennyina hɔ na ne kunu na ɔnsan; 14na sɛ ne kunu no nka ho hwee daa a, wahyɛ ne bɔhyɛ no nyinaa anaa n'ahotua no nyinaa mu den, efisɛ da a ɔtee no, wanka ho hwee; 15na sɛ ɔtee no akyi ansa na ɔresan a, ɛnne ɔnsoa ne yere amumɔyɛ. 16Eyinom ne ahyɛde a AWURADE hyɛɛ Mose sɛ ɛnna ɔbarima ne ne yere ntam, ɛne agya ne ne babea a ɔwɔ ne mmabaabere mu, n'agya fi ntam.",https://www.bible.com/bible/3440/NUM.30.RATB
NUMERI 31,"Midianfo sɛe ne Bileam kum
1Na AWURADE kasa kyerɛɛ Mose sɛ: 2 Tɔ Midianfo so were ma Israelfo, na ɛno akyi no woakɔ wo nsumankyiri. 3Na Mose kasa kyerɛɛ ɔman no sɛ: Momma mo mu mmarima mmia wɔn ho ntu Midian so sa, na wɔmfa AWURADE aweretɔ mmra Midianfo so. 4Israel mmusuakuw nyinaa mu, momma abusuakuw biara mu nnipa apem nkɔ ɔsa no. 5Na woyiyii Israel mpem ahorow mu nnipa mpem dumien a wɔamia rekɔ ɔsa, abusuakuw biara mu apem. 6 Na Mose somaa wɔn kɔɔ ɔsa no, abusuakuw biara mu apem, wɔne ɔsɔfo Eleasar ba Pinehas, a kronkronbea hɔ nneɛma ne osebɔ ntorobɛnto no wɔ ne nsam. 7 Na wɔne Midian kɔkoe, sɛnea AWURADE hyɛɛ Mose no, na wokunkum wɔn mmarima nyinaa; 8 na wokum Midian ahemfo nso kaa wɔn a ɛtotɔe no ho. Median ahemfo a wokum wɔn yɛ baanum a wɔne: Ewi, Rekem, Sur, Hur, ne Reba, na Beor ba Bileam nso, wɔde nkrante kum no. 9Na Israelfo no faa Midian mmea ne mmofra nnommum, na wɔfom wɔn anantwi ne wɔn nguan ne wɔn ahode nyinaa; 10na wɔtotoo wɔn nkurow nyinaa ne wɔn nsraban nyinaa, mu gya. 11Na wɔde asade no nyinaa ne nnipa ne mmoa a wɔfae no nyinaa 12brɛɛ Mose ne ɔsɔfo Eleasar ne Israelfo asafo no; nnommum ne mmoa a wɔfae ne asade no, wɔde baa nsra no mu, Moab tataw a ɛda Yordan fa a ɛbɛn Yeriko no so.
13Na Mose ne ɔsɔfo Eleasar ne asafo no mmapɔmma nyinaa fi nsra no mu fii adi kohyiaa wɔn. 14Na Mose bo fuw dɔm no asafohene a wodi apem apem ne ɔha ɔha so a wofi akono reba no; 15na Mose ka kyerɛɛ wɔn sɛ: Moagye mmea no nyinaa nkwa anaa? 16 Hwɛ, wɔn na wɔfaa Bileam asɛm so maa Israelfo wae fii AWURADE ho, Peor asɛm no mu, na ɛmaa ɔhaw baa AWURADE asafo mu no. 17 Enti munkunkum mmofra no mu mmarima nyinaa, na mmea no mu biara a onim ɔbarima ne ɔbarima ada no nso, munkum no; 18na mmofra no mu mmea a wonhuu mmarima nna no de, munnye wɔn nkwa na momfa wɔn.
19 Na mo ankasa nso, mommɔ nsra ntena mu nsra no akyi nnanson; mo mu biara a wakum obi ne obiara a waka ɔtɔfo no, munnwira mo ho da a ɛto so abiɛsa ne da a ɛto so ason no, mo ne mo nnommum no. 20Na atade biara ne nhoma ade biara ne ade a wɔde abirekyi nwi ayɛ nyinaa ne dua ade nyinaa, munnwira ho.
21Na ɔsɔfo Eleasar ka kyerɛɛ akofo a wɔkɔɔ ɔsa no sɛ: Eyi ne mmara a AWURADE de ahyɛ Mose no mu ahyɛde: 22Sika ne dwetɛ ne kɔbere ne dade ne sanyaa ne sumpii de, 23ade biara a ɛkɔ ogya mu no, momma ɛmfa ogya mu na ɛho ntew, nanso momfa ahodwira nsu nnwira ho. Na ade biara a ɛnkɔ ogya mu no, momma ɛmfa nsu mu. 24Na monhoro mo ntade da a ɛto so ason no, na mo ho ntew, na ɛno akyi ansa na mommra nsra no mu.
Asade mu kyekyɛ
25Na AWURADE ka kyerɛɛ Mose sɛ: 26Wo ne ɔsɔfo Eleasar ne asafo no mu agyanom afi mu atitiriw no mmu nnommum ne nea wɔfae, nnipa ne mmoa, no ano. 27 Na kyɛ asade no mu abien ma akofo a wɔkɔɔ ɔsa no ne asafo no nyinaa. 28Na gye akofo a wɔkɔɔ ɔsa no hɔ tow ma AWURADE: nnipa ne anantwi ne mfurum ne nguan mu, ahanum ahanum mu mmiako mmiako, 29fi wɔn fa a wonyae no mu, na fa ma ɔsɔfo Eleasar sɛ AWURADE soma afɔrebɔde. 30Israelfo fa no mu de, gye nnipa ne anantwi ne mfurum ne nguan ne afieboa nyinaa mu, aduonum aduonum mu mmiako mmiako, na fa ma Lewifo a wokura AWURADE tenabea ho adwuma no. 31Na Mose ne ɔsɔfo Eleasar yɛe sɛnea AWURADE hyɛɛ Mose no.
32Nso asade a ɛyɛ asade a dɔm no fae no nkae si nguan ɔpehansia ne ɔpeduɔson anum, 33ne anantwi ɔpeduɔson abien, 34ne mfurum ɔpeduosia biako, 35ne akra, ɔpeduasa abien mmea a wonhuu mmarima nna, mu akra nyinaa si ɔpeduasa abien. 36Na ɔfa a ɛyɛ wɔn a wɔkɔɔ ɔsa no kyɛfa no ano si nguan ɔpehasa ne ɔpeduasa ason ne ahannum; 37na nguan no mu tow a woyi maa AWURADE si nguan ahansia aduɔsɔn anum; 38na anantwi no si ɔpeduasa asia, na wɔn mu tow a woyii AWURADE si aduɔson abien; 39na mfurum no si ɔpeduasa ahanum, na tow a woyii maa AWURADE si aduosia biako; 40na akra no si ɔpedunsia, na wɔn mu tow a woyii AWURADE si aduasa abien. 41Na Mose de AWURADE soma tow no maa ɔsɔfo Eleasar, sɛnea AWURADE hyɛɛ no.
42Na Israelfo no fa a Mose gyee akofo no nsam no mu de, 43ɔfa a ɛyɛ asafo no de no ne: nguan no mu ɔpehasa aduasa ason ne ahanum, 44ne anantwi ɔpeduasa asia, 45ne mfurum ɔpeduasa ne ahanum, 46ne nnipa akra ɔpedunsia. 47Na Mose faa Israelfo no fa no mu de, nnipa ne mmoa mu aduonum aduonum mu mmiako mmiako, na ɔde maa Lewifo a wokura AWURADE tenabea ho adwuma no, sɛnea AWURADE hyɛɛ Mose no.
48Ɛnna asafohene a wodi dɔm mu mpem ahorow so no, nnipa apem apem ne ɔha ɔha so atitiriw no twiw bɛn Mose 49bɛka kyerɛɛ no sɛ: Wo nkoa abu akofo a wɔwɔ yɛn nsam no ano, na wɔn mu biara anyera; 50enti na yɛde AWURADE ayɛyɛde reba yi, obiara a onyaa sika nnwinne, basa so nkapo, bakɔn so nkapo, nsɔanonkaa, asomkaa ne kɔmuade, sɛ wɔmfa mpata mma yɛn kra, AWURADE anim. 51Na Mose ne ɔsɔfo Eleasar gyee wɔn hɔ sika no, nnwinne no nyinaa; 52na ɛsoma sika a wɔmaa so maa AWURADE no nyinaa si nnwetɛbona ɔpedunsia ahanson aduonum a efi apem ne ɔha ɔha so asafohene no nsam. 53Nea akofo no fom kaa ho no, wɔn ara fofae. 54Na Mose ne ɔsɔfo Eleasar gyee sika no, apem apem ne ɔha ɔha so asafohene no nsam, na wɔde baa ahyiae ntamadan no mu sɛ ɛnyɛ Israelfo no nkae ade, AWURADE anim.",https://www.bible.com/bible/3440/NUM.31.RATB
NUMERI 32,"Yordan asuogya mmusuakuw
(Deuteronomium 3.12-22)
1 Na Ruben mma ne Gad mma wɔ mmoa pii a ɛdɔɔso pa ara, na wohuu Yaser ne Gilead asase, na hwɛ, ɛhɔ yɛ baabi a eye ma mmoa. 2Na Gad mma ne Ruben mma no ba bɛka kyerɛɛ Mose ne ɔsɔfo Eleasar ne asafo no mu mmapɔmma no sɛ: 3Atarot ne Dibon ne Yaser ne Nimra ne Hesbon ne Eleale ne Sebam ne Nebo ne Beon, 4asase a AWURADE abrɛ no ase Israel asafo anim no, yɛ asase a eye ma mmoayɛn; na wo nkoa wɔ mmoa. 5Na wɔkae sɛ: Sɛ yɛn anim aba onyam wɔ w'anim a, ma wɔmfa asase yi mma wo nkoa na yenni so, na mfa yɛn ntwa Yordan.
6Na Mose ka kyerɛɛ Gad mma ne Ruben mma no sɛ: So mo nuanom nkɔ, na mo de, montena ha? 7Na ɛdɛn na mutu Israelfo koma sɛnea ɛbɛyɛ na wɔrentwa nnkɔ asase a AWURADE de ama wɔn no so. 8 Saa na mo agyanom yɛe bere a mesomaa wɔn fi Kades-barnea sɛ wɔnkɔhwɛ asase no, 9na wɔforo koduu Eskol subon no mu, na wohuu asase no, na wobetuu Israelfo no koma, na wɔankɔ asase a AWURADE de ama wɔn no so; 10na AWURADE bo fuwii da no, na ɔkaa ntam sɛ: 11 Mmarima a wofi Misraim bae a wɔadi mfe aduonu de rekɔ no renhu asase a mekaa ɛho ntam mekyerɛɛ Abraham ne Isak ne Yakob no, efisɛ wɔanwie m'akyidi! 12Gye Kenisini Yefune ba Kaleb ne Nun ba Yosua, efisɛ wɔn na wɔadi AWURADE akyi nokware mu. 13Na AWURADE bo fuw Israel, na ɔma wokyinkyinii sare so mfirihyia aduanan kosii sɛ awo ntoatoaso a wɔyɛɛ AWURADE anim bɔne no nyinaa wiee ɔsa. 14Na hwɛ, moasɔre agyina mo agyanom ananmu, mmarima nnebɔneyɛfo asefo, sɛ mode AWURADE abufuhyew no bi reka ho de aba Israel so ara. 15Sɛ mosan fi AWURADE akyi a, obegyaw ɔman no bio sare so, na moasɛe ɔman mu yi nyinaa.
16Ɛnna wotwiw bɛn no kae sɛ: Yebegyigye nguammuw wɔ ha ama yɛn mmoa, na yɛakyekye nkurow nso ama yɛn mma; 17na yɛn de, yɛamia aso akode mu adi Israelfo anim akosi sɛ yɛde wɔn bedu wɔn tenabea ansa; na yɛn mma ntenatena nkurow a ɛyɛ den no mu asase no sotefo no nti. 18Yɛrensan mma yɛn afi de bɛkɔ akosi sɛ: Israelfo nyinaa benya wɔn agyapade mmiako mmiako adi so. 19Na yɛne wɔn remfa agyapade wɔ Yordan agya ne akyiri, efisɛ yɛn agyapade abefi Yordan agya ha wɔ apuei fam ama yɛn. 20 Na Mose ka kyerɛɛ wɔn sɛ: Sɛ mobɛyɛ eyi na moamia wɔ AWURADE anim akɔko, 21na mo mu wɔn a wɔamia nyinaa betwa Yordan adi AWURADE anim akosi sɛ ɔbɛpam n'atamfo afi n'anim, 22na wɔabrɛ asase no ase AWURADE anim ansa na moasan a, ɛnne na moayɛ mo asɛde, AWURADE ne Israel ho, na asase yi nyɛ mo agyapade, AWURADE anim. 23Na sɛ moanyɛ saa a, hwɛ, na moayɛ AWURADE bɔne, na munhu yiye sɛ mo bɔne beyi mo ama. 24Monkyekyere nkurow mma mo mma na munnyigye ban mma mo nguan, na nea afi mo anom no, monyɛ. 25Na Gad mma ne Ruben mma no ka kyerɛɛ Mose sɛ: Wo nkoa bɛyɛ sɛnea me wura ahyɛ no: 26Yɛn mma ne yɛn yerenom ne yɛn nguan ne yɛn anantwi nyinaa ntena Gilead nkurow mu hɔ; 27na wo nkoa mu wɔn a wɔamia rekɔ ɔsa nyinaa betwam adi AWURADE anim akɔko, sɛnea me wura kae no.
28Ɛnna Mose hyɛɛ wɔn ho mmara maa ɔsɔfo Eleasar ne Nun ba Yosua ne Israelfo mmusuakuw mu mpanyimfi so atitiriw no. 29 Na Mose ka kyerɛɛ wɔn sɛ: Sɛ Gad mma ne Ruben mma ne mo twa Yordan, wɔn a wɔamia di AWURADE anim rekɔ ɔsa nyinaa, na wonya brɛ asase no ase mo anim a, ɛnne momfa Gilead asase mma wɔn na wonni so; 30na sɛ wɔammia ne mo antwa a, ɛnne Kanaan asase so na wɔmma wonnya tenabea wɔ mo mu. 31Na Gad mma ne Ruben mma buae sɛ: Nea AWURADE aka akyerɛ wo nkoa no, saa ara na yɛbɛyɛ 32Yɛn de, yebemia adi AWURADE anim atwam akɔ Kanaan asase so, na yɛn agyapade a yɛanya Yordan agya ha no atena yɛn hɔ.
33 Ɛnna Mose de Amorifo hene Sihon ahenni ne Basan hene Og ahenni, asase no ne n'ahye mu nkurow, asase no so nkurow a atwa ahyia nyinaa maa Gad mma ne Ruben mma ne Yosef ba Manase abusuakuw fa. 34Na Gad mma no kyekyeree Dibon ne Atarot ne Aroer, 35ne Atrot-sofan ne Yaser ne Yogbeha, 36ne Bet-nimra ne Bet-haran, nkurow a wɔatoto ho afasu ne nguammuw. 37Na Ruben mma no kyekyee Hesbon ne Eleale ne Kiriataim, 38ne Nebo ne Baal-meon a din no sakrasakrae, ne Sibma, na wɔtotoo nkurow a wɔkyekyeree no din.
39Na Manase ba Makir mma siim kɔɔ Gilead kɔfae, na wɔpam Amorifo a wɔwɔ hɔ no. 40Na Mose de Gilead maa Manase ba Makir, na ɔtenaa mu. 41 Na Manase ba Yair siim kɔfaa wɔn atenae no, na ɔfrɛɛ no Yair atenae. 42Na Noba siim kɔfaa Kenat ne ɛho nkurowa, na ɔde ne din Noba too so.",https://www.bible.com/bible/3440/NUM.32.RATB
NUMERI 33,"Israel akwantu
1Eyinom ne akwan a Israelfo twae bere a Mose ne Aaron dii wɔn anim de wɔn fii Misraim asase so no, sɛ wɔn dɔm ahorow no te. 2Mose kyerɛw faako a wotu fii ne akwan a wotwae, sɛnea AWURADE hyɛɛ no no; na eyinom ne wɔn akwantu mu asoɛe fi faako a wotutu fii no: 3 ɔsram a edi kan no mu wotu fii Rameses; ɔsram a edi kan no da a ɛto so dunum, Twam no akyi adekyee na Israelfo de ahosɛpɛw kɛse fi kɔe, Misraimfo nyinaa anim; 4 na Misraimfo resie wɔn mmakan a AWURADE kunkum wɔn mu no nyinaa; na wɔn anyame no nso, AWURADE buu wɔn atɛn.
5 Na Israelfo tu fii Rameses kɔbɔɔ nsra Sukot. 6 Na wotu fii Sukot kɔbɔɔ nsra Etam a ɛwɔ sare so. 7 Na wotu fii Etam dan baa Pi-hahirot a ɛwɔ Baal-sefon anim, na wɔbɔɔ nsra Migdol anim. 8 Na wotu fii Pi-hahirot anim kotwaa ɛpo no kɔɔ sare so, na wɔnantew Etam sare so nnansa kwan kɔbɔɔ nsra Mara. 9 Na wotu fii Mara baa Elim; na Elim na nsuaniwa dumien ne mmɛten aduɔson wɔ, na wɔbɔɔ hɔ nsra. 10Na wotu fii Elim kɔbɔɔ nsra mmɛw po ano. 11 Na wotu fii mmɛw po ano kɔbɔɔ nsra Sin sare so. 12Na wotu fii Sin sare so kɔbɔɔ nsra Dofka. 13Na wotu fii Dofka kɔbɔɔ nsra Alus. 14 Na wotu fii Alus kɔbɔɔ nsra Refidim; na ɛhɔ na ɔman no annya nsu annom. 15 Na wotu fii Refidim kɔbɔɔ nsra Sinai sare so. 16 Na wotu fii Sinai sare so kɔbɔɔ nsra Kibrot-hataawa. 17 Na wotu fii Kibrot-hataawa kɔbɔɔ nsra Haserot. 18 Na wotu fii Haserot kɔbɔɔ nsra Ritma. 19Na wotu fii Ritma kɔbɔɔ nsra Rimon-peres. 20Na wotu fii Rimon-peres kɔbɔɔ nsra Libna. 21Na wotu fii Libna kɔbɔɔ nsra Risa. 22Na wotu fii Risa kɔbɔɔ nsra Kehelata. 23Na wotu fii Kehelata kɔbɔɔ nsra Sefer bepɔw so. 24Na wotu fii Sefer bepɔw so kɔbɔɔ nsra Harada. 25Na wotu fii Harada kɔbɔɔ nsra Makhelot. 26Na wotu fii Makhelot kɔbɔɔ nsra Tahat. 27Na wotu fii Tahat kɔbɔɔ nsra Tara. 28Na wotu fii Tara kɔbɔɔ nsra Mitka. 29Na wotu fii Mitka kɔbɔɔ nsra Hasmona. 30Na wotu fii Hasmona kɔbɔɔ nsra Moserot. 31 Na wotu fii Moserot kɔbɔɔ nsra Bene-yaakan. 32Na wotu fii Bene-yaakan kɔbɔɔ nsra Hor-hagidgad. 33 Na wotu fii Hor-hagidgad kɔbɔɔ nsra Yotbata. 34Na wotu fii Yotbata kɔbɔɔ nsra Abrona. 35Na wotu fii Abrona kɔbɔɔ nsra Esion-geber. 36 Na wotu fii Esion-geber kɔbɔɔ nsra Sin sare so, ɛne Kades. 37 Na wotu fii Kades kɔbɔɔ nsra Hor bepɔw ho, Edom asase ano.
38Na ɔsɔfo Aaron foro kɔɔ Hor bepɔw so, sɛnea AWURADE hyɛɛ no no, kowui wɔ hɔ Israelfo Misraim asase so fi afe a ɛto so aduanan so, ɔsram a ɛto so anum no da a edi kan. 39Na Aaron wui Hor bepɔw so no, na wadi mfirihyia ɔha aduonu abiɛsa.
40 Na Kanaanhene Arad a ɔte Kanaan asase no anafo fam tee sɛ Israelfo no reba.
41Na wotu fii Hor bepɔw ho kɔbɔɔ nsra Salmona. 42Na wotu fii Salmona kɔbɔɔ nsra Punon. 43 Na wotu fii Punon kɔbɔɔ nsra Obot. 44 Na wotu fii Obot kɔbɔɔ nsra Iye-abarim, Moab hye so. 45Na wotu fii Iyim kɔbɔɔ nsra Dibon-gad. 46Na wotu fii Dibon-gad kɔbɔɔ nsra Almon-diblataim. 47 Na wotu fii Almon-diblataim kɔbɔɔ nsra Abarim mmepɔw so, Nebo ntentenso. 48 Na wotu fii Abarim mmepɔw so kɔbɔɔ nsra Moab tataw so, Yordan fa a ɛbɛn Yeriko no. 49 Na wɔbɔɔ Yordan so nsra fi Bet-yesimot kosii Habel-sitim, Moab tataw so.
Ahyɛde wɔ Kanaanfo ho
50Na AWURADE kasa kyerɛɛ Mose Moab tataw so, Yordan fa a ɛbɛn Yeriko no sɛ: 51Kasa kyerɛ Israelfo no sɛ: Sɛ mutwa Yordan kɔ Kanaan asase so a, 52ɛnne mompam asase no sotefo nyinaa mfi mo anim, na monsɛe wɔn abo ahoni nyinaa, na wɔn ahoni a wɔagu no, monsɛe ne nyinaa, na monsɛe wɔn sorɔnsorɔmmea nyinaa. 53Na momfa asase no ntena so, na mo na mede asase no mama mo sɛ munni so. 54 Na momfa ntontobɔ so nkyɛ asase no mu mma mo mmusuakuw no: abusuakuw a ɛso no, momma ne kyɛfa nso, na nea osua no, momma ne kyɛfa nsua; nea obiara ntonto bɛbɔ no, ɛhɔ na ɛnyɛ ne de; munnyigye mo kyɛfa sɛnea mo agyanom mmusuakuw te. 55 Na sɛ moampam asase no sotefo amfi mo anim a, ɛnne wɔn a mubegyaw wɔn no bɛdan mo aniwa mu nsɔe ne mo mfe mu nnunsin, na wɔahiahia mo ho, asase a mote so no so. 56Na sɛnea misusuwii sɛ mɛyɛ wɔn no, saa ara na mɛyɛ mo.",https://www.bible.com/bible/3440/NUM.33.RATB
NUMERI 34,"Ahyɛde wɔ Kanaanfo ho
1Na AWURADE kasa kyerɛɛ Mose sɛ: 2 Hyɛ Israelfo no mmara na ka kyerɛ wɔn sɛ: Sɛ mudu Kanaan asase no so a, eyi ne asase a ɛbɛyɛ mo agyapade, Kanaan asase no sɛ n'ahye te. 3 Mo anafo fam nkyɛn mu mfi Sin sare so Edom nkyɛn mu; na mo anafo fam hye mfi Nkyene-Po awiei wɔ apuei; 4na mo hye no mmra Akrabim aforoe anafo fam, na entwam nkɔ Sin, na emfi ha nkɔ Kades-barnea anafo fam, na emfi nkɔ Hasar-adar ntwam nkɔfa Asmon. 5Na ɔhye no nkɔntɔn mfi Asmon nkɔ Misraim subon no mu, na ano nkɔpem po no ano.
6Na atɔe fam hye no de, ɛpo kɛse a ɛda hɔ ma mo no na ɛnyɛ ɔhye; ɛno na ɛnyɛ mo atɔe fam hye.
7Na eyi nyɛ mo atifi fam hye: Mumfi po kɛse no ano mfa mo ani nkari Hor bepɔw, 8na mumfi Hor bepɔw ho nkari nea wɔfa kɔ Hamat, na ɔhye no ano nkɔpem Sedad. 9Na ɔhye no mfi hɔ nkɔ Sifron, na ano nkɔpem Hasar-enan; eyi na ɛnyɛ mo atifi fam hye.
10Na monkari apuei fam hye mfi Hasar-enan nkɔ Sefam; 11 na ɔhye no mfi Sefam nsian nkɔ Ribla, Ain apuei, na ɔhye no nsian ara nkɔpem Kineret po no kɔn so, apuei. 12Na ɔhye no nsian nkodu Yordan, na ano nkɔpem Nkyene-Po ano. Eyi ne mo asase no sɛnea ɛho ahye te.
13Na Mose hyɛɛ Israelfo no sɛ: Eyi ne asase a momfa ntontobɔ so nkyɛmu nni so a AWURADE ahyɛ sɛ wɔmfa mma mmusuakuw akron ne fa no. 14 Na Ruben mma abusuakuw, sɛ wɔn mpanyimfi te, ne Gad mma abusuakuw, sɛ wɔn mpanyimfi te, ne Manase abusuakuw fa no anya wɔn kyɛfa. 15Mmusuakuw abien ne fa abusua no anya wɔn kyɛfa Yeriko, Yordan agya, anim fam ne apuei.
16Na AWURADE kasa kyerɛɛ Mose sɛ: 17 Mmarima a wɔnkyɛ asase no mu mma mo no din ni: ɔsɔfo Eleasar ne Nun ba Yosua. 18Na munyiyi mmusuakuw nyinaa mu mmapɔmma mmiako mmiako, na wɔnkyɛ asase no mu. 19 Mmarima no din ni: Yuda abusuakuw mu: Yefune ba Kaleb; 20Simeon abusuakuw mu: Amihud ba Semuel; 21Benyamin abusuakuw mu: Kislon ba Elidad; 22Dan mma abusuakuw mu bapɔmma: Yogli ba Buki; 23Yosef mma no de: Manase mma abusuakuw mu bapɔmma: Efod ba Haniel; 24Efraim mma abusuakuw mu bapɔmma: Siftan ba Kemuel; 25Sebulon mma abusuakuw mu bapɔmma: Parnak ba Elisafan; 26Isakar mma abusuakuw mu bapɔmma: Asan ba Paltiel; 27Aser mma abusuakuw mu bapɔmma: Selomi ba Ahihud; 28Naftali mma abusuakuw mu bapɔmma: Amihud ba Pedahel. 29Eyinom ne wɔn a AWURADE hyɛɛ wɔn sɛ wɔnkyɛ Kanaan asase mma Israelfo no.",https://www.bible.com/bible/3440/NUM.34.RATB
NUMERI 35,"Lewifo nkurow
1Na AWURADE kasa kyerɛɛ Mose wɔ Moab tataw so Yordan fa a ɛbɛn Yeriko no sɛ; 2 Hyɛ Israelfo na wɔmfa wɔn agyapade a wɔanya no mu nkurow bi mma Lewifo na wɔntena mu, na nkurow no ho mfikyisaase nso momfa mma Lewifo. 3Na nkurow no nyɛ wɔn tenabea, na ɛho mfikyisaase no nneda hɔ mma wɔn anantwi ne wɔn nyɛmmoa ne wɔn mmoa nyinaa. 4Na nkurow no ho mfikyisaase a mode bɛma Lewifo no mfi kurow no fasu akyi nkɔ basafa ahanum ahanum ntwa ho nhyia. 5Na munsusuw kurow no akyi apuei fam basafa apem, ne anafo fam basafa apem, ne atɔe fam basafa apem, ne atifi fam basafa apem, na kurow no nna ntam: eyi ne nkurow no ho mfikyisaase a ɛnyɛ wɔn dea.
6 Na nkurow a mode ma Lewifo no nyɛ guankɔbea nkurow asia a mode bɛma sɛ nnipakumfo nguan nkɔ hɔ; na momfa nkurow aduanan abien nka ho. 7Nkurow a mode bɛma Lewifo no nyinaa nyɛ nkurow aduanan awotwe ne ɛho mfikyisaase. 8 Na nkurow a mugye fi Israelfo agyapade mu ma Lewifo no, wɔn a wɔn de dɔɔso no, wɔn hɔ na munnye pii, na wɔn a wɔn de sua no, munnye wɔn hɔ kakra; obiara sɛnea n'agyapade a wanya no dodow te no na ɔmfa ne nkurow no bi mma Lewifo.
Guankɔbea nkurow
9Na AWURADE kasa kyerɛɛ Mose sɛ: 10Kasa kyerɛ Israelfo sɛ: Sɛ mutwa Yordan kɔ Kanaan asase no so a, 11munyiyi nkurow a ɛfata na ɛnyɛ guankɔbea nkurow mma mo, na onipakumfo a ne nsa apa obi ho no aguan akɔ hɔ. 12Na nkurow no nyɛ guankɔbea mma mo mfi ɔweretɔfo nsam, na onipakumfo no anwu kosi sɛ obegyina asafo anim na wɔabu no atɛn ansa. 13Na nkurow a mubeyi no nyɛ mo guankɔbea nkurow asia. 14Munyi nkurow abiɛsa mma Yordan agya, na munyi nkurow abiɛsa nso mma Kanaan asase no; 15ɛnyɛ guankɔbea nkurow, na nkurow asia yi nyɛ guankɔbea mma Israelfo ne ɔhɔho ne ɔmamfrani a ɔte wɔn mu, na obiara a ne nsa apa onipa bi ho no aguan akɔ hɔ.
16Na sɛ obi de dade bɔ obi ma owu a, ɔyɛ owudifo; okum na wonkum owudifo no.
17Na obi kura ɔbo a ebetumi akum onipa na sɛ ɔde bɔ obi ma owu a, ɔyɛ owudifo; okum na wonkum owudifo no. 18Anaasɛ okura dua a ebetumi akum onipa na sɛ ɔde bɔ no ma owu a, ɔyɛ owudifo; okum na wonkum owudifo no; 19mogya ho werefo na onkum owudifo no; ɔto no a, onkum no. 20Na sɛ ɔtan so na ɔpem no, anaasɛ ɔboapa tow biribi bɔ no ma owu, 21anaasɛ nitan so na ɔde ne nsa bɔ no ma owu a, okum na wonkum nea ɔbɔɔ no no; ɔyɛ owudifo: mogya ho werefo, sɛ ɔto owudifo no a, onkum no.
22Na sɛ obi hwe hɔ pem obi mpofirim na ɛnyɛ nitan so, anaasɛ ɔtow ade biara na ɛbɔ no, na wammoapa, 23anaasɛ wanhu obi na ɔde ɔbo bi a etumi kum nnipa bɔ no ma owu, na ɔnyɛ ne tamfo, nso ɔmpɛ no bɔne bi a, 24ɛnne asafo no nnyina saa ahyɛde yi so mmu onipakumfo no ne mogya ho werefo no ntam atɛn. 25 Na asafo no nyi onipakumfo no mfi mogya ho werefo no nsam, na asafo no mfa no nsan nkɔ ne guankɔbea kurow a oguan kɔɔ mu no mu, na ɔnkɔtena hɔ nkosi sɛ ɔsɔfo panyin a wɔasra no ɔsra ngo kronkron no bewu. 26Na sɛ onipakumfo no fi adi tena ne guankɔbea kurow a oguan kɔɔ mu no hye so, 27na mogya ho werefo no kɔto no ne guankɔbea kurow no hye akyi, na mogya ho werefo no kokum onipakumfo no a, onni mogya ho fɔ. 28Na anka ɛsɛ sɛ ɔtena ne guankɔbea kurow no mu kosi sɛ ɔsɔfo panyin no bewu, na ɔsɔfo panyin no wu akyi no, onipakumfo no asan aba asase a ɛyɛ n'agyapade no so bio.
29Na eyi nyɛ atemmu ahyɛde mma mo, mo awo ntoatoaso nyinaa mu, mo tenabea nyinaa mu. 30 Obiara a okum obi no, adansefo anom asɛm so na wɔmfa nkum onipakumfo no; na ɔdansefo biako nnni adanse nntia ɔkra bi mmma onnwu. 31Nso munnnye owudifo a odi fɔ sɛ wakum onipa bi no hɔ biribi mmfa nnnye no nkwa, na mmom okum na wonkum no. 32Na munnnye agyede nso nnsi ne guankɔbea kurow mu guankɔ ananmu mmma ɔnnsan mmmɛtena asase no so kosi sɛ ɔsɔfo no bewu. 33 Monnyɛ saa nnhura asase a mote so no ho, efisɛ mogya no ara na ehura asase no ho, na wɔrentumi mfa biribiara mpata mma asase no, mogya a wɔahwie agu so no nti, gye nea ɔkaa mogya gui no ara mogya. 34 Na munngu asase a mote so na me nso mete mu no ho fi, na mene AWURADE a mete Israelfo mu no.",https://www.bible.com/bible/3440/NUM.35.RATB
NUMERI 36,"Mma mmea awarefo ho asɛm
1Na Gilead, Makir ba, Manase ba mma abusua mu mpanyimfi so atitiriw a wofi Yosef mma mmusua mu no bae bɛkasae, Mose ne mmapɔmma no, Israelfo mpanyimfi so atitiriw no, anim, 2 na wose: AWURADE ahyɛ me wura sɛ wɔmfa ntontobɔ so nkyɛ asase no mu mma Israelfo na wonni so, na me wura nyaa AWURADE anom mmara sɛ wɔmfa yɛn nua Selofehad agyapade mma ne mmabea. 3Na sɛ wɔkɔyɛ Israelfo mmusuakuw mu mma bi yerenom a, ɛnne wɔn agyapade no befi yɛn agyanom agyapade mu, na wɔde akɔka abusuakuw ko a wɔakɔyɛ wɔn de no agyapade ho, na afi yɛn ntonto kyɛfa no mu; 4 na sɛ edu Israelfo ahosɛpɛw afahyɛ afe so a, wɔde wɔn agyapade no bɛka abusuakuw a wɔakɔyɛ wɔn de no agyapade ho, na wɔayi wɔn agyapade afi yɛn agyanom abusuakuw agyapade mu.
5Na Mose nam AWURADE asɛm so hyɛɛ Israelfo no sɛ: Nea Yosef mma abusuakuw aka yi teɛ. 6Eyi ne nea AWURADE ahyɛ wɔ Selofehad mmabea no ho: Obiara a wosusuw sɛ oye no, wɔnware no, nanso wɔn agyanom abusuakuw mu abusua bi mu na wɔnware, 7na Israelfo agyapade bi amfi abusuakuw bi mu ankɔ abusuakuw foforo bi mu, na Israelfo mfomfam wɔn agyanom abusuakuw agyapade ho. 8Na ɔbabea biara a onya agyapade Israelfo mmusuakuw mu no nyɛ obi a ofi n'agya abusuakuw mu abusua bi mu yere, na Israelfo nnya wɔn agyanom agyapade nni so, 9na agyapade bi amfi abusuakuw bi mu ankɔ abusuakuw foforo mu; na Israelfo mmusuakuw no mfomfam wɔn agyapade ho.
10Sɛnea AWURADE hyɛɛ Mose no, saa ara na Selofehad mmabea no yɛe; 11 na Mahla, Tirsa ne Hogla ne Milka ne Noa, Selofehad mmabea no warewaree wɔn agya nuanom mma; 12na wɔwarewaree wɔ Yosef ba Manase mma mmusua mu, na wɔn agyapade no kaa wɔn agya abusuakuw no mu.
13Eyinom ne mmara nsɛm ne atemmude a AWURADE nam Mose so hyɛɛ Israelfo wɔ Moab tataw so, Yordan fa a ɛbɛn Yeriko no.",https://www.bible.com/bible/3440/NUM.36.RATB
DEUTERONOMIUM NHYƐNMU,"NHYƐNMU
Mose nhoma a ɛto so anum anaa Deuteronomium yɛ afotusɛm bi a wɔasiesie a Mose de maa Israelfo wɔ Moab asase so baabi, a wɔtenaa kakra wɔ wɔn akwantu a ɛde wɔn akyinkyin, na afei wɔpɛ sɛ wɔhyɛn Kanaan na, wɔkɔtena hɔ no.
Nneɛma titiriw bi a wɔakyerɛw no nhoma no mu na edidi so yi.
1. Mose kae wɔn nsɛm titiriw a esisii mfe aduanan a atwam kɔ no. Na ɔfrɛ nkurɔfo no adwene ba sɛnea Onyankopɔn adi wɔn kan afa sare so, abɔ wɔn ho ban, ne hia a ehia sɛ wɔyɛ osetie na wɔde nidi ma no.
2. Mose san ti mmara nsɛm du no mu bio, na osi nea edi kan no so dua frɛ nnipa no sɛ, wɔnsom Onyankopɔn nkutoo. Na ɔsan hwɛ mmara horow a ɛbɛboa Israelfo no asetena wɔ bɔhyɛ asase no so.
3. Mose kae nkurɔfo no, na ɔkyerɛ wɔn Onyankopɔn bɔhyɛ no ase, na ɔfrɛ wɔn sɛ wɔnhyɛ wɔn apam no mu den nyɛ nea ɛsɛ sɛ wɔyɛ.
4. Wɔpaw Yosua sɛ odikanfo foforo de di Onyame nkurɔfo anim. Ɔto dwom de yi Onyankopɔn ayɛ de kyerɛ Awurade nokwaredi, afei ohyira Israelfo no. Ɛno akyi no, Mose wu wɔ Moab asase so wɔ Yordan apuei.
Nhoma no botae titiriw ne sɛ: Onyankopɔn agye ne nkurɔfo a wapaw wɔn no na ɔdɔ wɔn, na wahyira wɔn nso, ɛsɛ sɛ ne nkurɔfo no kae eyi, na wɔn nso dɔ no, na wotie no, na wɔakɔ so anya nhyira. Nhoma no mu nkyekyɛmu titiriw bi ne nea Yesu frɛ no mmara no nyinaa nea ɛyɛ kɛse koraa a ɛne 6.4-6: Dɔ Awurade wo Nyankopɔn fi wo koma nyinaa mu, wo kra nyinaa mu, ne w'ahoɔden nyinaa mu.
EMU NSƐM
Mose nkɔmmɔ a edi kan 1.1—4.49
Mose nkɔmmɔ a ɛto so abien 5.1—26.19
Mmaransɛm du no 5.1—10.22
Mmara, nhyehyɛe 11.1—26.19
Ɔkyerɛkyerɛ bi a ɛfa ɔkwan a wɔbɛfa so ahyɛn Kanaan 27.1—28.68
Apam no mu denhyɛ 29.1—30.20
Mose nsɛm a edi akyiri 31.1—33.29
Mose wu 34.1-12",https://www.bible.com/bible/3440/DEU.INTRO1.RATB
DEUTERONOMIUM 1,"Mose asɛnka
1Eyi ne nsɛm a Mose ka kyerɛɛ Israel nyinaa Yordan agya sare so, Araba tataw so, Suf ntentenso, Paran ne Tofel, Laban, Haserot ne Di-sahab ntam; 2efi Horeb, Seir bepɔw kwan so, kɔ Kades-barnea yɛ dadu dabiako kwan. 3Na afe a ɛto so aduanan no, ɔsram a ɛto so dubiako, ɔsram no ara da a edi kan no, Mose kasa kyerɛɛ Israelfo, sɛnea AWURADE hyɛɛ no sɛ ɔnka nkyerɛ wɔn no nyinaa; 4 okum a okum Amorifo hene Sihon a ɔte Hesbon, ne Basan hene Og a ɔte Astarot wɔ Edrei no akyi; 5Yordan agya, Moab asase so na Mose fii ase kyerɛkyerɛɛ mmara yi mu sɛ: 6AWURADE yɛn Nyankopɔn kasa kyerɛɛ yɛn wɔ Horeb sɛ: 7 Bepɔw yi ho tena adɔɔ mo so; monnan mo ho ntu nkɔ Amorifo bepɔw ne nsase a ɛbemmɛn ho wɔ Araba tataw so no so, bepɔw so ne tataw so ne nifa fam ne mpoano nyinaa, Kanaanfo asase so ne Lebanon so nkodu asu kɛse, asubɔnten Eufrate, ho. 8Hwɛ, mede asase no mato mo anim; monkɔ nkɔfa asase a AWURADE kaa ho ntam kyerɛɛ mo agyanom, Abraham, Isak ne Yakob, sɛ ɔde bɛma wɔn ne wɔn asefo a wodi wɔn akyi no.
Wosi atemmufo
9 Na meka mekyerɛɛ mo bere no mu sɛ: Me nko mintumi minkura mo; 10 AWURADE mo Nyankopɔn ama moadɔɔso, na hwɛ, nnɛ mo dodow te sɛ ɔsoro nsoromma; 11AWURADE mo agyanom Nyankopɔn mfa sɛ mote yi mmɔho apem nka mo ho, na onhyira mo sɛnea ɔka kyerɛɛ mo no. 12Ɛbɛyɛ dɛn na me nko metumi masoa mo ne mo aperedi ho adesoa duruduru yi? 13Munyiyi mmarima anyansafo ne animdefo a wɔdɛnsow mo mmusuakuw no mu, na memfa wɔn minsisi mo so atitiriw. 14Na mubuaa me sɛ: Asɛm a woaka sɛ yɛnyɛ no ye. 15Ɛnna mede mo mmusuakuw mu atitiriw, mmarima anyansafo a wɔdɛnsow misisii mo so atitiriw, apem apem so mpanyin ne ɔha ɔha so mpanyin ne aduonum aduonum so mpanyin ne du du so mpanyin ne mo mmusuakuw so ahwɛfo. 16 Na mehyɛɛ mo atemmufo no mmara bere no mu sɛ: Muntie mo nuanom ntam nsɛm, na mummu atɛntrenee onipa ne ne nua ne ne hɔho ntam. 17 Monnhwɛ nnipa anim atemmu mu, muntie aketewa sɛ ɔkɛse, munnsuro onipa anim, efisɛ atemmu yɛ Onyankopɔn dea; na asɛm a ɛyɛ den sen mo na momfa mmrɛ me, na mintie. 18Na mehyɛɛ mo nneɛma a monyɛ no nyinaa ho mmara bere no mu.
19 Na yetu fii Horeb, na yɛnantew faa sare kɛse a ɛso yɛ hu a muhui nyinaa so, Amorifo bepɔw kwan so, sɛnea AWURADE yɛn Nyankopɔn hyɛɛ yɛn no, na yeduu Kades-barnea. 20Na misee mo sɛ: Moadu Amorifo bepɔw a AWURADE yɛn Nyankopɔn de rema yɛn no ho. 21 Hwɛ, AWURADE wo Nyankopɔn de asase no ato w’anim. Foro kɔfa, sɛnea AWURADE w’agyanom Nyankopɔn ka kyerɛɛ wo no; nsuro, na mma wo bo nntu. 22 Ɛnna mo nyinaa mutwiw bɛn me kae sɛ: Ma yɛnsoma mmarima nni yɛn anim nkɔsra asase no mma yɛn, na wɔmmɛka ɔkwan ko a yɛbɛfa so ne nkurow a yebedu so no ho asɛm nkyerɛ yɛn. 23Na asɛm no sɔɔ m’ani sɛ, na mefaa mo mu nnipa dumien, abusuakuw biara mu nipa biako. 24Na wɔdan wɔn ani foroo bepɔw no, na wokoduu Eskol subon mu, na wɔsrae. 25Na wɔfaa asase no so aba bi kura de sian brɛɛ yɛn; na wɔbɛka kyerɛɛ yɛn bio sɛ: Asase a AWURADE yɛn Nyankopɔn de rema yɛn no ye.
26 Nanso moampɛ sɛ moforo, na motew AWURADE mo Nyankopɔn anom asɛm atua, 27na munwiinwii mo ntamadan mu sɛ: Ɔtan so na AWURADE yii yɛn fii Misraim asase so, sɛ ɔde yɛn rebɛhyɛ Amorifo nsa na wɔasɛe yɛn. 28 Ɛhe na yɛmfa nkɔ? Yɛn nuanom atutu yɛn koma sɛ: Nnipa no sosoe na wɔwowaree sen yɛn, nkurow no yɛ akɛse a wɔatoto ho afasu akɔ ɔsoro, na bio nso yehuu Anakfo mma no wɔ hɔ. 29Na misee mo sɛ: Mommma mo bo nntu, na munnsuro wɔn. 30 AWURADE mo Nyankopɔn a odi mo anim no, ɔno na ɔbɛko ama mo, sɛnea ɔyɛ maa mo Misraim wɔ mo anim no ara, 31 ne sare so a wuhui sɛ AWURADE wo Nyankopɔn kura wo sɛnea onipa kura ne ba, akwan a mofaa so no nyinaa so besii sɛ muduu ha yi. 32Na eyi mu nso, moannye AWURADE mo Nyankopɔn anni, 33 nanso ɔno na odii mo anim ɔkwan so sɛ ɔrekɔsra mo nsrabɔbea ama mo, ogya mu anadwo, sɛ ɔrekyerɛ mo kwan a momfa so, ne omununkum mu awia.
Onyankopɔn abufuw
(Numeri 14.20-45)
34Na AWURADE tee mo nsɛm no, na ne bo fuwii, na ɔkaa ntam sɛ: 35Awo ntoatoaso bɔne yi mu nnipa yi mu biara renhu asase pa a mekaa ho ntam sɛ mede mɛma mo agyanom no! 36Gye Yefune ba Kaleb, ɔno na obehu, na ɔno na mede asase a otiaa so no mɛma no ne ne mma, efisɛ wawie AWURADE akyidi. 37 Me nso, mo nti AWURADE faa me abufuw kae sɛ: Wo nso, worenkɔ hɔ! 38 Nun ba Yosua a ogyina w’anim no, ɔno na obedu hɔ; ɔno na hyɛ no den, na ɔno na ɔbɛkyɛ agyapade no ama Israel. 39Na mo mma nketewa a muse wɔbɛyɛ nnommum ne mo mma a nnɛ wonnim papa ne bɔne no, wɔn na wobedu hɔ, wɔn na mede mɛma wɔn, na wɔn na wobedi so. 40Na mo de, monnan mo ho ntu nkɔ sare so, Mmɛw-Po kwan so.
Israelfo asoɔden
41Ɛnna mubua see me sɛ: Yɛayɛ AWURADE bɔne, yɛn ara yɛbɛforo akɔko sɛnea AWURADE yɛn Nyankopɔn hyɛɛ yɛn no nyinaa. Na mode mo akode miamiae no, ɛyɛɛ mo sɛ bepɔw no foro yɛ agoru. 42Na AWURADE ka kyerɛɛ me sɛ: Ka kyerɛ wɔn sɛ: Mommforo nnkɔko, na minni mo mu, na moankɔtotɔ mo atamfo anim.
43Na mekasa mekyerɛɛ mo, na moantie, na motew AWURADE anom asɛm atua, na mutintim mo anim foroo bepɔw no. 44Na Amorifo a wɔte bepɔw no so no fi behyiaa mo na wɔtaa mo sɛnea nnowa yɛ, na wokunkum mo Seir koduu Horma. 45Na mosan besui AWURADE anim, na AWURADE antie mo, na wanyɛ aso amma mo. 46Ɛnna motenaa Kades dii nna pii, sɛ nna a mode tenaa hɔ te no.",https://www.bible.com/bible/3440/DEU.1.RATB
DEUTERONOMIUM 2,"Wɔne Edomfo, Moabfo ne Amonfo nnko
1 Ɛnna yɛdan yɛn ho tuu yɛn kwan kɔɔ sare so, Mmɛw-Po kwan so, sɛnea AWURADE ka kyerɛɛ me no, na yɛkɔntɔn faa Seir bepɔw ho nna pii. 2Na AWURADE ka kyerɛɛ me sɛ: 3Moafa bepɔw yi ho bi ara, na monnan mo ho nkyerɛ benkum fam; 4 na hyɛ ɔman no sɛ: Morebetwam mo nuanom Esau mma a wɔte Seir no hye so, na wosuro mo, monhwɛ mo ho yiye, 5 mo ne wɔn nnni aperepere, na meremfa wɔn asase nammɔn biako po memma mo, efisɛ mede Seir bepɔw mama Esau sɛ n’atenae. 6Momfa sika ntɔ wɔn nkyɛn aduan nni, na nsu nso momfa sika ntɔ wɔn nkyɛn nnom; 7na AWURADE wo Nyankopɔn ahyira wo, wo nsa ano adwuma nyinaa mu, wahu wo sare kɛse yi so nantew yi; mfirihyia aduanan yi AWURADE wo Nyankopɔn adi w’akyi, biribiara nhiaa wo ɛ. 8Na yetwaa yɛn nuanom Esau mma a wɔte Seir no ho faa Araba tataw so kwan so fii Elat ne Esion-geber dan yɛn ho betwaam Moab sare so kwan so.
9 Na AWURADE ka kyerɛɛ me sɛ: Nhiahia Moab ho, na wo ne wɔn nnni aperepere nnko, na meremma wo wɔn asase no bi nni so, efisɛ mede Ar mama Lot mma sɛ wonni so. 10 Emifo na kan no wɔte so, ɔman a wɔso na wɔdɔɔso na wɔwowaree sɛ Anakfo; 11wɔn nso, wobu wɔn abran akɛse sɛ Anakfo; Moabfo na wɔfrɛ wɔn Emifo. 12 Na Seir nso kan no Horifo na ɛte hɔ, na Esau mma tuu wɔn na wɔsɛee wɔn, wɔn anim, na wɔtenaa wɔn ananmu, sɛnea Israel yɛɛ asase a ɛyɛ wɔn agyapade a AWURADE de maa wɔn no. 13 Na afei monsɔre nkotwa Sered subon. Na yetwaa Sered subon. 14 Na nna dodow a yɛde nantew fi Kades-barnea besii sɛ yetwaa Sered subon no si mfirihyia aduasa awotwe, besii sɛ akofofo awo ntoatoaso no nyinaa wiee sa fii nsra no mu, sɛnea AWURADE kaa wɔn ntam no. 15Na AWURADE nsa nso daa wɔn so sɛ ɔresɛe wɔn afi nsra no mu akosi sɛ wobewie sa.
16Na akofofo no nyinaa sae na wowuwu fii ɔman no mu no, 17AWURADE ka kyerɛɛ me sɛ: 18 Ɛnnɛ worebetwam wɔ Ar, Moab hye so, 19 na wudu Amon mma hye so a, nhiahia wɔn ho na wo ne wɔn nnni aperepere, na meremma wo Amon mma asase no bi nni so, efisɛ mede mama Lot mma sɛ wonni so. 20Wobu ɛno nso abran akɛse asase; abran akɛse na ɛte so kan no, na Amonfo frɛ wɔn Samsumim, 21ɔman a wɔso na wɔdɔɔso na wɔwowaree sɛ Anakfo. Na AWURADE sɛee wɔn wɔn anim ma wotuu wɔn tenaa wɔn ananmu, 22sɛnea ɔyɛ maa Esau mma a wɔte Seir a ɔsɛee Horifo wɔn anim ma wotuu wɔn tenaa wɔn ananmu beduu nnɛ yi no. 23 Na Awifo nso a wɔtenaa nkuraankuraa koduu Gasa no, Kaftorim a wofi Kaftor bae no bɛsɛee wɔn tenaa wɔn ananmu.
Wodi Amorifo hene Sihon so
24Monsɔre ntu nkotwa Arnon subon; hwɛ, mede Hesbonhene Sihon a ɔyɛ Amorini no ne n’asase mahyɛ wo nsa; fi ase di so na wo ne no nni aperepere na monko. 25Ɛnnɛ da yi na mefi ase mede wo ho suro ne wo ho hu magu ɔsoro nyinaa ase aman a wɔbɛte wo nka so, na wɔn ho apopo na wɔn bo atutu w’anim.
26 Na mede asomdwoesɛm mifi Kedemot sare so mesomaa abɔfo kɔɔ Hesbonhene Sihon nkyɛn kɔkae sɛ: 27Ma mintwam w’asase so; ɔkwan so ara na mɛfa, meremman nifa anaa benkum; 28tɔn aduan ma me gye sika ma minni, na ma me nsu nso gye sika ma mennom; me nan hunu na mede metwam, 29sɛnea Esau mma a wɔte Seir ne Moabfo a wɔte Ar yɛɛ me no, de bɛkɔ akosi sɛ metwa Yordan makɔ asase a AWURADE yɛn Nyankopɔn de rema yɛn no so. 30Na Hesbonhene Sihon amma yɛamfa ne nkyɛn antwam, efisɛ AWURADE wo Nyankopɔn maa ne honhom senee na opirim ne koma, na ɔde no ahyɛ wo nsa sɛ ɛte nnɛ da yi. 31Na AWURADE ka kyerɛɛ me sɛ: Hwɛ, mafi ase mede Sihon ne n’asase mato w’anim, fi ase fa, na di n’asase so. 32Ɛnna Sihon fi behyiaa yɛn, ɔno ne ne man nyinaa, sɛ ɔne yɛn rebɛko wɔ Yahas. 33Na AWURADE yɛn Nyankopɔn de no hyɛɛ yɛn nsa, na yekunkum no ne ne mma ne ne man nyinaa. 34Na yɛfaa ne nkurow nyinaa saa bere no, na yɛsɛee nkurow no nyinaa pasaa, mmarima ne mmea ne mmofra, yɛannyaw oguanfo biara, 35gye afieboa nko na yɛfow wɔn fae, ɛne nkurow a yɛfae no mu asade. 36Efi Aroer a ɛda Arnon subon kɔn so ne kurow a ɛda subon no mu no so de kosi Gilead, kurow biara nni hɔ a ɛyɛ den sen yɛn; AWURADE yɛn Nyankopɔn de ne nyinaa hyɛɛ yɛn nsa. 37Gye Amonfo asase no nko ho na woantwiw ammɛn, Yabok subon nkyɛn mu nyinaa ne mmepɔw no so nkurow ne baabiara a AWURADE yɛn Nyankopɔn braa yɛn.",https://www.bible.com/bible/3440/DEU.2.RATB
DEUTERONOMIUM 3,"Wodi Og so
(Numeri 21.31-35)
1 Ɛnna yɛdan yɛn ani foro kɔɔ Basan kwan so; na Basan hene Og fi behyiaa yɛn, ɔno ne ne man nyinaa ne yɛn bɛkoe wɔ Edrei. 2Na AWURADE ka kyerɛɛ me sɛ: Nsuro no, na mede ɔne ne man nyinaa ne n’asase mahyɛ wo nsa, sɛ yɛ no sɛnea woyɛɛ Amorifo hene Sihon a ɔtenaa Hesbon no. 3Na AWURADE yɛn Nyankopɔn de Basan hene Og nso ne ne man nyinaa hyɛɛ yɛn nsa, na yekum no kosii sɛ oguanfo biara anka amma no. 4Na yɛfaa ne nkurow nyinaa bere no mu; kurow biara nni hɔ a yɛannye wɔn nsam; nkurow aduosia, Argob asase nyinaa, Og ahenni a ɛwɔ Basan. 5Nkurow yi nyinaa, ɛho wɔ afasu atenten ne aponkɛse ne adaban ma ɛyɛ den, ɛsono asase pataa so nkurow a ɛdɔɔso bebree. 6Na yɛsɛee wɔn pasaa sɛnea yɛyɛɛ Hesbonhene Sihon no, yɛsɛee nkurow no ne mu mmarima, mmea ne mmofra nyinaa pasaa. 7 Na afieboa nyinaa ne nkurow no mu asade de, yɛfom fae. 8Na yegyee asase no fii Amorifo ahemfo baanu a wɔwɔ Yordan agya no nsam saa bere no, efi Arnon subon so kosi Hermon bepɔw ho, 9 Sidonfo frɛ Hermon sɛ Sirion, na Amorifo frɛ no Senir, 10asasetaw so nkurow nyinaa ne Gilead nyinaa ne Basan nyinaa kodu Salka ne Edrei, Basan hene Og ahenni no nkurow.
11(Na Basan hene Og nko na aka, abran akɛse nkae no mu. Hwɛ, ne mpa a ɛyɛ dade mpa, ensi Amon mma Raba anaa? Ne tenten basafa anan ne fa, na ne tɛtrɛtɛ basafa abien, sɛ onipa basafa te).
Nsase no mu kyekyɛ
12 Na yɛfaa asase yi saa bere no; efi Aroer a ɛda Arnon subon so, ne Gilead bepɔw fa ne ne nkurow na mede memaa Rubenfo ne Gadfo, 13na Gilead nkae ne Basan nyinaa, Og man a ɛyɛ Argob asase nyinaa, mede maa Manase abusuakuw fa. Saa Basan no nyinaa na wɔfrɛ no abran akɛse asase. 14Manase ba Yair faa Argob asase no nyinaa a ɛne Basan, kosii Gesurfo ne Maakatfo hye so, na ɔde ne din too asase no frɛɛ no Hawot-yair de besi nnɛ da yi. 15Na mede Gilead maa Makir. 16Na Rubenfo ne Gadfo no, memaa wɔn Gilead fa bi, ekodu Arnon subon ho a subon no mfinimfini ne ɔhye, de kɔpem Yabok subon no, Amon mma hye so, 17ne Araba tataw so ne Yordan ne ɛho asase, efi Kineret kosi Araba tataw so po a ɛne Nkyene-Po no ano wɔ Pisga bepɔw ase apuei fam.
18Na mehyɛɛ mo saa bere no sɛ: AWURADE mo Nyankopɔn de asase yi ama mo sɛ munni so, mo akofofo nyinaa mmia ntwam nni mo nuanom Israelfo anim; 19mo yerenom ne mo mma ne mo mmoa de, minim sɛ mowɔ mmoa pii, wɔntena mo nkurow a mede mama mo no mu, 20nkosi sɛ AWURADE bɛma mo nuanom ahome sɛ mo, na wɔn nso wɔadi asase a AWURADE mo Nyankopɔn de rema wɔn Yordan agya no so, ansa na moasan aba mo agyapade a mede mama mo no so. 21 Na Yosua nso, mehyɛɛ no saa bere no sɛ: W’aniwa ahu nea AWURADE mo Nyankopɔn de yɛɛ ahene baanu yi nyinaa: Saa ara nso na AWURADE bɛyɛ ahenni a woretwam akɔ hɔ nyinaa; 22 munnsuro wɔn, efisɛ AWURADE mo Nyankopɔn na ɔbɛko ama mo.
Mose mpaebɔ
23Na mesrɛɛ AWURADE saa bere no sɛ: 24AWURADE, wo na woafi ase de wo kɛseyɛ ne wo nsa a ɛyɛ den no akyerɛ w’akoa, na onyame bɛn na ɔwɔ ɔsoro anaa asase so a obetumi ayɛ wo nnwuma ne wo mmaninne yi bi? 25Mesrɛ wo, ma mintwa menkɔhwɛ asase pa a ɛwɔ Yordan agya no, bepɔw asase fɛfɛ no ne Lebanon.
26 Nanso mo nti AWURADE bo fuw me, na wantie me; na AWURADE ka kyerɛɛ me sɛ: Ɛdɔɔ wo so, nkɔ so ne me nkasa asɛm yi ho bio. 27Foro kɔ Pisga so, na ma w’ani so hwɛ atɔe ne benkum fam ne nifa ne apuei, na fa w’ani hwɛ, na Yordan yi de, worentwa. 28 Na fa adwuma yi hyɛ Yosua nsa, na hyɛ no den na hyɛ no baninha, efisɛ ɔno na ɔbɛkyɛ asase a wubehu no mu ama wɔn. 29Na yɛtenaa obon no mu, Bet-peor ntentenso.",https://www.bible.com/bible/3440/DEU.3.RATB
DEUTERONOMIUM 4,"Mose hyɛ ɔman no sɛ wɔnyɛ osetie
1Na afei, Israel, tie ahyɛde ne atemmude a mekyerɛ mo sɛ monyɛ no, na moanya nkwa na moakɔ akɔfa asase a AWURADE mo agyanom Nyankopɔn de rema mo no. 2 Mommfa hwee nnka asɛm a merehyɛ mo yi ho, nanso munnyi mu biribi, na moadi AWURADE mo Nyankopɔn mmara nsɛm a merehyɛ mo yi so. 3 Mo aniwa ahu nea Baal-peor nti AWURADE yɛe, sɛ nnipa a wodii Baal-peor akyi nyinaa AWURADE mo Nyankopɔn sɛee wɔn fii mo mu; 4na mo a mobataa AWURADE mo Nyankopɔn ho no, mo nyinaa te ase nnɛ. 5Hwɛ, merekyerɛ mo ahyɛde ne atemmude, sɛnea AWURADE me Nyankopɔn hyɛɛ me no, sɛ monyɛ sa, asase a morekɔ so akɔfa no so. 6Enti munni so na monyɛ, efisɛ ɛno ne mo nyansa ne mo nhumu, aman a wɔbɛte ahyɛde yi nyinaa anim, na wɔbɛka sɛ: Ampa, ɔman anyansafo ne nhumufo ne ɔman kɛse yi! 7 Na ɔman kɛse bɛn na wɔwɔ onyame bi a ɔbɛn wɔn sɛ AWURADE yɛn Nyankopɔn bɛn yɛn, yɛn frɛ a yɛfrɛ no nyinaa mu yi? 8Na ɔman kɛse bɛn na ɛwɔ ahyɛde ne atemmude trenee sɛ mmara a mede meresi mo anim nnɛ yi nyinaa?
9 Wo ho yiye ara na hwɛ, na hwɛ wo kra yiye, na wo werɛ amfi nsɛm a w’ani ahu no, na wo nkwa nna nyinaa mu amfi wo komam, na ma wo mma ne wo mma mma nhu. 10 Ɛda a wugyina AWURADE wo Nyankopɔn anim, Horeb so no na AWURADE ka kyerɛɛ me sɛ: Boaboa ɔman no ano ma me, na memma wontie me nsɛm a wonsua mfa nsuro me, nna a wɔde te ase, asase so nyinaa, na wɔmfa nkyerɛ wɔn mma: 11Na mutwiw bɛnee begyinaa bepɔw no ase, na bepɔw no de gya redɛw kɔ ɔsoro tɔnn, ne esum, omununkum ne esum kabii. 12Na AWURADE fi ogya no mu kasa kyerɛɛ mo; nsɛm no nne no, mo ara motee, na suban bi na moanhu anka nne no ho. 13 Na ɔkaa n’apam a ɔhyɛɛ mo sɛ monyɛ no kyerɛɛ mo, mmara nsɛm du no, na ɔkyerɛwee abopon abien so. 14Na me nso AWURADE hyɛɛ me bere no mu sɛ menkyerɛ mo ahyɛde ne atemmude a monyɛ, asase a moretwam akɔfa no so.
15Enti monhwɛ mo kra so yiye, efisɛ moanhu suban biara da no a AWURADE fi ogya no mu kasa kyerɛɛ mo Horeb so no. 16 Na moanni asɛmmɔne ankɔyɛ ohoni a wɔasen amfa, ade biara suban, ɔbarima anaa ɔbea nsɛso, 17asase so aboa biara nsɛso, ntakraboa a otu wim nsɛso, 18ade biara a ɛwea fam nsɛso, apataa biara a ɔwɔ nsu mu, asase ase nsɛso. 19 Na woamma w’ani so ankyerɛ ɔsoro anhwɛ owia ne ɔsram ne nsoromma, ɔsoro asafo nyinaa, na antwe wo ankɔsɔre wɔn ansom wɔn, nneɛma a AWURADE wo Nyankopɔn akyekyɛ ama wiase amanaman nyinaa no. 20 Na mo de, AWURADE afa mo, na wayi mo afi dade fononoo mu, afi Misraim sɛ mommɛyɛ n’awunnyaman sɛ mote nnɛ da yi. 21 Na mo nti AWURADE nyaa me abufuw, na ɔkaa ntam sɛ merentwa Yordan na merenkɔ asase pa a AWURADE wo Nyankopɔn de rema wo sɛ di so no so; 22na me de, merebewu asase yi so, merentwa Yordan, na mo na mubetwa akɔfa asase pa no. 23Monhwɛ mo ho yiye na mo werɛ amfi AWURADE mo Nyankopɔn apam a ɔne mo pamee no, na moanyɛ ohoni a ɛyɛ biribiara a AWURADE wo Nyankopɔn abra wo nsɛso amfa. 24 Na AWURADE wo Nyankopɔn yɛ ogya a ɛhyew, Onyankopɔn ninkufo.
25Sɛ wowo mma ne mma mma, na mokyɛ asase no so, na mudi asɛmmɔne yɛ ohoni, ade biara suban, na moyɛ nea enye AWURADE wo Nyankopɔn anim de huru ne bo a, 26 ɛnnɛ mefrɛ ɔsoro ne asase sɛ emmedi mo adanse sɛ ɔyera na mobɛyera ntɛm so afi asase a moretwa Yordan akɔfa no so; morentena so nkyɛ, na mmom ɔsɛe na mobɛsɛe pasaa. 27Na AWURADE bɛpansam mo agu amanaman mu, na ɛbɛka mo mu kakraa bi wɔ wiase aman a AWURADE de mo bɛkɔ hɔ no mu; 28 na ɛhɔ na mobɛsom anyame a ɛyɛ onipa nsa ano adwuma, nnua ne abo a enhu ade na ɛnte asɛm na ennidi na ente ade hua no. 29 Na ɛhɔ nso mobɛhwehwɛ AWURADE wo Nyankopɔn, na sɛ wode wo koma nyinaa ne wo kra nyinaa hwehwɛ n’akyi kwan a, wubehu no. 30 Sɛ ehia wo na nneɛma yi nyinaa to wo nna a edi akyiri no mu a, wobɛsan aba AWURADE wo Nyankopɔn nkyɛn abetie ne nne; 31na AWURADE wo Nyankopɔn yɛ Onyankopɔn mmɔborohunufo, ɔrempa wo na ɔrensɛe wo, na ne werɛ remfi w’agyanom apam a ɔkaa ho ntam kyerɛɛ wɔn no.
32Na bisa nna a atwam a edi w’anim no, efi da a Onyankopɔn bɔɔ onipa asase so, na bisa fi ɔsoro ano kɔpem ano, sɛ wɔayɛ biribi a ɛte sɛ asɛnkɛse yi, anaasɛ wɔate biribi sɛ ɛno? 33 Sɛ ɔman bi ate Onyankopɔn nne sɛ efi ogya mu rekasa, sɛnea wotee no, na wɔanya nkwa? 34 Anaasɛ onyame bi asɔ ahwɛ sɛ ɔbɛkɔ akoyi ɔman bi afi ɔman bi mu afa, sɔhwɛ horow, nsɛnkyerɛnne ne anwonwade ne akodi ne nsa a ɛyɛ den ne basa a wateɛ ne ahodwiriwde akɛse mu, sɛnea AWURADE wo Nyankopɔn yɛ maa mo Misraim wɔ mo anim no anaa? 35 Wo de, wɔama woahu, na woahu sɛ AWURADE ne Nyankopɔn a obi nni hɔ nka ne ho. 36Ofi soro ma wotee ne nne sɛ ɔreteɛ wo so, na asase so nso wama woahu ne gya kɛse no, na woate ne nsɛm afi gya mu. 37 Na esiane sɛ ɔdɔ w’agyanom nti, wapaw wɔn asefo a edi wɔn akyi, na ɔde n’anim ne ne tumi kɛse ayi wo afi Misraim, 38sɛ ɔrebetu aman a wɔso na wɔyɛ den sen wo afi w’anim, sɛ ɔde wo rekɔ hɔ de wɔn asase akɔma wo sɛ awunnyade, sɛ ɛte nnɛ da yi. 39Enti hu nnɛ, na fa sie wo koma mu, sɛ AWURADE ne Nyankopɔn, nyame so wɔ ɔsoro, ne asase so wɔ fam; obi nni hɔ bio. 40Na di n’ahyɛde ne ne mmara nsɛm a merehyɛ wo nnɛ yi so, na awie wo ne wo mma a wodi w’akyi yiye, na woakye ade, asase a AWURADE wo Nyankopɔn de rema wo no so daa nyinaa.
Mose yi guankɔbea nkurow abiɛsa
41 Ɛno na Mose yiyii nkurow abiɛsa, Yordan agya nea owia pue, 42sɛ obi kum ne yɔnko nsapa mu na ɔntan no dedaw no nguan nkɔ hɔ, na oguan kɔ nkurow yi biako mu a, wanya nkwa: 43Oyii Beser wɔ sare so ne asasetaw so maa Rubenfo, ne Ramot wɔ Gilead maa Gadfo, ne Golan wɔ Basan maa Manasefo.
44Na eyi ne mmara a Mose de too Israelfo anim. 45Eyinom ne adansesɛm ne ahyɛde ne atemmude a Israelfo fii Misraim bae no, Mose ka kyerɛɛ wɔn, 46Yordan agya, obon no mu, Bet-peor ntentenso, Amorifo hene Sihon a ɔtenaa Hesbon a Mose ne Israelfo fi Misraim bae no, wokum no no asase so. 47Na wɔfaa n’asase ne Basan hene Og asase, Amorifo ahene baanu a wɔtenatenaa Yordan agya, apuei fam no, asase, 48 efi Aroer a ɛda Arnon subon kɔn so kosi Sion bepɔw a ɛne Hermon ho, 49ne Araba tataw a ɛda Yordan agya apuei no nyinaa kodu Araba tataw so po no ano wɔ Pisga ase.",https://www.bible.com/bible/3440/DEU.4.RATB
DEUTERONOMIUM 5,"Mmara nsɛm du no
(Eksodɔs 20.1-17)
1Na Mose frɛɛ Israel nyinaa ka kyerɛɛ wɔn sɛ: Israel, muntie ahyɛde ne atemmude a mereka magu mo asom nnɛ yi, na munsua, na munni so nyɛ. 2 AWURADE yɛn Nyankopɔn ne yɛn yɛɛ apam Horeb so; 3 ɛnyɛ yɛn agyanom na AWURADE ne wɔn pam apam yi, na ɛyɛ yɛn a ɛnnɛ yɛn nyinaa tete ase yi ara. 4 AWURADE fi ogya no mu ne mo dii nhwɛanim na ɔkasae, bepɔw no so. 5 Me de, na migyina AWURADE ne mo ntam saa bere no, sɛ merekyerɛ mo AWURADE asɛm, efisɛ musuroo ogya no anim na moamforo bepɔw no. Na ose: 6 Mene AWURADE wo Nyankopɔn a miyii wo fii Misraim asase so, nkoafi mu no. 7 Nnya anyame foforo nka me ho.
8 Nyɛ ohoni, ade a ɛwɔ wim ɔsoro ne nea ɛwɔ asase so ɛfam ne nea ɛwɔ nsu mu asase ase suban mfa: Nkotow wɔn na nsom wɔn. 9Na me AWURADE wo Nyankopɔn, meyɛ Onyankopɔn ninkufo a mitua agyanom amumɔyɛ so ka mefa mma so kosi awo ntoatoaso abiɛsa ne anan a wɔtan me so, 10na meyɛ mpempem a wɔdɔ me na wodi me mmara nsɛm so adɔe.
11Mmɔ AWURADE wo Nyankopɔn din ahuhude mu, na AWURADE remma nea ɔbɔ ne din ahuhude mu ho nyɛ tɔtorɔtɔɔ.
12Di homeda na yɛ no kronkron, sɛnea AWURADE wo Nyankopɔn ahyɛ wo no. 13Nnansia na yɛ adwuma, na yɛ w’ade nyinaa; 14na ɛda a ɛto so ason no yɛ homeda ma AWURADE wo Nyankopɔn, nyɛ adwuma biara, wo ne wo babarima ne wo babea, ne w’akoa ne w’afenaa, ne wo nantwi ne w’afurum ne wo mmoa nyinaa, ne wo hɔho a ɔwɔ wo kurow apon mu: Na w’akoa ne w’afenaa ahome sɛ wo. 15 Na kae sɛ woyɛɛ akoa Misraim asase so, na AWURADE wo Nyankopɔn de nsa a ɛyɛ den ne basa a wateɛ mu yii wo fii hɔ; enti na AWURADE wo Nyankopɔn hyɛ wo sɛ di homeda no.
16Di w’agya ne wo na ni, sɛnea AWURADE wo Nyankopɔn ahyɛ wo no, na wo nna aware na asi wo yiye, asase a AWURADE wo Nyankopɔn de rema wo no so.
17Nni awu.
18Na nsɛe aware.
19Na mmɔ korɔn.
20Na nni wo yɔnko ho adanse huhuw.
21Na mma wo kɔn nnnɔ wo yɔnko yere. Na mma w’ani mmmere wo yɔnko fi, n’asase ne n’akoa ne n’afenaa, ne nantwi ne n’afurum ne biribiara a ɛyɛ wo yɔnko dea.
Mose gye mmara no fi Onyankopɔn nsam
(Eksodɔs 20.18-21)
22 Nsɛm yi na AWURADE fi ogya, omununkum ne esum kabii no mu de nne kɛse ka kyerɛɛ mo bagua no nyinaa, bepɔw no so, na wamfa bi anka ho; na ɔkyerɛwee wɔ abopon abien so de maa me. 23Na motee nne no fii esum no mu na bepɔw no redɛw no, mutwiw baa me nkyɛn, mo mmusuakuw mu atitiriw nyinaa ne mo mpanyimfo 24 bɛkae sɛ: Hwɛ, AWURADE yɛn Nyankopɔn ama yɛahu n’anuonyam ne ne kɛseyɛ, na yɛate ne nne afi ogya no mu, ɛnnɛ da yi na yɛahu sɛ Onyankopɔn ne onipa kasa nanso onya nkwa. 25Na afei, ɛdɛn nti na yenwu? Efisɛ ogya kɛse yi rebɛhyew yɛn. Sɛ yɛte AWURADE yɛn Nyankopɔn nne bio a, yebewuwu. 26Na ɔhonam nyinaa mu hena na wate Onyankopɔn teasefo no nne sɛ ɛrekasa afi ogya mu, sɛ yɛn, na wanya nkwa? 27Wo na twiw bɛn hɔ, na tie nea AWURADE yɛn Nyankopɔn bɛka nyinaa, na bɛka yɛn nea AWURADE yɛn Nyankopɔn bɛka akyerɛ wo nyinaa, na yebetie na yɛayɛ.
28Na morekasa akyerɛ me no, AWURADE tee mo nsɛm no, na AWURADE ka kyerɛɛ me sɛ: Mate ɔman yi nsɛm a wɔaka akyerɛ wo no, nea wɔaka nyinaa, wɔaka no yiye. 29 O, sɛ anka wobenya koma a ɛte sɛɛ na wɔde asuro me adi me mmara nsɛm so nna nyinaa, na asi wɔn ne wɔn mma yiye daa ɛ! 30Kɔ na kɔka kyerɛ wɔn sɛ: Monsan nkɔ mo ntamadan mu. 31Na wo de, gyina me nkyɛn ha, na menka mmara nsɛm ne ahyɛde ne atemmude a wobɛkyerɛkyerɛ wɔn no nyinaa menkyerɛ wo na wɔnyɛ wɔ asase a mede merema wɔn sɛ wɔmfa no so. 32 Enti monhwɛ na monyɛ sɛnea AWURADE mo Nyankopɔn ahyɛ mo no; mommman nifa anaa benkum; 33ɔkwan a AWURADE mo Nyankopɔn ahyɛ mo no nyinaa so na monnantew na moanya nkwa, na asi mo yiye, na mo nna aware asase a morekonya no so.",https://www.bible.com/bible/3440/DEU.5.RATB
DEUTERONOMIUM 6,"Mmara no botae ne osetie
1Na eyi ne mmara nsɛm, ahyɛde ne atemmude a AWURADE mo Nyankopɔn ahyɛ sɛ wɔnkyerɛkyerɛ mo na monyɛ asase a moretwam akɔfa no so, 2na woasuro AWURADE wo Nyankopɔn adi n’ahyɛde ne ne mmara nsɛm a merehyɛ wo yi nyinaa so, wo ne wo ba ne wo ba ba, wo nkwa nna nyinaa, na wo nna aware.
3Enti, Israel, tie, na hwɛ yɛ, na asi wo yiye, na woadɔɔso pii, sɛnea AWURADE w’agyanom Nyankopɔn ka kyerɛɛ wo no, asase a nufusu ne ɛwo sen so no so. 4 Israel, tie, AWURADE yɛn Nyankopɔn ne AWURADE koro. 5 Na fa wo koma nyinaa ne wo kra nyinaa ne w’ahoɔden nyinaa dɔ AWURADE wo Nyankopɔn. 6 Na nsɛm yi a merehyɛ wo nnɛ yi nna wo koma so; 7 na fa kyerɛkyerɛ wo mma yiye, na kasa ho, w’afitena mu ne wo kwan so nantew mu ne wo nna mu ne wo sɔre mu; 8 na fa yɛ sɛnkyerɛnne kyekyere wo nsa, na ɛnyɛ w’aniwa ntam nkae ntamabamma; 9na kyerɛw gu wo fi apongua ho ne w’aponkɛse so.
10Na sɛ AWURADE wo Nyankopɔn nya de wo du asase a ɔkaa w’agyanom Abraham, Isak ne Yakob ntam sɛ ɔde bɛma wo no so, nkurow akɛse a ɛyɛ fɛ a ɛnyɛ wo na wokyekyee, 11 ne adan a nnepa nyinaa ayɛ no amaama a ɛnyɛ wo na wode hyehyɛɛ mu, ne mmura a wɔatutu a ɛnyɛ wo na wututui, bobe nturo a ɛnyɛ wo na wotetɛwee, na sɛ wudidi na womee a, 12hwɛ yiye na wo werɛ amfi AWURADE a oyii wo Misraim asase so fii nkoa fi no: 13 AWURADE wo Nyankopɔn na suro no, na ɔno na som no, na ne din ho ntam na ka; 14munnni anyame foforo a wofi amanaman a wogugu mo ho no anyame mu akyi; 15 na AWURADE wo Nyankopɔn a ɔwɔ wo mu no yɛ Onyankopɔn ninkufo, na AWURADE wo Nyankopɔn abufuw annɛw anhyɛ wo, na wansɛe wo amfi asase ani.
16 Monnsɔ AWURADE mo Nyankopɔn nnhwɛ, sɛnea mosɔɔ no hwɛe Masa hɔ no; 17munni AWURADE mo Nyankopɔn mmara nsɛm ne n’adansesɛm ne n’ahyɛde a wahyɛ mo no so pɛpɛɛpɛ; 18na yɛ nea ɛteɛ na eye AWURADE ani so, na asi wo yiye, na woakɔ akɔfa asase pa a AWURADE kaa ho ntam kyerɛɛ w’agyanom no, 19 na watu w’atamfo nyinaa afi w’anim, sɛnea AWURADE kae no.
20 Sɛ ɔkyena bi wo ba bisa wo sɛ: Adansesɛm ne ahyɛde ne atemmude bɛn na AWURADE yɛn Nyankopɔn de hyɛɛ mo yi a? 21 Ka kyerɛ wo ba no sɛ: Yɛyɛɛ Farao nkoa Misraim, na AWURADE de nsa a ɛyɛ den yii yɛn fii Misraim; 22na AWURADE maa nsɛnkyerɛnne ne anwonwade akɛse a ɛyɛ hu baa Misraim, Farao ne ne fi nyinaa so wɔ yɛn anim; 23na yɛn de, oyii yɛn fii hɔ sɛ ɔde yɛn reba, de asase a ɔkaa ho ntam kyerɛɛ yɛn agyanom no abɛma yɛn. 24Na AWURADE hyɛɛ yɛn sɛ yɛnyɛ ahyɛde yi nyinaa na yensuro AWURADE yɛn Nyankopɔn, na ensi yɛn yiye nna nyinaa, na ɔmma yennya nkwa, sɛ ɛte nnɛ yi; 25na sɛ yɛhwɛ di mmara nsɛm yi nyinaa so AWURADE yɛn Nyankopɔn anim, sɛnea ɔhyɛɛ yɛn no a, ɛbɛyɛ yɛn atreneefo.",https://www.bible.com/bible/3440/DEU.6.RATB
DEUTERONOMIUM 7,"AWURADE man no kronkronyɛ
(Eksodɔs 34.11-16)
1 Sɛ AWURADE yɛn Nyankopɔn de wo du asase a worekɔ akɔfa no so, na ɔpam amanaman pii fi w’anim, Hetifo ne Girgasifo ne Amorifo ne Kanaanfo ne Perisifo ne Hewifo ne Yebusifo, aman ason a wɔdɔɔso na wɔn ho yɛ den sen wo, 2 na AWURADE wo Nyankopɔn yi wɔn ma wo ma wukum wɔn a, ɛnne sɛe wɔn pasaa, wo ne wɔn mmpam, na nhu wɔn mmɔbɔ; 3 na wo ne wɔn nnni ayeware, mfa wo babea mma ne ba, nso nnye ne babea mma wo ba aware.
4Efisɛ ɔbɛdan wo ba ani afi m’akyi, na wɔasom anyame foforo, na AWURADE bo afuw mo, na wasɛe wo ntɛm. 5 Na mmom sɛ monyɛ wɔn ni: Munnwiridwiriw wɔn afɔremuka, na mummubu wɔn abo adum, na muntwitwa wɔn Asera nnua ngu, na momfa ogya nhyew wɔn ahoni.
6 Na ɔman kronkron ne wo ma AWURADE wo Nyankopɔn; wo na AWURADE wo Nyankopɔn apaw wo sɛ bɛyɛ ɔman a wafa ayɛ ne de aman a wɔwɔ asase ani nyinaa mu. 7 Ɛnyɛ mo dodow a ɛsen aman nyinaa nti na AWURADE de ne ho abɔ mo ho na wapaw mo, efisɛ mo na musua aman nyinaa mu; 8na esiane sɛ AWURADE dɔ mo na odi ne ntam a ɔkaa mo agyanom no so nti na AWURADE de nsa a ɛyɛ den yii mo fii nkoafi fii Misraim hene Farao nsam.
9 Enti hu sɛ AWURADE wo Nyankopɔn no, ɔno ne Nyankopɔn, Onyankopɔn nokwafo a ɔkora apam ne adɔe ma wɔn a wɔdɔ no na wodi ne mmara nsɛm so kosi awo ntoatoaso apem so, 10na otua wɔn a wɔtan no ka bɔ wɔn anim na ɔsɛe wɔn; ɔnyɛ nyaa mma nea ɔtan no, obetua no ka abɔ n’anim. 11 Enti di mmara nsɛm ne ahyɛde ne atemmude a merehyɛ wo nnɛ yi so, na yɛ.
12 Na sɛ mutie atemmude yi na mudi so yɛ a, AWURADE wo Nyankopɔn nso bedi apam ne adɔe a ɔkaa ho ntam kyerɛɛ w’agyanom no so ama wo, 13na wadɔ wo ahyira wo ama woadɔ, na wahyira wo yafunu mu aba ne w’asase so aba, w’aburow ne wo nsa ne wo ngo ne w’anantwi mma ne wo nguan mma, asase a ɔkaa ho ntam kyerɛɛ w’agyanom sɛ ɔde bɛma wo no so. 14Wobehyira wo asen aman nyinaa; ɔbarima anaa ɔbea renyɛ obonin wo mu ne w’afieboa mu. 15Na AWURADE beyi ɔyare nyinaa afi wo so, na ɔremfa Misraim yare bɔne a wunim no biara nto wo so, na ɔde bɛto wɔn a wɔtan wo nyinaa so. 16 Na sɛe aman a AWURADE wo Nyankopɔn de wɔn bɛma wo no nyinaa; mma w’ani nnhu wɔn mmɔbɔ, na nsom wɔn anyame, efisɛ ɛno bɛyɛ afiri ama wo.
17 Sɛ wuse wo koma mu sɛ: Amanaman yi dɔɔso sen me, mɛyɛ dɛn na matumi matu wɔn a, 18nsuro wɔn, na kae nea AWURADE wo Nyankopɔn yɛɛ Farao ne Misraim nyinaa, 19 sɔhwɛ akɛse a w’aniwa hui ne nsɛnkyerɛnne ne anwonwade ne nsa a ɛyɛ den ne basa a wateɛ mu a AWURADE wo Nyankopɔn de yii wo no; saa nso na AWURADE wo Nyankopɔn bɛyɛ aman a wusuro wɔn no nyinaa. 20 Nkotokurodu nso na AWURADE wo Nyankopɔn bɛsoma akɔ wɔn mu akosi sɛ wɔn a wɔaka na wɔahintaw no bɛsɛe w’anim. 21Mma wɔn anim nnyɛ wo hu, na AWURADE wo Nyankopɔn wɔ wo mu, Onyankopɔn kɛse a ne ho yɛ hu ne no. 22Na AWURADE wo Nyankopɔn bɛpam amanaman yi afi w’anim nkakrankakra; nsɛe wɔn prɛko, na wuram mmoa annɔɔ wo so so. 23Na AWURADE wo Nyankopɔn de wɔn bɛhyɛ wo nsa, na ɔbɛma ahodwiriw kɛse aba wɔn mu akosi sɛ wɔbɛsɛe. 24Na ɔde wɔn ahene bɛhyɛ wo nsa, na woasɛe wɔn din afi ɔsoro ase; obiara rentumi nnyina w’anim de bɛkɔ akosi sɛ wobɛsɛe wɔn. 25Wɔn anyame ahoni no, momfa ogya nhyew; mma w’ani mmmere ho dwetɛ ne sika, na mfa bi, na ansum wo afiri, efisɛ ɛyɛ AWURADE wo Nyankopɔn akyide. 26 Na mfa akyide nkɔ wo fi, na woanyɛ abusude sɛ ɛno; ma ɛnyɛ wo tan na kyi, efisɛ ɛyɛ abusude.",https://www.bible.com/bible/3440/DEU.7.RATB
DEUTERONOMIUM 8,"Asetena mu ahwɛyie
1Mmara nsɛm a merehyɛ wo nnɛ yi nyinaa munni so na monyɛ, na moanya nkwa, na moadɔ, na moakɔ akɔfa asase a AWURADE kaa ho ntam kyerɛɛ mo agyanom no adi so. 2 Na kae ɔkwan a AWURADE wo Nyankopɔn ma wonantew so mfirihyia aduanan yi sare so no nyinaa, sɛ ɔrebrɛ wo ase asɔ wo ahwɛ, na wahu nea ɛwɔ wo koma mu, sɛ wubedi ne mmara nsɛm so anaasɛ worenni. 3 Na ɔbrɛɛ wo ase maa ɔkɔm dee wo, na ɔde mana a wunnim na w’agyanom nso nnim yɛn wo, na wama woahu sɛ, ɛnyɛ abodoo nko so na onipa nam bɛtena ase, na ade biara a efi AWURADE anom so na onipa nam tena ase. 4 Wo ntama ansuw wo ho, na wo nan anhonhon mfirihyia aduanan yi mu. 5 Na hu wo koma mu sɛ, sɛnea onipa teɛ ne ba so no, saa ara na AWURADE wo Nyankopɔn teɛ wo so. 6Enti di AWURADE wo Nyankopɔn mmara nsɛm so, sɛ wobɛnantew n’akwan so na woasuro no. 7Na AWURADE wo Nyankopɔn de wo rekɔ asase pa so, asase a ɛso wɔ nsubɔnten ne nsuaniwa ne atare a efifi abon ne mmepɔw mu sen, 8asase a awi ne atoko ne bobe ne borɔdɔma ne ateaa wɔ so, asase a ɛso wɔ ngodua ne ɛwo, 9asase a worenni so aduan na, na biribiara renhia wo wɔ so, asase a n’abo yɛ dade, na wubetu kɔbere afi ne mmepɔw mu. 10Na sɛ wudidi mee a, hyira AWURADE wo Nyankopɔn, asase pa a ɔde ama wo no nti.
11Hwɛ yiye na wo werɛ amfi AWURADE wo Nyankopɔn a worenni ne mmara nsɛm ne n’atemmude ne n’ahyɛde a merehyɛ wo nnɛ yi so. 12Na sɛ wudidi mee na wusisi adan pa tena mu, 13na w’anantwi ne wo nguan dɔ, na wo dwetɛ ne wo sika dɔɔso ma wo, na ade a wowɔ nyinaa dɔɔso a, 14wo koma amma ne ho so, na wo werɛ amfi AWURADE wo Nyankopɔn a oyii wo Misraim asase so fii nkoafi no; 15 ɔno na odii w’anim de wo faa sare kɛse a ɛso yɛ hu a awɔ a wɔhyehye, ne nkekantwɛre wɔ so so, ne nkyerekyerewa a nsu nni hɔ so; oyii nsu fii ɔbohemmaa botan mu maa wo; 16ɔde mana a w’agyanom nnim ma wudii sare so, sɛ ɔrebrɛ wo ase na wasɔ wo ahwɛ, na awiei no, wayɛ wo yiye, 17na woanka wo koma mu sɛ: M’ahoɔden ne me nsa den na ama manya ahonyade yi, 18 na mmom kae AWURADE wo Nyankopɔn, na ɔno na ɔma wo ahoɔden a wode nya wo ho, na wama n’apam a ɔkaa ho ntam kyerɛɛ w’agyanom no atim sɛ ɛte nnɛ yi. 19Na sɛ wo werɛ fi AWURADE wo Nyankopɔn, na wukodi anyame foforo akyi som wɔn na wosɔre wɔn a, midi mo adanse nnɛ, sɛ ɔsɛe na mobɛsɛe. 20Sɛ amanaman a AWURADE sɛe wɔn fi mo anim no, saa ara na mobɛsɛe, efisɛ moantie AWURADE mo Nyankopɔn nne.",https://www.bible.com/bible/3440/DEU.8.RATB
DEUTERONOMIUM 9,"Israelfo ahantan
(Eksodɔs 32.1-35)
1 Israel, tie! Worebetwa Yordan nnɛ akɔ akotu amanaman a wɔsosoe na wɔn ho yɛ den sen wo, afa nkurow akɛse a wɔatoto ho afasu akɔ soro, 2 ɔman kɛse a wɔwowaree, Anakfo mma a wunim wɔn na woate wɔn ho asɛm sɛ: Hena na obegyina Anak mma anim no? 3 Na hu nnɛ sɛ AWURADE wo Nyankopɔn ne nea odi w’anim retwa, sɛ ogya a ɛhyew; ɔno na ɔbɛsɛe wɔn, na wabrɛ wɔn ase, w’anim, na watu wɔn asɛe wɔn ntɛm, sɛnea AWURADE ka kyerɛɛ wo no.
4 Sɛ AWURADE wo Nyankopɔn tu wɔn fi w’anim gu a, nka wo koma mu sɛ: Me trenee nti na AWURADE de me bae sɛ memmɛfa asase yi; na amanaman yi abɔnefosɛm nti na AWURADE retu wɔn afi w’anim. 5Ɛnyɛ wo trenee ne wo koma a ɛteɛ nti na worekɔ akɔfa wɔn asase, na mmom amanaman yi abɔnefosɛm nti na AWURADE wo Nyankopɔn retu wɔn afi w’anim, na wama asɛm a AWURADE kaa ho ntam kyerɛɛ w’agyanom, Abraham, Isak ne Yakob no atim.
6 Enti hu sɛ ɛnyɛ wo trenee nti na AWURADE wo Nyankopɔn de asase pa yi rema wo sɛ di so, na ɔman a wɔn kɔn asen ne wo. 7Kae, na mma wo werɛ mmfi, sɛnea wuyii AWURADE wo Nyankopɔn abufuw sare so no; efi da a wufii Misraim asase so de besii sɛ mobaa ha yi, motew AWURADE anim atua. 8 Na Horeb nso muyii AWURADE abufuw, na ɛmaa AWURADE bo fuw mo sɛ anka ɔbɛsɛe mo; 9ɛbere a meforoo bepɔw no sɛ mikogye abopon, apam a AWURADE ne mo pamee no apon no, midii bepɔw no so adaduanan awia ne anadwo, mannidi na mannom; 10na AWURADE maa me abopon abien a wɔde Onyankopɔn nsatea kyerɛwee a nsɛm a AWURADE fii ogya mu wɔ bepɔw no so ne mo kae guabɔ da no nyinaa wɔ so. 11Na adaduanan awia ne anadwo no wiee du no, AWURADE de abopon abien, apam apon no, maa me, 12na AWURADE ka kyerɛɛ me sɛ: Sɔre sian fi ha ntɛm, na ɔman a wukoyii wɔn Misraim no di asɛmmɔne; wɔadan ntɛm afi ɔkwan a mehyɛɛ wɔn no so; wɔayɛ sika ohoni afa.
13Na AWURADE ka kyerɛɛ me sɛ: Mahu ɔman yi, na hwɛ, wɔyɛ ɔman a wɔn kɔn asen; 14gyaa me ma mensɛe wɔn, na mempopa wɔn din mimfi ɔsoro ase, na mede wo mɛyɛ ɔman a ɛyɛ den na ɛso sen wɔn.
15Ɛnna medan me ho mifii bepɔw no so misianee, na bepɔw no redɛw ogya, na apam apon abien no kurakura me nsam; 16na mihui, na hwɛ, moayɛ AWURADE mo Nyankopɔn bɔne ayɛ nantwi ba a wɔagu afa: Moaman ntɛm afi ɔkwan a AWURADE hyɛɛ mo no so. 17Ɛnna mefaa apon abien no metow fii me nsam gui, na mebobɔe wɔ mo anim. 18 Na mehwee AWURADE anim ase sɛ kan no, adaduanan awia ne anadwo, mannidi na mannom, mo bɔne a moyɛe nyinaa, sɛ moyɛɛ nea enye AWURADE ani so de hyɛɛ no abufuw no nti. 19 Na misuroo abufuw ne aboɔhyew a AWURADE anya mo ho na ɔde rebɛsɛe mo no. Na AWURADE tiee me saa bere no nso. 20Na AWURADE faa Aaron abufuw kɛse sɛ ɔrebɛsɛe no; na mepaa kyɛw memaa Aaron nso saa bere no. 21Na mefaa mo bɔne a moyɛe a ɛne nantwi ba no, na mede ogya mehyewee, na misiw meyam no muhumuhu kosii sɛ efei sɛ mfutuma, na metow ne mfutuma no guu asu a efi bepɔw no so sen no mu.
22 Na Tabera ne Masa ne Kibrot-hataawa nso muyii AWURADE abufuw. 23 Na AWURADE somaa mo fi Kades-barnea kae sɛ: Momforo nkɔfa asase a mede mama mo no, motew AWURADE mo Nyankopɔn anom asɛm no atua, na moannye no anni, na moantie ne nne. 24 AWURADE anim atuatewfo ne mo fi da a mihuu mo.
25 Na mehwee AWURADE anim ase adaduanan ne anadwo aduanan; na mehwee ase, efisɛ AWURADE aka sɛ ɔrebɛsɛe mo; 26na mepaa AWURADE kyɛw sɛ: AWURADE, nsɛe wo man ne w’agyapade a wode wo kɛseyɛ agye wɔn na wode nsa a ɛyɛ den ayi wɔn afi Misraim no. 27Kae wo nkoa Abraham, Isak ne Yakob; nnan w’ani nhwɛ ɔman yi asoɔden ne wɔn amumɔyɛ ne wɔn bɔne, 28 na asase a wuyii yɛn fii so no sofo anka sɛ: AWURADE antumi amfa wɔn ankɔ asase a ɔkaa wɔn ɛho asɛm no so, na ɔtan a ɔtan wɔn nti na ɔde wɔn fi kɔe sɛ okokunkum wɔn sare so. 29Na wɔyɛ wo man ne w’agyapade a wode wo tumi kɛse ne wo nsa a woateɛ ayi wɔn.",https://www.bible.com/bible/3440/DEU.9.RATB
DEUTERONOMIUM 10,"Abo apon no ho asɛm
1 Saa bere no na AWURADE ka kyerɛɛ me sɛ: Sinsen abopon abien sɛ kan de no na fa foro bra me nkyɛn bepɔw no so, na yɛ dua adaka; 2 na mɛkyerɛw nsɛm a ɛwɔ kan apon a wobobɔe no so no mahyɛ apon no so, na fa sie adaka no mu. 3Na meyɛɛ ɔkanto adaka, na misinsen abopon abien sɛ kan de no, na meforoo bepɔw no a mikura apon abien no wɔ me nsam. 4 Na ɔkyerɛw apon no so sɛ kan nkyerɛwee no, nsɛm du no a AWURADE fi ogya no mu ka kyerɛɛ mo, bepɔw no so guabɔ da no, na AWURADE de maa me. 5Na medan me ho misian mifii bepɔw no so, mede apon no mibesiee adaka a meyɛe no mu, na ɛwɔ hɔ sɛnea AWURADE hyɛɛ me no.
6 Na Israelfo tu fii Beerot-bene-yaakan kɔɔ Mosera. Ɛhɔ na Aaron wui na wosiee no wɔ hɔ, na ne ba Eleasar sii n’ananmu dii sɔfo. 7Efi hɔ na wotu kɔɔ Gudgoda, na wofi Gudgoda kɔɔ Yotba, asase a nsuten wɔ so. 8 Saa bere no na AWURADE yii Lewifo abusuakuw sɛ wɔnsoa AWURADE apam adaka no, na wonnyina AWURADE anim nsom no, na wɔmfa ne din nhyira, de abedu nnɛ da yi. 9Enti na Lewi annya kyɛfa ne agyapade ne nuanom mu; AWURADE ne n’agyapade, sɛnea AWURADE wo Nyankopɔn ka kyerɛɛ no no.
10 Na me de, migyinaa bepɔw no so sɛ kan no, adaduanan ne anadwo aduanan, na AWURADE tiee me saa bere no nso, na AWURADE ampɛ sɛ ɔsɛe wo. 11Na AWURADE ka kyerɛɛ me sɛ: Sɔre kodi ɔman no anim ma wontu nkɔ nkɔfa asase a mekaa wɔn agyanom ntam sɛ mede bɛma wɔn no.
Osetie ho kɔkɔbɔ
12 Na afei, Israel, dɛn na AWURADE wo Nyankopɔn repɛ wo nkyɛn sɛ gye sɛ wusuro AWURADE wo Nyankopɔn, na wonantew n’akwan nyinaa so, na wodɔ no, na wode wo koma nyinaa ne wo kra nyinaa som AWURADE wo Nyankopɔn, 13na wudi AWURADE mmara nsɛm ne n’ahyɛde a merehyɛ wo nnɛ yi so, na ayɛ wo yiye? 14Hwɛ, ɔsoro ne ɔsoro mu soro yɛ AWURADE wo Nyankopɔn dea, asase ne nea ɛwɔ mu nyinaa. 15 Nanso w’agyanom nko na AWURADE bata wɔn ho sɛ ɔbɛdɔ wɔn, na wapaw wɔn asefo a wodi wɔn akyi a ɛne mo, afi aman nyinaa mu, sɛ ɛte nnɛ yi. 16 Enti muntwitwa mo koma twetia, na munnsen mo kɔn bio. 17Na AWURADE mo Nyankopɔn yɛ anyame mu Nyankopɔn ne awurade mu Awurade, Onyankopɔn kɛse no, otumfo a ne ho yɛ hu a ɔnhwɛ nnipa anim na onnye adammude; 18obu atɛn ma ayisaa ne okunafo, na ɔdɔ ɔhɔho ma no aduan ne nkataho. 19 Enti monnɔ ahɔho, efisɛ moyɛɛ ahɔho Misraim asase so. 20AWURADE wo Nyankopɔn na suro no, ɔno na som no, na ne ho na bata, na ne din ho ntam na ka. 21Ɔno ne w’ayeyi, na ɔne wo Nyankopɔn a wayɛ nneɛma akɛse a ɛyɛ hu a w’ani ahu yi ama wo. 22 Akra aduɔsɔn na w’agyanom de sian kɔɔ Misraim, na afei AWURADE wo Nyankopɔn ayɛ wo dodow sɛ ɔsoro nsoromma.",https://www.bible.com/bible/3440/DEU.10.RATB
DEUTERONOMIUM 11,"Osetie ho kɔkɔbɔ
1Enti dɔ AWURADE wo Nyankopɔn, na hwɛ n’ahwɛde ne n’ahyɛde ne n’atemmude ne ne mmara nsɛm nna nyinaa. 2Na munhu nnɛ, na menne mo mma a wonnim na wɔanhu no, munhu AWURADE mo Nyankopɔn nteɛso, ne kɛseyɛ, ne nsa a ɛyɛ den ne ne basa a wateɛ mu, 3ne ne nsɛnkyerɛnne ne ne nneyɛe a ɔyɛe Misraim a ɔde yɛɛ Misraim hene Farao ne n’asase nyinaa, 4 ne nea ɔyɛɛ Misraim dɔm ne n’apɔnkɔ ne ne nteaseɛnam a wɔde retiw mo a ɔmaa Mmɛw-Po mu nsu bu faa wɔn so, na AWURADE sɛee wɔn, de abedu nnɛ da yi, 5ne nea ɔyɛɛ mo sare so besii sɛ muduu ha yi, 6 ne nea ɔyɛɛ Ruben ba Eliab mma Datan ne Abiram a asase buee n’anom menee wɔn ne wɔn afi ne wɔn ntamadan ne wɔn a wodii wɔn akyi nyinaa fii Israel nyinaa mfinimfini no; 7na mo ani ahu AWURADE nneyɛe akɛse a ɔyɛe no nyinaa.
8Enti munni mmara nsɛm a merehyɛ mo nnɛ yi nyinaa so, na mo ho ayɛ den, na moakɔ akɔfa asase a moretwam akɔ so akɔfa no, 9 na mo nna aware asase a AWURADE kaa mo agyanom ntam sɛ ɔde bɛma wɔn ne wɔn asefo no so, asase a ɛsen nufusu ne ɛwo no. 10Na asase a worekɔ akɔfa no nte sɛ Misraim asase a mufi so bae a wuguu w’aba na wode wo nan guguu so nsu sɛ ɛfan turo mu no; 11na asase a moretwam akɔ so akɔfa no yɛ mmepɔw ne abon asase a ɛnom ɔsoro su mu nsu, 12 asase a AWURADE wo Nyankopɔn hwɛ so daa yi, AWURADE wo Nyankopɔn ani wɔ so fi afe mfiase kosi afe awiei.
13 Na sɛ mutie me mmara nsɛm a mede merema mo nnɛ yi, na mode mo koma nyinaa bɛdɔ AWURADE mo Nyankopɔn na moasom no a, 14ɛnne mɛma mo asase so su atɔ ne bere mu, asusow ne adom, na woaboaboa w’aburow ne wo nsa ne wo ngo ano, 15na mɛma wo sare so aba wura ama w’afieboa, na woadidi amee. 16Monhwɛ mo ho yiye na wɔannaadaa mo koma, na moamman ankɔsom anyame foforo ansɔre wɔn, 17 na AWURADE abufuw annɛw anhyɛ mo, na wanto ɔsoro mu sɛ osu nntɔ na asase mmma ne nnɔbae, na moansɛe ntɛmso amfi asase pa a AWURADE de rema mo no so.
18 Enti momfa me nsɛm yi nsie mo koma ne mo kra mu, na fa yɛ nsɛnkyerɛnne kyekyere wo nsa, na ɛnyɛ w’aniwa ntam nkae ntamabamma; 19na momfa nkyerɛkyerɛ mo mma, na kasa ho w’afitena mu ne wo kwan so nantew mu, ne wo nna mu ne wo sɔre mu; 20na kyerɛw gu wo fi apongua ho ne w’aponkɛse so; 21na wo nna ne wo mma nna adɔɔso asase a AWURADE kaa w’agyanom ntam sɛ ɔde bɛma wɔn no so, sɛ ɔsoro a ɛkata asase so yi nna te. 22Na sɛ mubedi mmara nsɛm a merehyɛ mo yi so ayɛ, na mobɛdɔ AWURADE mo Nyankopɔn anantew n’akwan nyinaa so na moabata ne ho a, 23 ɛnne AWURADE betutu amanaman yi nyinaa afi mo anim, na moafa amanaman akɛse a wɔyɛ den sen mo. 24Baabiara a mo nan betia no bɛyɛ mo de, efi sare so ne Lebanon, efi asu no, asubɔnten Eufrate, ho kosi akyiri po no ano bɛyɛ mo asase. 25Obiara rentumi nnyina mo anim; AWURADE mo Nyankopɔn de mo ho hu ne mo ho suro begu asase a mobɛfa so nyinaa so, sɛnea ɔka kyerɛɛ mo no.
Nhyira ne nnome
26 Hwɛ, mede nhyira ne nnome meregu mo anim nnɛ: 27 Sɛ mutie AWURADE mo Nyankopɔn mmara nsɛm a merehyɛ mo nnɛ yi a, mubenya nhyira 28na sɛ moantie AWURADE mo Nyankopɔn mmara nsɛm na moman fi ɔkwan a merehyɛ mo nnɛ yi so kodi anyame foforo a munnim wɔn akyi a, nnome. 29 Na sɛ AWURADE wo Nyankopɔn de wo du asase a worekɔ so akɔfa no so a, ka nhyira no Gerisim bepɔw so ne nnome no nso Ebal bepɔw so. 30 So enni Yordan agya, owiatɔe kwan no akyi, Kanaanfo a wɔte Araba asase so, Gilgal ntentenso, More pɔw ho? 31Na morebetwa Yordan akɔ akɔfa asase a AWURADE mo Nyankopɔn de rema mo no, na mobɛfa atena so. 32Enti monhwɛ yiye na monyɛ ahyɛde ne atemmude a mede meresi mo anim nnɛ yi nyinaa.",https://www.bible.com/bible/3440/DEU.11.RATB
DEUTERONOMIUM 12,"Wɔnsɛe ahoni
1Eyinom ne ahyɛde ne atemmude a monhwɛ nyɛ asase a AWURADE w’agyanom Nyankopɔn de ma wo sɛ fa no so, nna a mode te asase so nyinaa. 2 Ɔsɛe na monsɛe faako a amanaman a morekotu wɔn no sonsom wɔn anyame hɔ no nyinaa, mmepɔw atenten so ne nkoko so ne dua momono biara ase; 3na munnwiriw wɔn afɔremuka, na mummubu wɔn abo adum, na momfa ogya nhyew wɔn Asera nnua, na mommobɔ wɔn anyame ahoni, na monsɛe wɔn din mfi hɔ.
Faako a wɔnsom Onyankopɔn
4Monnyɛ AWURADE mo Nyankopɔn sa, 5na mmom faako a AWURADE mo Nyankopɔn beyi mo mmusuakuw nyinaa mu sɛ ɔde ne din bɛto na watena no na monhwɛ, na ɛhɔ na monkɔ; 6na ɛhɔ na momfa mo hyew afɔre ne mo kum afɔre ne mo ntotoso du du ne mo nsam soma ade ne mo bɔhyɛ ade ne mo ayamye afɔre ne mo anantwi ne mo nguan mmakan nkɔ. 7Na ɛhɔ na munnidi, AWURADE mo Nyankopɔn anim, na mo ne mo afi ani nnye ade a mode mo nsa ka a AWURADE wo Nyankopɔn de ahyira wo no nyinaa mu. 8Monnyɛ sɛnea yɛreyɛ ɛha nnɛ yi a obiara yɛ nea ɛteɛ n’ani so no; 9na ɛde besi sesɛɛ munnya nnuu home ne agyapade a AWURADE wo Nyankopɔn de rema wo no mu ɛ. 10 Na sɛ munya twa Yordan kɔtena asase a AWURADE mo Nyankopɔn de rema mo sɛ munni so no so, na ɔma mo home fi mo atamfo a wɔatwa mo ho ahyia no nyinaa ho na motena ase dwoodwoo a, 11ɛnne faako a AWURADE mo Nyankopɔn beyi ama ne din atena hɔ no, ɛhɔ na momfa nea merehyɛ mo no nyinaa nkɔ: Mo hyew afɔre ne mo kum afɔre ne mo ntotoso du du, ne mo nsam soma afɔrebɔde ne mo bɔhyɛ ade a muyi a mode hyɛ AWURADE bɔ no nyinaa.
12 Na momma mo ani nnye AWURADE mo Nyankopɔn anim, mo ne mo mmammarima ne mo mmabea ne mo nkoa ne mo mfenaa ne Lewini a ɔwɔ mo kurow apon mu, efisɛ ɔno de, onni mo mu kyɛfa anaa agyapade. 13Hwɛ wo ho yiye na woammɔ wo hyew afɔre baabiara a wuhu, 14gye faako a AWURADE beyi wɔ wo mmusuakuw biako mu no, ɛhɔ na bɔ wo hyew afɔre, na yɛ nea merehyɛ wo nyinaa.
15 Nanso nam biara a ɛdɔ wo kra kɔn no, kum di, sɛ AWURADE wo Nyankopɔn ahyira wo no, wo nkurow nyinaa mu; nea ne ho ntew ne nea ne ho tew nni bi, sɛnea wodi ɔwansan ne ɔforote; 16 mogya no nko na munnni, munhwie ngu fam sɛ nsu. 17Nea ɛnsɛ sɛ wudi wo nkurow mu ne: W’aburow ne wo nsa ne wo ngo ntotoso du du, ne w’anantwi ne wo nguan mmakan, ne wo bɔhyɛ ade biara a woahyɛ ho bɔ, ne w’ayamyi afɔre ne wo nsam soma ade; 18 gye AWURADE wo Nyankopɔn anim, faako a AWURADE wo Nyankopɔn beyi no na di, wo ne wo babarima ne wo babea ne w’akoa ne w’afenaa, ne Lewini a ɔwɔ wo kurow apon mu, na ma w’ani nnye AWURADE wo Nyankopɔn anim, nea wode wo nsa ka nyinaa ho. 19 Hwɛ yiye na woannyaw Lewini, nna a wode te w’asase so nyinaa.
20Na sɛ AWURADE wo Nyankopɔn trɛw wo hye mu sɛnea waka akyerɛ wo no, na wuse medi nam, efisɛ ɛdɔ wo kra kɔn sɛ obedi nam a, di nam sɛnea wo kra kɔn dɔ. 21Sɛ faako a AWURADE wo Nyankopɔn beyi de ne din ato hɔ no ne wo ntam ware a, ɛnne kum w’anantwi ne wo nguan a AWURADE de ama wo no bi, sɛnea mehyɛɛ wo no, na di wɔ wo kurom, sɛnea wo kra kɔn dɔ; 22 sɛnea wodi ɔwansan ne ɔforote no, saa ara nso na di; nea ne ho ntew ne nea ne ho tew nyinaa nni. 23 Nanso hwɛ yiye na woanni mogya, efisɛ mogya ne ɔkra, na nni ɔkra nka nam no ho; 24nni, hwie gu fam sɛ nsu; 25nni, na ensi wo ne wo mma a wodi w’akyi yiye, sɛ woreyɛ nea ɛteɛ AWURADE ani so. 26Akronkronne a ɛsɛ sɛ wode ma ne wo bɔhyɛ ade na ma so kɔ faako a AWURADE bɛkyerɛ hɔ; 27 na fa nam ne mogya no bɔ wo hyew afɔre, AWURADE wo Nyankopɔn afɔremuka so, na wonhwie w’afɔre no mogya ngu AWURADE wo Nyankopɔn afɔremuka no so, na nam no de, di. 28Hwɛ na tie nsɛm a merehyɛ wo nyinaa na ensi wo ne wo mma a wodi w’akyi yiye daa, sɛ woreyɛ nea eye na ɛteɛ AWURADE wo Nyankopɔn ani so.
Wonnni ahoni akyi
29Sɛ AWURADE wo Nyankopɔn twitwa amanaman a worekɔ hɔ akotu wɔn no fi w’anim, na wutu wɔn tena wɔn asase so a, 30 hwɛ wo ho yiye na ɔsɛe a wɔasɛe wɔn afi w’anim no akyi no wɔn akyidi anyɛ wo afiri, na woammisa wɔn anyame akyi kwan sɛ: Amanaman yi sonsom wɔn anyame dɛn? Na me nso menyɛ sa. 31Nyɛ AWURADE wo Nyankopɔn sa, na AWURADE akyide a ɔtan nyinaa na wɔayɛ ama wɔn anyame, na wɔn mmammarima ne wɔn mmabea mpo, wɔde ogya hyew wɔn ma wɔn anyame. 32 Asɛm a merehyɛ mo nyinaa, monhwɛ nni so; mfa bi nka ho na nyi so bi.",https://www.bible.com/bible/3440/DEU.12.RATB
DEUTERONOMIUM 13,"Ahonisom ho kɔkɔbɔ
1Sɛ odiyifo anaa ɔdaesofo bi sɔre wo mu, na ɔma wo sɛnkyerɛnne anaa anwonwade bi, 2na sɛnkyerɛnne anaa anwonwade a ɔka kyerɛɛ wo no ba mu na ɔka sɛ: Ma yɛnkɔ nkodi anyame foforo a wunnim wɔn akyi nkɔsom wɔn, a, 3 ntie odiyifo anaa ɔdaesofo no nsɛm no, efisɛ AWURADE mo Nyankopɔn resɔ mo ahwɛ na wahu sɛ mode mo koma nyinaa ne mo kra nyinaa dɔ AWURADE mo Nyankopɔn anaa. 4AWURADE mo Nyankopɔn akyi na munni, na ɔno na munsuro no, na ne mmara nsɛm so na munni, na ne nne na muntie, na monsom no, na mommata ne ho. 5 Na odiyifo anaa ɔdaesofo no, munkum no, efisɛ wakasa sɛ momman mfi AWURADE mo Nyankopɔn a oyii mo fii Misraim asase so na ogyee mo fii nkoafi no ho de retwetwe wo afi ɔkwan a AWURADE wo Nyankopɔn ahyɛ wo sɛ nantew mu no so; na tu bɔne no fi wo mu.
6Sɛ wo nuammarima, wo na ba anaa wo babarima anaa wo babea anaa wo yere a ɔda wo kokom anaa w’adamfo a ɔte sɛ w’ankasa wo kra redaadaa wo kokoam sɛ: Ma yɛnkɔ nkɔsom anyame foforo a wo ne w’agyanom nnim wɔn, 7amanaman a wɔatwa wo ho ahyia a wɔbɛn wo anaasɛ wɔmmɛn wo fi asase ano kosi asase ano noho anyame bi a, 8mpene no na ntie no, na mma w’aniwa nnhu no mmɔbɔ, nanso nkyɛe no so na nhintaw no so, 9na okum na kum no, wo nsa na enni kan ntɔ no so sɛ worekum no, na ɛno akyi no ɔman no nyinaa nsa; 10na siw no abo ma onwu, efisɛ ɔhwehwɛ atwetwe wo afi AWURADE wo Nyankopɔn a oyii wo Misraim asase so fii nkoafi no ho; 11na Israel nyinaa ntie na wonsuro, na wɔankɔ so anni wo mu asɛmmɔne a ɛte sɛɛ.
12Sɛ wote wo nkurow a AWURADE wo Nyankopɔn de rema woatena mu no bi nka sɛ: 13Mmarima mmabusufo bi asɔre wo mu adaadaa wɔn nkurɔfo sɛ: Momma yɛnkɔ nkɔsom anyame foforo a munnim wɔn, a, 14ɛnne pɛ mu hwehwɛ mu na bisabisa mu yiye; na hwɛ, sɛ asɛm no wom ampa sɛ wɔayɛ saa akyide yi wɔ wo mu a, 15 okum na fa nkrante kum kurow no mufo; fa nkrante sɛe ɛno ne nea ɛwom nyinaa ne emu afieboa pasaa; 16na boaboa emu asade nyinaa ano gu abɔnten so, na fa ogya hyew kurow no ne emu asade no nyinaa sɛ afɔre mu ma AWURADE wo Nyankopɔn, na ɛnyɛ daa amamfo; wɔnnkyekyere bio. 17 Na mma abusude no bi nnka wo nsam; na AWURADE nnan mfi n’abufuhyew no ho, na onhu wo mmɔbɔ, na ne yam nhyehye no mma wo, na ɔmma wɔnnɔɔso sɛnea ɔkaa w’agyanom ntam no; 18sɛ wubetie AWURADE wo Nyankopɔn nne adi ne mmara nsɛm a merehyɛ wo nnɛ yi nyinaa so ayɛ nea ɛteɛ, AWURADE wo Nyankopɔn ani so a.",https://www.bible.com/bible/3440/DEU.13.RATB
DEUTERONOMIUM 14,"Mmoa a monni ne nea monnni
1 AWURADE mo Nyankopɔn mma ne mo, monnsesa mo ho nkamaa na mommmɔ tikwaw mmma owufo biara; 2na ɔman kronkron ne wo ma AWURADE wo Nyankopɔn, na wo na AWURADE ayi wo sɛ yɛ n’ahode man, asase so aman nyinaa mu.
3Nni akyide biara. 4Eyinom ne mmoa a munni: Nantwi, oguanten ne abirekyi; 5ɔforote ne adowa ne ɔwansan ne ewi ne ɔtwe ne ɛkoɔ ne abere. 6Na atɔteboa biara a ɔwɔ tɔte a emu apae, na ne tɔte mu apae nta abien, na opuw wesaw, mmoa mu no, ɔno na munni. 7Nanso eyinom de, munnni, wɔn a wopuw wesaw ne wɔn a wɔn tɔte mu apae koraa no mu: Yoma ne adanko ne atwaboa, efisɛ wopuw wesaw de, nanso wɔn tɔte mu mpae: Wɔn ho ntew mma mo; 8ne prako nso, efisɛ ne tɔte mu apae de, nanso ompuw nwesaw: Ne ho ntew mma mo. Munnni wɔn nam, na monnka wɔn afunu.
9Eyi ne nea munni, nea ɛwɔ nsum nyinaa: Nea ɛwɔ ntɛtɛw ne abon nyinaa munni; 10na biribiara a enni ntɛtɛw ne abon no, munnni: Ɛho ntew mma mo.
11Anomaa biara a ne ho tew no, munni. 12Na eyinom ne wɔn a munnni: Ɔkɔre ne ɔkɔrebia ne asu so kɔre, 13ne ɔkompete ne ɔsansa ne ɔkom ne n’ahorow, 14ne anene ahorow nyinaa, 15ne sohori ne patukɛse ne po so asomfena ne akoroma ne n’ahorow, 16patubiaa ne patukɛse ne bakanoma, 17ne pokupoku ne opete ne po so anene, 18ne asukɔnkɔn ne asukɔnkɔn ahorow ne asuakwaa ne ampan. 19Na ntuboa a wɔwea nyinaa ho ntew mma mo; munnni. 20Ntuboa a wɔn ho tew nyinaa, munni.
21 Munnni aboa funu; fa ma ɔhɔho a ɔwɔ wo kurow apon mu ma onni anaasɛ tɔn ma ɔnanani, efisɛ woyɛ ɔman kronkron ma AWURADE wo Nyankopɔn.
Nnoa aguammaa ne na nufu mu.
Ntotoso du du ho mmara
22 W’ade a wuduae nnɔbae a w’afuw ma daa afirihyia no, yi so ntotoso du du; 23 na AWURADE wo Nyankopɔn anim, faako a obeyi sɛ ne din ntena no na di w’aburow ne wo nsa ne wo ngo so ntotoso du du ne w’anantwi ne wo nguan mmakan, na woasua AWURADE wo Nyankopɔn suro nna nyinaa. 24Na sɛ AWURADE wo Nyankopɔn hyira wo na sɛ ɔkwan no ware a wuntumi nsoa, efisɛ faako a AWURADE wo Nyankopɔn ayi sɛ ɔde ne din bɛto hɔ no ne wo ntam ware a, 25ɛnne dan no sika, na kyekyere sika no kura, na sim kɔ faako a AWURADE wo Nyankopɔn ayi no. 26Na fa sika no tɔ ade biara a wo kra kɔn dɔ, nantwi ne oguan ne bobesa ne nsa biara a ɛyɛ den ne ade biara a wo kra pɛ, na di no hɔ, AWURADE wo Nyankopɔn anim, na ma wo ne wo fi ani nnye. 27 Na Lewini a ɔwɔ wo kurow apon mu no, nnyaw no, efisɛ onni kyɛfa ne agyapade biara sɛnea wo de wowɔ.
28 Mfe abiɛsa awiei no, yi w’afe no mu nnɔbae so ntotoso du du gugu wo nkurow apon mu, 29ma Lewini, efisɛ onni kyɛfa ne agyapade biara sɛnea wo de wowɔ, ne ɔhɔho ne ayisaa ne okunafo a wɔwɔ wo kurow apon mu mmra mmedi mmee, na AWURADE wo Nyankopɔn ahyira wo, wo nsa ano adwuma a woyɛ nyinaa mu.",https://www.bible.com/bible/3440/DEU.14.RATB
DEUTERONOMIUM 15,"Afe a ɛto so ason no ho mmara
1 Mfirihyia ason biara awiei no, fa biribi kyɛ. 2Na sɛ wɔnkyɛ ade no ni: Ɔdefɛmfo biara a ɔde biribi afɛm ne yɔnko mfa nkyɛ no; ɔnnhyɛ ne yɔnko ne ne nua sɛ ontua, efisɛ wɔapae no adekyɛ afe ama AWURADE. 3Ɔnanani de, hyɛ no ma ontua. Wo biribiara a ɛwɔ wo nua nkyɛn de, fa kyɛ no. 4Anka ɛnsɛ sɛ ohiani wɔ wo mu, efisɛ nhyira na AWURADE behyira wo asase a AWURADE wo Nyankopɔn de rema wo sɛ agyapade a kɔfa no so. 5Otie nko na tie AWURADE wo Nyankopɔn nne sɛ wobɛhwɛ ayɛ mmara nsɛm a merehyɛ wo nnɛ yi nyinaa. 6 Na AWURADE wo Nyankopɔn behyira wo sɛnea ɔka kyerɛɛ wo no, na wode afɛm amanaman pii, na wo de, worenkɔfɛm, na wubedi amanaman pii so, na wo de, wɔrenni wo so.
7 Sɛ wo nuanom mu biara dan wo mu hiani, wo kurow biara mu, asase a AWURADE wo Nyankopɔn de rema wo no so a, mpirim wo koma, na mmua wo nsa ano nhyɛ wo nua hiani; 8 na bue wo nsam ma no, na fɛm no nea ɛbɛso ne hia a ehia no no. 9Hwɛ yiye na wo komam amma ahuhusɛm bi sɛ: Afe a ɛto so asɔn, adekyɛ afe no abɛn: Na woannya wo nua hiani no ho ani bɔne sɛ woremma no hwee, na wanteɛm amfrɛ AWURADE anhyɛ wo, na annan wo bɔne. 10Yi wo yam ma no, na mma ɛnnyɛ wo koma ahi sɛ wobɛma no; na saa ade yi nti, AWURADE wo Nyankopɔn behyira wo, wo nnwuma nyinaa ne nea wode wo nsa bɛka nyinaa mu. 11 Na ohiani rempa w’asase so, enti na merehyɛ wo sɛ, bue wo nsam ma wo nua, wo brɛfo ne wo hiani a ɔwɔ w’asase so.
12 Sɛ wɔtɔn wo nua Hebrini, ɔbarima anaa ɔbea ma wo, na ɔsom wo mfirihyia asia a, afe a ɛto so ason no gya no kwan ma omfi wo nkyɛn mfa ne ho nkodi. 13Na sɛ woregya no kwan na wafa ne ho afi wo nkyɛn akodi a, mma ɔnnkɔ nsapan: 14Fa wo nguan, ne w’awiporowbea ade, ne wo nsa-kyi-amoa mu ade no bi kyɛ no; ade a AWURADE wo Nyankopɔn de ahyira wo no bi na fa ma no. 15 Na kae sɛ woyɛɛ akoa Misraim asase so, na AWURADE wo Nyankopɔn gyee wo; enti na nnɛ merehyɛ wo mmara yi. 16Na sɛ ɛba sɛ ɔka kyerɛ wo sɛ: Meremfi wo nkyɛn, na medɔ wo ne wo fi, efisɛ odi yiye wɔ wo nkyɛn a, 17ɛnne fa fitii fiti n’asom apongua ho na ɔnyɛ w’akoa daa; na w’afenaa nso yɛ no saa ara. 18Mma ɛnnyɛ wo den sɛ wubegya no kwan na wafa ne ho afi wo nkyɛn akodi, na ɔpaani akatua fa na ɔde asom wo mfirihyia asia; na AWURADE wo Nyankopɔn behyira wo nea woyɛ nyinaa mu.
19 W’anantwi ne wo nguan mmakan anini a wɔbɛwo no, yɛ wɔn kronkron ma AWURADE wo Nyankopɔn. Mfa wo nantwi abakan nyɛ adwuma, na ntwitwa wo nguan abakan ho; 20 AWURADE wo Nyankopɔn anim na di, daa afirihyia, faako a AWURADE beyi no, wo ne wo fi. 21 Na sɛ dɛm bi wɔ ne ho, ɔtɔ apakye anaasɛ n’ani afura, anaasɛ dɛmmɔne biara wɔ ne ho a, mfa no mmɔ AWURADE wo Nyankopɔn afɔre; 22 wo kurow apon mu na di, nea ne ho ntew ne nea ne ho tew nyinaa nni, sɛ wodi ɔwansan ne ɔforote; 23 ne mogya nko na nni, hwie gu fam sɛ nsu.",https://www.bible.com/bible/3440/DEU.15.RATB
DEUTERONOMIUM 16,"Afahyɛ horow no ho mmara
1 Hwɛ ɔsram Abib na di Twam ma AWURADE wo Nyankopɔn, efisɛ ɔsram Abib mu na AWURADE wo Nyankopɔn yii wo fii Misraim anadwo. 2Enti kum Twam afɔre no ma AWURADE wo Nyankopɔn, nguan ne anantwi, faako a AWURADE ayi sɛ ne din ntena hɔ no. 3Nni mmɔkaw nka ho; nnansɔn na di apiti, amanehunu abodoo, efisɛ ɔhare so na wufii Misraim asase so, na woakae wo Misraim asase so fi da no, wo nkwa nna nyinaa. 4Na mma wonnhu mmɔkaw wɔ wo nkyɛn, w’asase nyinaa so nnansɔn; nso mma nam a wokum da a edi kan anwummere no bi nnka nnkosi adekyee. 5Nkum Twam no wɔ nkurow a AWURADE wo Nyankopɔn de rema wo no mu biara mu, 6gye faako a AWURADE wo Nyankopɔn beyi sɛ ne din ntena hɔ no, ɛhɔ na kum Twam no anwummere a owia rekɔtɔ no, wo Misraim fi bere no mu; 7na ma ɛmmen na di wɔ faako a AWURADE wo Nyankopɔn bɛkyerɛ hɔ, na ade kye a, woasan akɔ wo ntamadan mu. 8Nnansia na di apiti, na da a ɛto so ason no nyɛ afahyɛ nhyiam mma AWURADE wo Nyankopɔn; nyɛ adwuma biara.
9Adapɛn ason na kan fa; da a wɔrefi ase de kantankrankyi ahyɛ awi mu no na fi kan adapɛn asɔn; 10na di adapɛn dapɔnna ma AWURADE wo Nyankopɔn bɔ wo nsam ayamye afɔre sɛnea AWURADE wo Nyankopɔn ahyira wo no; 11 na ma w’ani nnye AWURADE wo Nyankopɔn anim, wo ne wo babarima ne wo babea ne w’akoa ne w’afenaa ne Lewini a ɔwɔ wo nkurow mu ne ɔhɔho ne ayisaa ne okunafo a wɔwɔ mo mu, faako a AWURADE wo Nyankopɔn beyi sɛ ne din ntena hɔ no. 12 Na kae sɛ woyɛɛ akoa Misraim, na hwɛ na yɛ ahyɛde yi.
13Di asese nnapɔnna nnansɔn, bere a woaboaboa w’awiporowbea ne wo nsa-kyi-amoa mu ade ano no; 14 na ma w’ani nnye wo nnapɔnna no mu, wo ne wo babarima ne wo babea ne w’akoa ne w’afenaa ne Lewini ne ɔhɔho ne ayisaa ne okunafo a wɔwɔ wo nkurow mu. 15Nnansɔn na di dapɔnna no ma AWURADE wo Nyankopɔn faako a AWURADE ayi hɔ: Na AWURADE wo Nyankopɔn behyira wo, wo nnɔbae mu ne wo nsa ano adwuma nyinaa mu; enti ma w’ani nnye ara.
16Afirihyia biako mu mpɛn abiɛsa na wo mmarima nyinaa mmeyi wɔn ho adi AWURADE wo Nyankopɔn anim faako a ɔbɛkyerɛ hɔ: Apiti nnapɔnna, adapɛn dapɔnna ne asese nnapɔnna mu; na wɔmmfa nsapan mmmeyi wɔn ho adi, AWURADE anim; 17obiara mma nea ne nsa bɛso so, sɛnea AWURADE wo Nyankopɔn nhyira a ɔde ahyira wo no te.
Atemmufo ne atemmu ho asɛm
18 Sisi wo so atemmufo ne mpanyimfo, wo nkurow a AWURADE wo Nyankopɔn de rema wo sɛ wo mmusuakuw te no nyinaa mu, na wɔmfa atɛntrenee mmu ɔman no. 19 Nnan atemmu ani, nhwɛ nnipa anim na nnye adammude; na ademmude fura anyansafo aniwa, na ɛdan treneefo nsɛm ani butuw. 20Asɛntrenee, asɛntrenee akyi na di, na woanya nkwa, na woakɔfa asase a AWURADE wo Nyankopɔn de rema wo no.
21 Ntɛw nnua biara mfa nyɛ Asera nnua wɔ AWURADE wo Nyankopɔn afɔremuka a worebesi no ho; 22 na mfa ɔbo dum nsi hɔ mfa; na AWURADE wo Nyankopɔn akyide ne no.",https://www.bible.com/bible/3440/DEU.16.RATB
DEUTERONOMIUM 17,"Afɔrebɔde
1 Mfa nantwi anaa oguan a ne ho wɔ dɛm anaa adebɔne biara mmɔ afɔre mma AWURADE wo Nyankopɔn, efisɛ ɛyɛ AWURADE wo Nyankopɔn akyide.
2 Sɛ wohu wo mu, wo nkurow a ɔde rema wo no biara mu ɔbarima anaa ɔbea bi a ɔyɛ nea enye AWURADE wo Nyankopɔn ani so bu apam so, 3 na ɔkɔ kɔsom anyame foforo sɔre wɔn, anaa owia anaa ɔsram anaa ɔsoro asafo a mabra no mu biara, 4na wɔka kyerɛ wo na wote a, ɛnne pɛ mu yiye; na sɛ wuhu sɛ ɛyɛ nokware, na asɛm no wom sɛ wɔayɛ saa akyide yi wɔ Israel a, 5ɛnne fa ɔbarima anaa ɔbea a wodii saa asɛmmɔne yi fi adi kɔ wo kurow apon ho, ɔbarima oo, ɔbea oo, na siw wɔn abo ma wonwu. 6 Adansefo baanu anaa baasa anom asɛm so na wɔmfa nkum nea ɔsɛ owu; wɔmmfa ɔdansefo biako anom asɛm so nnkum no. 7Adansefo no nsa na engu no so kan nkum no, na ɛno akyi no ɔman no nyinaa nsa; na yi bɔne no fi wo mu.
8Sɛ asɛm bi a ɛho atemmu yɛ wo den si wɔ mogya ne mogya ntam, asɛm ne asɛm ntam, ne ɔbɔ ne ɔbɔ ntam, na ɛyɛ wo nkurow mu akasakasa nsɛm bi a, ɛnne sɔre kɔ faako a AWURADE wo Nyankopɔn bɛkyerɛ hɔ, 9 na kɔ asɔfo Lewifo ne ɔtemmufo a ɔwɔ so saa bere no nkyɛn kobisa, na wɔnkyerɛ wo atɛn a bu; 10na di asɛm a wɔbɛkyerɛ wo, faako a AWURADE bɛkyerɛ hɔ, no so, na hwɛ na yɛ sɛnea wɔbɛkyerɛ wo nyinaa: 11 Mmara a wɔbɛkyerɛ wo ne atemmu a wɔbɛka akyerɛ wo no so na di, mman mfi asɛm a wɔbɛkyerɛ wo no ho nkɔ nifa anaa benkum. 12Na onipa a obedi ahantansɛm na ɔrentie ɔsɔfo a ogyina hɔ som AWURADE wo Nyankopɔn anaa ɔtemmufo no, saa onipa no nwu; 13na yi bɔne no fi Israel, na ɔman no nyinaa nte na wonsuro, na wɔanni ahantansɛm bio.
Ɔhene paw ne n’asɛde
14 Sɛ wudu asase a AWURADE wo Nyankopɔn de rema wo no so na wofa tena so, na woka sɛ: Mesi me so hene sɛ amanaman a wɔatwa me ho ahyia no nyinaa a, 15fa nea AWURADE wo Nyankopɔn beyi no no si wo so hene; wo nuanom mu bi na fa no si wo so hene; mfa ɔnanani bi a ɔnyɛ wo nua nsi wo so. 16 Nanso ɔmmma n’apɔnkɔ nnnɔɔso, na ɔmmma ɔman no nnsan nnkɔ Misraim nkɔpɛ apɔnkɔ dodow; na AWURADE aka akyerɛ mo sɛ monnsan mmfa ɔkwan yi so bio. 17 Nanso ɔmmma ne yerenom nnnɔɔso, na ne koma amman; saa ara na ɔmmma ne dwetɛ ne sika nnnɔɔso pii.
18Na sɛ ɔte n’ahenni agua so a, ɔnhwɛ mmara yi nhoma a ɛda asɔfo ne Lewifo anim no so nkyerɛw bi mfa; 19na ɛntena ne nkyɛn, na ɔnkenkan mu, ne nkwa nna nyinaa, na wasua AWURADE ne Nyankopɔn suro, ne mmara yi mu nsɛm nyinaa ne ahyɛde yi hwɛ ne ɛsodi, 20 na ne koma amma ne ho so ansen ne nuanom, na wamman amfi mmara nsɛm no ho ankɔ nifa anaa benkum, na ama ne nna aware n’ahenni mu, ɔno ne ne mma, Israel mu.",https://www.bible.com/bible/3440/DEU.17.RATB
DEUTERONOMIUM 18,"Asɔfo ne Lewifo agyapade ne AWURADE
1 Wɔmmma asɔfo Lewifo, Lewi abusuakuw nyinaa nnnya kyɛfa ne agyapade biara Israel mu. Wobetumi adi AWURADE gya afɔre so ade no bi, ɛno nyɛ wɔn agyapade. 2Na wɔrennya agyapade wɔn nuanom mu; AWURADE ne wɔn agyapade, sɛnea ɔhyɛɛ wɔn bɔ no.
3Na eyi nyɛ asɔfo no kyɛfa a efi ɔman no nsam, mfi wɔn a wɔbɔ afɔre no nkyɛn, nantwi oo, oguan oo: Wɔmfa basa ne abogye ne ofuru mma ɔsɔfo no; 4w’aburow, wo nsa ne wo ngo mu adekan ne wo nguan ho nwi a wutwa kan no, fa ma no, 5efisɛ ɔno na AWURADE wo Nyankopɔn ayi no afi wo mmusuakuw nyinaa mu, sɛ onnyina nsom AWURADE din mu, ɔno ne ne mma, nna nyinaa.
6Na sɛ Lewini bi fi wo nkurow no biara mu, fi Israel mu baabiara a wakɔsoɛ hɔ, na ɔde ne pɛ nyinaa ba bɛtena faako a AWURADE bɛkyerɛ hɔ a, 7ɛnne ɔnsom AWURADE ne Nyankopɔn din mu sɛ ne nuanom Lewifo a wogyina AWURADE anim hɔ nyinaa yɛ no. 8Wonnya kyɛfa koro nni nka nea efi n’agyanom ade a wɔatɔn mu no ho.
Wɔnnyɛ amanaman akyide
9Sɛ wunya du asase a AWURADE wo Nyankopɔn de rema wo no so a, nsua amanaman no akyide no yɛ. 10 Mma wonnhu wo mu obi a ɔma ne babarima anaa ne babea fa ogya mu, ɔkɔmfo a ɔhyɛ abosonkɔm, ɔbayifo ne ɔdebisafo ne ntafowayifo, 11 ne kaberɛkyerefo ne samanfrɛfo ne osumanni ne nea obisa afunu, 12efisɛ AWURADE akyide ne wɔn a wɔyɛ eyinom nyinaa, na akyide yi nti na AWURADE wo Nyankopɔn retu wɔn afi w’anim yi. 13 Wo ne AWURADE wo Nyankopɔn ntena no mudi mu. 14Na amanaman yi a worekotu wɔn yi tie abayifo ne nkɔmhyɛfo, na wo de, AWURADE wo Nyankopɔn mmaa wo kwan sɛ yɛ no sa.
Wontie Odiyifo no
15 Odiyifo a ofi wo mu a ofi wo nuanom mu te sɛ me na AWURADE wo Nyankopɔn bɛma no so ama wo, ɔno na muntie no. 16 Sɛnea wubisaa AWURADE wo Nyankopɔn wɔ Horeb guabɔ da no sɛ: Mma mennte AWURADE me Nyankopɔn nne bio, na mma minnhu ogya kɛse yi bio, na manwu! 17 Na AWURADE ka kyerɛɛ me sɛ: Nea wɔaka no wɔaka no yiye: 18Mɛma odiyifo so mama wɔn wɔn nuanom mu sɛ wo; na mede me nsɛm mɛhyɛ n’anom, na waka nea mɛhyɛ no nyinaa akyerɛ wɔn; 19na obiara a ɔrentie me nsɛm a ɔbɛka me din mu no, me ara mebisa no ase.
20 Na odiyifo a ɔbɛma ne ho so aka asɛm bi, me din mu, a menhyɛɛ no sɛ ɔnka ne nea ɔbɛkasa anyame foforo din mu no, odiyifo ko no bewu. 21Na sɛ woka wo koma mu sɛ: Ɛbɛyɛ dɛn na yebehu asɛm a AWURADE nkae no? 22Sɛ odiyifo no kasa AWURADE din mu na asɛm no amma anaasɛ amma mu a, na AWURADE nkae ne no; ahokyerɛ na odiyifo no de kasae, nsuro no.",https://www.bible.com/bible/3440/DEU.18.RATB
DEUTERONOMIUM 19,"Guankɔbea nkurow
1 Sɛ AWURADE wo Nyankopɔn twitwa amanaman a AWURADE wo Nyankopɔn de wɔn asase rema wo no, na wutu wɔn tena wɔn nkurow ne wɔn adan mu a, 2 yiyi w’asase a AWURADE wo Nyankopɔn de rema wo sɛ fa no so nkurow abiɛsa fa. 3Siesie ɛhɔ kwan no fa, na kyɛ w’asase a AWURADE wo Nyankopɔn de rema wo sɛ di so no mu abiɛsa, na onipakumfo biara aguan akɔ hɔ.
4Na onipakumfo a onguan nkɔ hɔ na onnya nkwa no ho asɛm ni: Nea onnim na ɔbɔ ne yɔnko ade, nanso bere a atwam no ɔntan no, 5sɛ ebia, obi ne ne yɔnko kɔ kwae mu akɔtow nnua, na ne nsa ma abonnua so de retwa dua, na dade no hɔn fi ne dua mu bɔ ne yɔnko no ma owu a, ɛnne onguan nkɔ nkurow yi biako mu na onnya nkwa; 6na mogya ho werefo no amfa abufuhyew antiw onipakumfo no, na ɔkwan no ware nti, wankɔto no ankum no; nso na ɛnsɛ sɛ onipa no wu, efisɛ bere a atwam no na ɔntan ne yɔnko no. 7Enti na merehyɛ wo sɛ yiyi nkurow abiɛsa fa. 8Na sɛ AWURADE wo Nyankopɔn trɛw wo hye mu, sɛnea ɔkaa w’agyanom ntam no, na ɔde asase a ɔkae sɛ ɔde bɛma w’agyanom no nyinaa ma wo, 9na sɛ wudi mmara nsɛm a merehyɛ wo nnɛ yi nyinaa so yɛ, na wodɔ AWURADE wo Nyankopɔn na wonantew n’akwan so nna nyinaa a, ɛnne yiyi nkurow abiɛsa bio ka abiɛsa yi ho fa, 10na wɔanhwie mogya a bɔne nni mu angu w’asase a AWURADE wo Nyankopɔn de rema wo sɛ di so no so, na woanni mogya ho so.
11Na sɛ obi tan ne yɔnko, na ɔtɛw no, tow hyɛ no so, na ɔbɔ no ade ma owu, na oguan kɔ nkurow yi biako mu a, 12ɛnne ne kurom mpanyimfo nsoma mma wɔnkɔfa no mfi hɔ, na wɔmfa no nhyɛ mogya ho werefo no nsa, na onwu. 13Mma w’aniwa nnhu no mmɔbɔ, na yi mogya a edi bem ho afobu fi Israel, na ensi wo yiye.
14 Ntwiw wo yɔnko hye a tetefo atwa, w’agyapade a woanya mu, asase a AWURADE wo Nyankopɔn de rema wo sɛ fa no so.
Adansefo ho asɛm
15 Ɔdansefo biako nnsɔre nnhyɛ obi, amumɔyɛ biara anaa bɔne biara ho, bɔne biara a wɔyɛ mu: Adansefo baanu anaa baasa anom nsɛm so na asɛm biara nnyina.
16Sɛ ɔdansekurumfo bi sɔre hyɛ obi di no mfomso ho adanse a, 17 ɛnne nnipa baanu a ɔham da wɔn ntam no mmegyina AWURADE anim, asɔfo ne atemmufo a wɔwɔ hɔ saa bere no anim. 18Na atemmufo no mpɛɛpɛe mu yiye, na sɛ ɔdansefo no yɛ ɔdansekurumfo na wadi ne nua ho adansekurum a, 19ɛnne monyɛ no sɛnea osusuwii sɛ anka ɔbɛyɛ ne nua no; na yi bɔne no fi wo mu, 20na wɔn a aka no nte na wonsuro, na wɔankɔ so anni asɛmmɔne a ɛte sɛɛ wɔ wo mu bio. 21 Na mma w’aniwa nnhu mmɔbɔ; ɔkra nsi ɔkra ananmu, aniwa nsi aniwa ananmu, ɛse nsi ɛse ananmu, nsa nsi nsa ananmu, ɛnan nsi ɛnan ananmu.",https://www.bible.com/bible/3440/DEU.19.RATB
DEUTERONOMIUM 20,"Ɔsatu ho mmara
1Sɛ wutu sa ne w’atamfo akɔko na wuhu apɔnkɔ ne nteaseɛnam ne ɔman a wɔdɔɔso sen wo a, nsuro wɔn, efisɛ AWURADE wo Nyankopɔn a ɔde wo fi Misraim asase so bae no ka wo ho. 2Na sɛ mobɛn dɔm no a, ɔsɔfo no ntwiw mmɛkasa nkyerɛ ɔman no, 3na ɔnka nkyerɛ wɔn sɛ: Israel, tie, morebɛn dɔm nnɛ ne mo atamfo akɔko, mommma mo koma nntutu, munnsuro na mo ho mmpopo, na mommma wɔn ho nnyɛ mo hu, 4efisɛ AWURADE mo Nyankopɔn ne mo na ɛnam ne mo atamfo rekɔko ama mo na wagye mo.
5 Na ahwɛfo no nkasa nkyerɛ ɔman no sɛ: Onii ko a wasi dan foforo na onnuruu mu afiforo no, ɔnsan nkɔ ne fi, na wantɔ ɔko mu na obi ankoduru mu. 6 Na onii ko a watɛw bobeturo na onnya nyii ano no, ɔnsan nkɔ ne fi, na wantɔ ɔko mu, na obi anyi ano.
7 Na onii ko a wagye ɔbea bi aware na onnya nhyiaa no no, ɔnsan nkɔ ne fi, na wantɔ ɔko mu na obi anhyia no. 8 Na ahwɛfo no nkɔ so nkasa nkyerɛ ɔman no sɛ: Onii ko a osuro na ne koma tutu no, ɔnsan nkɔ ne fi, na wamma ne nuanom koma annan sɛ ne de. 9Na sɛ ahwɛfo no wie ɔman no kasakyerɛ a, wɔmfa asafohene nsisi ɔman no ti.
10 Sɛ wobɛn kurow bi ne no rekɔko a, ka asomdwoesɛm kyerɛ no. 11Na sɛ obua wo asomdwoe so na ohiɛ wo a, ɔman a wobehu wɔn hɔ no nyi tow mma wo nsom wo. 12Na sɛ wɔne wo anni asomdwoesɛm na wɔne wo ko a, ɛnne tua kurow no; 13 na sɛ AWURADE wo Nyankopɔn de hyɛ wo nsa a, fa nkrante kunkum emu mmarima nyinaa, 14nanso mmea ne mmofra ne afieboa ne nea ɛwɔ kurow no mu nyinaa, emu asade nyinaa de, fom fa, na di w’atamfo asade a AWURADE wo Nyankopɔn de ama wo no. 15Saa na yɛ nkurow a ɛne wo ntam kwan ware pii a ɛnyɛ amanaman yi nkurow bi no. 16 Na amanaman yi nkurow a AWURADE wo Nyankopɔn de rema wo sɛ di so no mu de, mma biribiara a ɛhome nnnya nkwa, 17 na sɛe wɔn pasaa: Hetifo ne Amorifo, Kanaanfo ne Perisifo, Hewifo ne Yebusifo, sɛnea AWURADE wo Nyankopɔn hyɛɛ wo no. 18Na wɔankyerɛ mo wɔn akyide a wɔyɛ ma wɔn anyame no nyinaa bi yɛ, na moanyɛ AWURADE mo Nyankopɔn bɔne.
19Sɛ wutua kurow bi nna pii ne no reko afa a, mfa akuma nsɛe ho nnua, na ɛso aba bi na di, na ntow ngu: So afuw mu dua yɛ onipa na woatua no? 20Nanso nnua a wunim sɛ ɛnyɛ nnua a wodi no de, sɛe no na twa fa yɛ kurow a ɛne wo di ako no ho ntuaban kosi sɛ wobɛbrɛ no ase.",https://www.bible.com/bible/3440/DEU.20.RATB
DEUTERONOMIUM 21,"Esum ase awudi
1Sɛ wuhu obi a wɔakum no da wuram, asase a AWURADE wo Nyankopɔn de rema wo sɛ fa no so, na wunnim nea okum no a, 2ɛnne wo mpanyimfo ne w’atemmufo mfi adi nkosusuw nkodu nkurow a ɛdeda nea wɔakum no no ho no so; 3na kurow a ɛbɛn nea wɔakum no no ho no, saa kurow no mu mpanyimfo mfa nantwiforo a wɔmfaa no nyɛɛ adwuma na ɔntwee kɔndua pɛn, 4na kurow no mu mpanyimfo no mfa nantwiforo no nsian nkɔ subon a nsu sen wom a wɔnnɔwee na wonnuaa mu ade da mu, na wommu nantwiforo no kɔn mu wɔ osubon no mu. 5 Na Lewi mma asɔfo no ntwiw mmra, efisɛ wɔn na AWURADE wo Nyankopɔn ayi wɔn sɛ wɔnsom na wonhyira, AWURADE din mu, na wɔn anom asɛm so na wɔmfa nni akasakasa ne ɔboro ho asɛm biara; 6 na kurow a ɛbɛn nea wɔakum no no mu mpanyimfo no nyinaa nhohoro wɔn nsa ngu nantwiforo a wɔabu ne kɔn mu osubon no mu no so, 7na wɔmma wɔn nne so nka sɛ: Ɛnyɛ yɛn nsa na ehwiee mogya yi gui, na yɛn aniwa anhu; 8AWURADE, fa firi wo man Israel a woagye wɔn no, na mfa mogya a edi bem ho afobu ngu wo man Israel so; na fa mogya ho bɔne yi firi wɔn. 9 Na wo de, yi mogya a edi bem ho afobu fi wo mu, na yɛ nea ɛteɛ AWURADE ani so.
10Sɛ wutu sa ne w’atamfo rekɔko, na AWURADE wo Nyankopɔn de wɔn ahyɛ wo nsa, na wofa wɔn mu nnommum, 11na wuhu nnommum no mu ɔbaabere bi, na wopɛ no afa no ayɛ wo yere a, 12ɛnne fa no bra wo fi, na onyi ne ti, na ommubu n’awerɛw, 13na onyi ne dommum atade mfi ne ho, na ɔntena wo fi nnyam n’agya ne ne na ɔsram mu, na ɛno akyi no woakɔ ne ho aware no na wayɛ wo ɔyere. 14Na sɛ ɛba sɛ wompɛ no bio a, ma ɔmfa ne ho nkodi sɛnea ɔpɛ, na ɔtɔn de, ntɔn no nnye sika, wo ne no nnni no sɛ afenaa, efisɛ woagurow no.
15 Sɛ ɔbarima bi wɔ yerenom baanu, na ɔdɔ obiako, na ɔnnɔ obiako, na nea ɔdɔ no no ne nea ɔnnɔ no no wowo mma ma no, na abakan no ne nea ɔnnɔ no no ba a, 16ɛnne da a ɔkyɛ n’ade mu ma ne mma no, ɔmmfa nea ɔdɔ no no ba nnyɛ abakan nnni nea ɔnnɔ no no ba a ɔyɛ abakan no anim; 17 na ommu nea ɔnnɔ no no ba no abakan mma no nea ɔwɔ nyinaa mu abupɛn abien; na ɔne n’ahoɔden asefi, abakan dibea yɛ ne dea.
18Sɛ obi wɔ ɔba ɔsoɔdenfo ne otuatewfo a ontie n’agya ne ne na asɛm, na wɔteɛ no so na ontie wɔn a, 19ɛnne n’agya ne ne na nkyere no mfa no mfi adi nkɔ ne kurom mpanyimfo nkyɛn, kurow no pon ano, 20na wɔnka nkyerɛ ne kurow no mu mpanyimfo no sɛ: Yɛn ba yi yɛ ɔsoɔdenfo ne otuatewfo, ontie yɛn asɛm, ɔyɛ ohohwini ne sabofo. 21 Na ne kurow no mu mmarima nyinaa nsiw no abo mma ɔntɔ; na yi bɔne no fi wo mu na Israel nyinaa nte na wonsuro.
22Na sɛ obi yɛ bɔne a ɛsɛ okum na wokum no de no sɛn dua bi so a, 23 ne funu no nntena dua no so anadwo, osie na sie no da no ara; na nea wɔasɛn no no yɛ Onyankopɔn nnome, na woangu w’asase a AWURADE wo Nyankopɔn de rema wo sɛ di so no ho fi.",https://www.bible.com/bible/3440/DEU.21.RATB
DEUTERONOMIUM 22,"1 Nhwɛ wo nua nantwi anaa ne guanten sɛ wɔrefom kwan, na ntwe wo ho mfi wɔn ho; fa wɔn san brɛ wo nua. 2Na sɛ wo nua no mmɛn wo anaa wunnim no a, ɛnne fa no bra wo fi na ɔntena wo nkyɛn nkosi sɛ wo nua no bɛhwehwɛ no na woadan no ama no. 3Na saa nso na yɛ n’afurum, na saa nso na yɛ ne ntama, na saa nso na yɛ wo nua ade biara a ayera a wubehu; ntwe wo ho mfi ho. 4Nhwɛ wo nua afurum anaa ne nantwi sɛ wɔahwe ase ɔkwan mu, na ntwe wo ho mfi wɔn ho; boa no ma ɔmma wɔn so.
5Ɔbea nnhyɛ ɔbarima ade, na ɔbarima nso mmfura ɔbea ntama, efisɛ wɔn a wɔyɛ eyi nyinaa yɛ AWURADE wo Nyankopɔn akyide.
6Sɛ anomaa berebuw befi w’anim ɔkwan mu, dua biara so anaa ɛfam, mma oo, nkesua oo, na ɛna no butuw mma no anaa nkesua no so a, nkyere ɛna no mpae mma no so; 7 na ma ɛna no nkɔ, na fa mma no, na asi wo yiye na wɔama wo nna aware.
8Sɛ wusi dan foforo a, gye wo dan no atifi ban, na obi amfi hɔ anhwe ase, na woamfa mogya ho asodi amma wo dan no so.
9 Mfa ade horow abien nnua wo bobeturo mu, na woanyɛ w’adua a wuduae no ne bobeturo no mu nnɔbae nyinaa kronkron prɛko. 10Mfa nantwi ne afurum mmɔ mu mfɛtɛw. 11 Mfura ntama a wɔde kuntu ne asaawa afra anwene.
12 Yɛ wo ntama a wode kata wo so ahinanan so nnwow.
Ɔyere nsopa
13Sɛ obi ware yere na ɔkɔ ne ho, na ɔmpɛ no bio, 14na ɔde animguasesɛm to no so na ɔbɔ no dimmɔne sɛ: Maware ɔbea yi na mekɔɔ ne ho no, manto no ɔbaabun, a, 15ɛnne abofra no n’agya ne ne na mfa abofra no baabunyɛ sɛnkyerɛnne mfi mmra kurow no mu mpanyimfo nkyɛn wɔ kurow no pon ano, 16na abofra no n’agya nka nkyerɛ mpanyimfo no sɛ: Mede me ba mama ɔbarima yi aware, nso ɔmpɛ no bio, 17na hwɛ, ɔde animguasesɛm ato no so sɛ: Manto wo ba no ɔbaabun; nso me ba no baabunyɛ ade ni. Na wɔntrɛw ntama no mu kurow no mu mpanyimfo no anim. 18Na kurom hɔ mpanyimfo no mfa ɔbarima no ntwe n’aso, 19 na wonnye no dwetɛ nnwetɛbona ɔha mfa mma ababaa no agya, efisɛ wabɔ Israel mu baabun dimmɔne; na ɔnyɛ ne yere, na ɔnnko no ne nna nyinaa mu.
20Na sɛ asɛm yi yɛ nokwasɛm na wɔanhu abofra no ɔbaabun a, 21 ɛnne wonyi ababaa no mmra n’agya fi abobow ano, na ne kurom mmarima nsiw no abo mma onwu, efisɛ wayɛ nkwaseade Israel mu sɛ wabɔ aguaman n’agya fi; na yi bɔne no fi wo mu.
22 Sɛ wohu ɔbarima bi sɛ ɔne ɔbea a ɔyɛ obi yere da a, ɛnne wɔn baanu no nwu, ɔbarima a ɔne ɔbea no dae no ne ɔbea no; na yi bɔne no fi Israel.
23Sɛ wɔde abofra a ɔyɛ ɔbaabun ma ɔbarima bi aware, na ɔbarima bi hu no kurow mu na ɔne no da a, 24ɛnne momfa wɔn baanu no mfi adi nkɔ kurow no abobow ano, na munsiw wɔn abo mma wonwuwu: Ababaa no, sɛ ɔwɔ kurow mu na wanteɛm, ne ɔbarima no, sɛ wabrɛ ne yɔnko yere ase nti; na yi bɔne no fi wo mu.
25Na sɛ ɔbarima bi hu ababaa a wɔagye no aware wɔ wuram, na ɔbarima no kyere no ne no da a, ɛnne ɔbarima a ɔne no dae no nko na onwu, 26na ababaa no de, nyɛ no hwee, bɔne a ɛsɛ owu nni ababaa no so, efisɛ sɛnea onipa sɔre hyɛ ne yɔnko kum no no, saa na asɛm yi te; 27efisɛ wuram na ohuu no, na ababaa a wɔagye no aware no teɛɛm, na obi a obegye no nni hɔ.
28Sɛ ɔbarima bi hu abofra a ɔyɛ ɔbaabun a wɔmfaa no mmaa aware na ɔkyere no ne no da na wohu no a, 29 ɛnne ɔbarima a ɔne no dae no mma ababaa no agya dwetɛ nnwetɛbona aduonum, na ɔnyɛ ne yere sɛ ɔbrɛɛ no ase nti; na ɔnnko no ne nna nyinaa. 30 Ɔbarima bi nnware n’agya yere, na onnyi ɔbea a ɔyɛ n’agya de adagyaw so.",https://www.bible.com/bible/3440/DEU.22.RATB
DEUTERONOMIUM 23,"Nea ɔmfata sɛ ɔba AWURADE bagua mu
1Nea wɔapɛtɛw ne hwea ne nea ne barima atwa no mmma AWURADE bagua mu. 2Aguaman ba bi mmma AWURADE bagua mu; n’awo ntoatoaso a ɛto so du po mmma AWURADE bagua mu.
3Amonni anaa Moabni mmma AWURADE bagua mu; wɔn awo ntoatoaso a ɛto so du po mmma AWURADE bagua mu da, 4 efisɛ wɔamfa aduan ne nsu ammehyia mo ɔkwan mu, bere a mufi Misraim reba no, ne sɛ wɔkɔbɔɔ Beor ba Bileam a ofi Petor wɔ Mesopotamia paa sɛ ɔmmɛdome wo nti. 5Na AWURADE wo Nyankopɔn ampɛ sɛ otie Bileam, na AWURADE wo Nyankopɔn dan nnome no nhyira maa wo, efisɛ AWURADE wo Nyankopɔn dɔ wo. 6Nhwehwɛ wɔn asomdwoe ne wɔn papa da, wo nna nyinaa.
7 Nkyi Edomni, efisɛ ɔyɛ wo nua. Nkyi Misraimni, efisɛ woakɔyɛ n’asase so hɔho. 8Mma a wɔbɛwo ama wɔn no awo ntoatoaso a ɛto so abiɛsa mmra AWURADE bagua mu.
Ɛdɔm ahotew
9Sɛ wufi kɔbɔ w’atamfo so nsra a, hwɛ wo ho yiye adebɔne nyinaa ho.
10 Sɛ ɔbarima bi wɔ wo mu a ne ho ntew, nea ɛyɛɛ no anadwo ho a, ɛnne omfi nkɔ nsra no akyi, ɔmmma nsra no mu. 11Na ɛrekɔ anwummere no, ɔmfa nsu nguare, na sɛ owia kɔtɔ a, ɔmmra nsra no mu.
12Na yɛ baabi, nsra no akyi fa, na woafi adi akɔ hɔ; 13na nya ɔsosɔw wɔ w’ade mu, na sɛ wokɔkotow nsra no akyi hɔ a, wode afunu akotow so, na woakata nea afi wo mu no so. 14 Efisɛ AWURADE wo Nyankopɔn nam wo nsra mu sɛ ɔregye wo, na ɔde w’atamfo ahyɛ wo nsa; enti ma wo nsra mu nyɛ kronkron, na wanhu wo mu aniwude bi, na wannan amfi w’akyi.
15Mfa akoa a wafi ne wura nkyɛn abɛdɔm wo nhyɛ ne wura nsa; 16 ɔntena wo nkyɛn wɔ mo mu, wo nkurow mu biako a ɔbɛfa a eye ma no mu; nhyɛ no so.
17 Israel mmabea mu biara nnnan aguaman, na Israel babarima biara nnnan aguaman. 18 Mfa ɔbea guamanfo apɛde anaa ɔkraman (ɔbarima oguamanfo) apaade mma AWURADE wo Nyankopɔn fi wo bɔhyɛ biara mu, na n’abien no yɛ AWURADE wo Nyankopɔn akyide.
Mfɛntom, bɔhyɛ ne tɔsofa ho mmara
19 Nnye wo nua sika ho mfɛntom, anaa aduan ho mfɛntom, anaa biribiara a wogye ɛho mfɛntom ho mfɛntom. 20Ɔnanani nkyɛn na gye mfɛntom, na wo nua de, nnye no hɔ bi, na AWURADE wo Nyankopɔn nhyira wo nea wode wo nsa bɛka nyinaa mu, asase a worekɔ akɔfa no so.
21 Sɛ wohyɛ AWURADE wo Nyankopɔn bɔ a, nnodow ne tua ho, efisɛ AWURADE wo Nyankopɔn bɛhwehwɛ wɔ wo hɔ, na adan wo bɔne. 22Nanso woanhyɛ bɔ no koraa de a, ɛnyɛ bɔne mma wo. 23Nea afi w’ano no, di so na yɛ, sɛnea wufi wo pɛ mu de w’ano ahyɛ AWURADE wo Nyankopɔn bɔ no.
24Sɛ wudu wo yɔnko bobeturo mu a, di aba no bi sɛnea wopɛ mee, na mfa bi ngu w’ade mu. 25 Sɛ wudu wo yɔnko awi a egyina hɔ mu a, fa wo nsa pompan mmɛtem no bi, na mma kantankrankyi so wɔ wo yɔnko awi so.",https://www.bible.com/bible/3440/DEU.23.RATB
DEUTERONOMIUM 24,"Aware ne awaregyae ho mmara
1 Sɛ ɔbarima bi ware yere, na ɛba sɛ onnya n’ani so anuonyam, efisɛ wahu ne ho aniwude bi a, ɛnne ɔnkyerɛw ɔko nhoma mma no na ɔmfa nhyɛ ne nsa, na onnya no kwan mfi ne fi. 2Na sɛ ofi ne fi kɔ na ɔkɔware ɔbarima bi, 3na okunu foforo no nso mpɛ no, na ɔkyerɛw ɔko nhoma ma no de hyɛ ne nsa na ogya no kwan fi ne fi, anaasɛ okunu a ɔwaree no akyiri no wu a, 4ɛnne ne kan kunu a ogyaa no kwan no nnsan mmmɛware no bio, ne ho fi gu no akyi, efisɛ ɛno yɛ AWURADE anim akyide, na mfa bɔne ngu asase a AWURADE wo Nyankopɔn de rema wo sɛ di so no so.
5 Sɛ ɔbarima bi ware yere foforo a, ɔnnkɔ ɔsa, na wɔmmfa adwuma biara nnto no so; na ɔnne ne ho mma ne fi afirihyia, na ɔne ne yere a ɔwaree no no ani nnye.
6Obi nnnye owiyammo ne ne ba awowa; na onii no regye nkwa awowa.
7 Sɛ wohu obi a owia ne nuanom Israelfo mu nipa bi na odi no nya anaasɛ ɔtɔn no a, ɛnne owifo no nwu, na yi bɔne no fi wo mu.
8 Hwɛ yiye kwata yare ho, na woahwɛ ayɛ sɛ asɔfo Lewifo no bɛkyerɛ mo no nyinaa pɛpɛɛpɛ; sɛnea mehyɛɛ wɔn no, saa na monhwɛ nyɛ. 9 Kae nea AWURADE wo Nyankopɔn yɛɛ Miriam ɔkwan so, bere a mufi Misraim reba no.
10Sɛ wode biribi fɛm wo yɔnko a, nhyɛn ne dan mu nkogye n’awowa; 11adiwo na gyina, na onipa a wofɛm no ade no mfa awowa no mmrɛ wo wɔ adiwo. 12Na sɛ ɔyɛ onipa a odi hia a, mfa n’awowa no nna; 13 owia kɔtɔ a, dan awowa no kɔma no, na ɔmfa ne ntama nna, na onhyira wo, na ɛnyɛ wo trenee AWURADE wo Nyankopɔn anim.
14 Nhyɛ ɔpaani, ɔbrɛfo ne ohiani a ofi wo nuanom anaa ahɔho a wɔwɔ w’asase so, wo nkurow mu no mu so. 15Da a ɔyɛ adwuma no ara na ma no n’apaade, na mma owia nnkɔtɔ so, efisɛ odi hia, na ɔde n’ani ato so; na wansu amfrɛ AWURADE anhyɛ wo, na annan wo bɔne.
16 Wonnkum agyanom mmpae mma so, na wonnkum mma mmpae agyanom so; onipa ankasa bɔne nti na wonkum no.
17 Nkyea ɔhɔho anaa ayisaa atɛn, na nnye okunafo atade awowa. 18 Na kae sɛ woyɛɛ akoa Misraim, na AWURADE wo Nyankopɔn gyee wo fii hɔ; enti na merehyɛ wo sɛ di asɛm yi so.
19 Sɛ wutwa w’aduan w’afuw mu na wo werɛ fi afi bi afuw mu hɔ a, nsan nkɔfa; na ɛnyɛ ɔhɔho, ayisaa ne okunafo de, na AWURADE wo Nyankopɔn ahyira wo, wo nsa ano adwuma nyinaa mu. 20Sɛ woporow wo ngodua a, nsan nkɔtwee so; ma ɛnyɛ ɔhɔho, ayisaa ne okunafo de. 21Sɛ wotew wo bobeturo mu aba a, nsan nkodi so mpɛpɛwa; ma ɛnyɛ ɔhɔho, ayisaa ne okunafo de. 22Na kae sɛ woyɛɛ akoa Misraim asase so; enti na merehyɛ wo sɛ di asɛm yi so.",https://www.bible.com/bible/3440/DEU.24.RATB
DEUTERONOMIUM 25,"1Sɛ ɔham ba mmarima ntam a, wɔmmra asɛnnii, na wommu wɔn atɛn, na wommu ɔtreneeni bem, na wommu ɔbɔnefo fɔ. 2Na sɛ ɔbɔnefo no di ɔhwe a, ɔtemmufo no mma ɔnna fam, na wɔnhwe no wɔ n’anim, dodow a ɛsɛ ne bɔne no. 3 Mmaa aduanan na wɔnka no, ɛnntena so, na wantena so anhwe no mmaa pii ansen eyi, na wo nua annan w’ani so ɔhohorani.
4 Nkata nantwi a ɔporow awi ano.
5 Sɛ anuanom tena faako na wɔn mu biako wu na onni ba a, owufo no yere nnkɔ baabi nnkɔware ɔhɔho; ne kunu ne nua nkɔ ne ho nware no, na ɔnyɛ okunu nua asɛde mma no. 6Na abakan a ɔbea no bɛwo no no, wɔmfa ne nua a owui no din nto no, na ne din ampopa amfi Israel. 7Na sɛ ɔbarima no mpɛ sɛ ɔware ne nua yere no a, ɛnne ne nua yere no nkɔ kurow pon ano mpanyimfo nkyɛn nkɔka sɛ: Me kunu ne nua mpɛ sɛ ɔma ne nua din tena Israel, ɔmpɛ sɛ ɔyɛ me okunu nua asɛde. 8Na ne kurom mpanyimfo no mfrɛ no nkasa nkyerɛ no; na sɛ ogyina hɔ ka sɛ: Mempɛ sɛ meware no, a, 9ɛnne ne nua yere no ntwiw mmɛn no mpanyimfo no anim, na ɔnsan ne nan mpaboa, na onhinam n’ani so ntasu nka sɛ: Saa na wɔnyɛ ɔbarima a ɔmpɛ sɛ osiesie ne nua fi. 10Na wɔmfrɛ ne fi Israel mu sɛ: Nea ne mpaboa asan no fi.
11Sɛ mmarima reko, obi ne ne nua, na obiako yere twiw bɛn sɛ ɔrebegye ne kunu afi nea ɔrehwe no no nsam, na ɔteɛ ne nsa so ne barima mu a, 12ɛnne twa ne nsa, mma w’ani nnhu no mmɔbɔ.
13 Nnya abrammo horow abien, kɛse ne ketewa, wɔ wo fotow mu. 14Nnya olonka ahorow abien, kɛse ne ketewa, wɔ wo fi. 15Nya abrammokwanmu a ɛteɛ, nya olonka a edu na ɛteɛ, na wo nna aware asase a AWURADE wo Nyankopɔn de rema wo no so. 16 Na AWURADE wo Nyankopɔn akyide ne wɔn a wɔyɛ eyinom nyinaa, wɔn a wotwa nkontompo nyinaa.
Wɔmpopa Amalek nkae
17 Kae nea Amalek yɛɛ wo ɔkwan so bere a mufi Misraim reba no: 18Sɛnea ɔbɛtoaa wo ɔkwan mu, bere a woatɔ piti na woabrɛ, na otwaa wɔn a aka w’akyi no nyinaa gui wɔ w’akyi, na wansuro Onyankopɔn. 19 Enti sɛ AWURADE wo Nyankopɔn ma wo ɔhome fi w’atamfo a wɔatwa wo ho ahyia nyinaa nsam, asase a AWURADE wo Nyankopɔn de rema wo sɛ fa tena so no so a, popa Amalek nkae fi ɔsoro ase; mma wo werɛ mmfi.",https://www.bible.com/bible/3440/DEU.25.RATB
DEUTERONOMIUM 26,"Aduankan afɔre
1Na sɛ wunya du asase a AWURADE wo Nyankopɔn de rema wo sɛ di so no so na wofa tena so a, 2 fa asase no so adua a wubenya w’asase a AWURADE wo Nyankopɔn de rema wo no so no nyinaa aduankan no bi gu kyerɛnkyɛ mu, na fa kɔ faako a AWURADE wo Nyankopɔn bɛkyerɛ sɛ ne din ntena hɔ no, 3na kɔ ɔsɔfo a ɔwɔ so saa bere no nkyɛn kɔka kyerɛ no sɛ: Mepae mu nnɛ mekyerɛ AWURADE wo Nyankopɔn sɛ madu asase a AWURADE kaa yɛn agyanom ntam sɛ ɔde bɛma yɛn no so. 4Na ɔsɔfo no nnye kyerɛnkyɛ no mfi wo nsam mfa nsi AWURADE wo Nyankopɔn afɔremuka no anim.
5 Na gye so ka AWURADE wo Nyankopɔn anim sɛ: M’agya yɛ Aramni a anka okyinkyini, na ɔde nnipa kakraa bi sian kɔɔ Misraim kɔsoɛɛ hɔ hɔho, na ɔyɛɛ ɔman kɛse a wɔyɛ den na wɔdɔe wɔ hɔ. 6Na Misraimfo yɛɛ yɛn bɔne na wɔhyɛɛ yɛn so na wɔde ɔsom dennen too yɛn so; 7na yesu frɛɛ AWURADE yɛn agyanom Nyankopɔn, na AWURADE tiee yɛn nne, na ohuu yɛn ade mmɔbɔ a ɛyɛ ne yɛn haw ne yɛn ahoguan. 8Na AWURADE de nsa a ɛyɛ den ne basa a wateɛm ne ahodwiriwde akɛse ne nsɛnkyerɛnne ne anwonwade yii yɛn fii Misraim bae. 9Na ɔde yɛn aba ha yi de asase yi ama yɛn, asase a ɛsen nufusu ne ɛwo. 10Na afei, hwɛ, mede asase a wo, AWURADE, de ama me no so aduankan maba! Na fa si AWURADE wo Nyankopɔn anim, na sɔre AWURADE wo Nyankopɔn anim, 11 na gye w’ani adepa a AWURADE wo Nyankopɔn de ama wo ne wo fi no nyinaa ho, wo ne Lewini ne ɔhɔho a ɔwɔ wo mu no.
12 Sɛ wuwie wo nnɔbae mu ntotoso du du nyinaa yiyi, afe a ɛto so abiɛsa a ɛne ntotoso du du ma afe no mu, na wode ama Lewini ne ɔhɔho ne ayisaa ne okunafo ama wɔadi wo nkurow mu amee a, 13ɛnne ka wɔ AWURADE wo Nyankopɔn anim sɛ: Mayi akronkronne afi me fi, na mede mama Lewini ne ɔhɔho ne ayisaa ne okunafo nso, sɛ wo mmara a woahyɛ me no nyinaa te, mamfom wo mmara nsɛm no na me werɛ amfi; 14minnii bi m’awerɛhow mu, na minyii bi, bere a me ho ntew, na memfaa bi memmaa owufo bi; matie AWURADE me Nyankopɔn nne, na mayɛ sɛnea woahyɛ me nyinaa. 15Fi wo tenabea kronkron ɔsoro brɛ w’ani ase hwɛ, na hyira wo man Israel ne asase a wode ama yɛn, sɛnea wokaa yɛn agyanom ntam no, asase a ɛsen nufusu ne ɛwo no.
16Ɛnnɛ da yi AWURADE wo Nyankopɔn rehyɛ wo sɛ: Yɛ ahyɛde ne atemmude yi, na fa wo koma nyinaa ne wo kra nyinaa di so na yɛ. 17Ɛnnɛ woaka wɔ AWURADE ho sɛ ɔbɛyɛ wo Nyankopɔn, na woanantew n’akwan so, na woadi n’ahyɛde ne ne mmara nsɛm ne n’atemmude so, na woatie ne nne; 18na AWURADE nso aka wɔ wo ho nnɛ sɛ wobɛyɛ n’ankasa ne man, sɛnea wahyɛ wo bɔ no, na woadi ne mmara nsɛm nyinaa so, 19 na wama wo so akyɛn amanaman a ɔyɛɛ wɔn no nyinaa, de wo ayɛ ayeyi ne din ne anuonyam, na woayɛ ɔman kronkron ama AWURADE wo Nyankopɔn sɛnea ɔkae no.",https://www.bible.com/bible/3440/DEU.26.RATB
DEUTERONOMIUM 27,"Wɔnkyerɛw mmara no ngu aboɔpon so
1Na Mose ne Israel mpanyimfo no hyɛɛ ɔman no sɛ: Munni mmara nsɛm a merehyɛ mo nnɛ yi nyinaa so. 2Na da a mubetwa Yordan akɔ asase a AWURADE wo Nyankopɔn de rema wo no so no, fa abo akɛse sisi hɔ, na fa akado sra ho, 3na kyerɛw mmara yi mu nsɛm nyinaa gu so, da a wubetwam akɔ asase a AWURADE wo Nyankopɔn de rema wo no so no, asase a ɛsen nufusu ne ɛwo no, sɛnea AWURADE w’agyanom Nyankopɔn ahyɛ wo bɔ no. 4Na sɛ mutwa Yordan a, momfa abo yi a merehyɛ mo ɛho ahyɛde nnɛ yi nsisi hɔ wɔ Ebal bepɔw so, na fa akado sra ho.
5 Na si hɔ afɔremuka ma AWURADE wo Nyankopɔn, abo afɔremuka; mma dade so wɔ so; 6abo amuamu na fa si AWURADE wo Nyankopɔn afɔremuka, na bɔ so hyew afɔre ma AWURADE wo Nyankopɔn; 7 na bɔ asomdwoe afɔre di no hɔ, na gye w’ani AWURADE wo Nyankopɔn anim. 8Na kyerɛw mmara yi mu nsɛm nyinaa gu abo no so, fa kurukyerɛw mu yiye.
9 Na Mose ne asɔfo Lewifo no kasa kyerɛɛ Israel nyinaa sɛ: Israel, monyɛ aso ntie; ɛnnɛ da yi woayɛ AWURADE wo Nyankopɔn ɔman; 10enti tie AWURADE wo Nyankopɔn nne, na di ne mmara nsɛm ne n’ahyɛde a merehyɛ wo nnɛ yi so.
Wɔdome wɔ Ebal so
11Na Mose hyɛɛ ɔman no da no ara sɛ: 12 Sɛ mutwa Yordan a, eyinom na ennyina Gerisim bepɔw so nhyira ɔman no: Simeon ne Lewi ne Yuda ne Isakar ne Yosef ne Benyamin; 13na eyinom nnyina Ebal bepɔw so nnome: Ruben, Gad ne Aser ne Sebulon, Dan ne Naftali.
14Na Lewifo mfi ase mfa nne kɛse nka nkyerɛ Israel nyinaa sɛ: 15 Nnome nka onipa a ɔbɛyɛ ohoni a wɔasen anaa agude, AWURADE akyide, odwumfo nsa ano adwuma, na ɔde besi kokoam! Na ɔman no nyinaa nnye so sɛ: Amen.
16 Nnome nka nea ɔyaw n’agya ne ne na! Na ɔman no nyinaa nka sɛ: Amen.
17 Nnome nka nea otwiw ne yɔnko hye! Na ɔman no nyinaa nka sɛ: Amen.
18 Nnome nka nea ɔma onifuraefo fom kwan! Na ɔman no nyinaa nka sɛ: Amen.
19 Nnome nka nea ɔkyea ɔhɔho, ayisaa ne okunafo atemmu! Na ɔman no nyinaa nka sɛ: Amen.
20 Nnome nka nea ɔne n’agya yere da, efisɛ wayi n’agya nkataho! Na ɔman no nyinaa nka sɛ: Amen.
21 Nnome nka nea ɔne aboa biara da! Na ɔman no nyinaa nka sɛ: Amen.
22 Nnome nka nea ɔne ne nuabea, n’agya ba anaa ne na ba da! Na ɔman no nyinaa nka sɛ: Amen.
23 Nnome nka nea ɔne n’ase da! Na ɔman no nyinaa nka sɛ: Amen.
24 Nnome nka nea ohintaw bɔ ne yɔnko ade! Na ɔman no nyinaa nka sɛ: Amen.
25 Nnome nka nea ogye apaade sɛ obekum onipa a odi bem! Na ɔman no nyinaa nka sɛ: Amen.
26 Nnome nka nea ɔmfa mmara yi mu nsɛm nsi hɔ sɛ ɔbɛyɛ! Na ɔman no nyinaa nka sɛ: Amen.",https://www.bible.com/bible/3440/DEU.27.RATB
DEUTERONOMIUM 28,"Osetie ho nhyira
(Lewitikɔs 26.3-13; Deuteronomium 7.12-24)
1 Na sɛ wutie AWURADE wo Nyankopɔn nne sɛ wobɛhwɛ na woadi ne mmara nsɛm a merehyɛ wo nnɛ yi nyinaa so a, AWURADE wo Nyankopɔn bɛma wo so akɔ soro asi asase so amanaman nyinaa so; 2na nhyira yi nyinaa bɛba wo so na abɛto wo, efisɛ wutie AWURADE wo Nyankopɔn nne. 3Nhyira bɛka wo wɔ kurow mu, na nhyira aka wo wɔ afuw mu. 4Nhyira bɛka wo yafunu mu aba ne w’asase so aba ne w’afieboa mma, w’anantwi mma ne wo nguan mma. 5Nhyira bɛka wo kyerɛnkyɛ ne wo mmɔre korow. 6 Nhyira bɛka wo wo fieba mu, na nhyira bɛka wo w’adifi mu.
7AWURADE bɛma w’atamfo a wɔsɔre hyɛ wo adi ntwo, w’anim; wɔnam ɔkwan koro so befi abehyia wo, na wɔnam akwan ason so aguan w’anim. 8 AWURADE bɛhyɛ nhyira ma aba wo so, w’asan so, ne ade a wode wo nsa bɛka nyinaa mu, na obehyira wo, asase a AWURADE wo Nyankopɔn de rema wo no so. 9 Sɛ wudi AWURADE wo Nyankopɔn mmara nsɛm so na wonantew n’akwan so a, AWURADE de wo begyina hɔ ayɛ ɔman kronkron afa, sɛnea waka wo ntam no. 10Na asase so aman nyinaa behu sɛ wɔde AWURADE din na ɛfrɛɛ wo, na wobesuro wo. 11Na AWURADE bɛma nnepa abu wo so, wo yafunu mu aba mu ne w’afieboa aba mu ne w’asase so aba mu, asase a AWURADE kaa w’agyanom ntam sɛ ɔde bɛma wo no so. 12 AWURADE bebue n’adepa korabea a ɛyɛ ɔsoro no ama wo, na atɔ w’asase so su ne bere mu, na wahyira wo nsa ano adwuma nyinaa; na wode bɛfɛm amanaman pii, na wo de, woremfɛm obi hɔ biribi. 13Sɛ wutie AWURADE wo Nyankopɔn mmara nsɛm a merehyɛ wo nnɛ yi sɛ wobɛhwɛ ayɛ a, ɛnne AWURADE de wo bɛyɛ ti, na ɛnyɛ dua, na wobɛkɔ soro ara, na woremmrɛ ase da; 14 nanso mman mfi nsɛm a merehyɛ mo nnɛ yi mu biara ho nkɔ nifa anaa benkum nkodi anyame foforo akyi nkɔsom wɔn.
Asoɔden so nnome
(Lewitikɔs 26.14-46)
15 Nanso sɛ woantie AWURADE wo Nyankopɔn nne sɛ wobɛhwɛ ne mmara nsɛm ne n’ahyɛde a merehyɛ wo nnɛ yi ayɛ a, nnome yi nyinaa bɛba wo so abɛto wo. 16Nnome bɛka wo, kurow mu, na nnome aka wo, wuram. 17Nnome bɛka wo kyerɛnkyɛ ne wo mmɔre korow. 18Nnome bɛka wo yafunu mu aba ne w’asase so aba, w’anantwi mma ne wo nguan mma. 19Nnome bɛka wo wo fieba mu, na nnome bɛka wo w’adifi mu.
20AWURADE bɛma nnome, wibɔ ne adapaabɔ aba wo so nea wode wo nsa bɛka ayɛ nyinaa mu de akosi sɛ wo bra bɔne nti wɔbɛdwerɛw wo, na woasɛe ntɛm, efisɛ woagyaw me. 21AWURADE bɛma ɔyaredɔm afam wo ho de akosi sɛ obewie wo hyew afi asase a worekɔ so akɔfa no so. 22 AWURADE de ɔfɔn ne atiridii ne ahohuru ne ahohyehye kɛse ne nkrante ne ɔhow ne ɔpo bɛbɔ wo, na ebetiw wo de akosi sɛ wobɛsɛe. 23 Na wo soro a ɛwɔ w’atifi bɛdan kɔbere, na asase a ɛwɔ w’ase adan dade. 24AWURADE de otutuw ne nso bɛyɛ w’asase so su ma afi soro atɔ wo so de akosi sɛ wɔbɛsɛe wo.
25AWURADE bɛma woadi w’atamfo anim ntwo: Wonam ɔkwan koro so befi akohyia wɔn, na wonam akwan ason so aguan wɔn anim, na wɔbɛtow wo apete asase so ahenni nyinaa mu. 26Na wo funu bɛyɛ wim nnomaa nyinaa ne asase so mmoa aduan, na obiara renka wɔn. 27 AWURADE de Misraim mpobia ne mpɔmpɔ ne ntutui ne ntwom a wɔrentumi nsa bɛbobɔ wo. 28AWURADE de adammɔ ne anifurae ne komam ahodwiriw bɛbɔ wo. 29Na wubesinsiane awia ketee sɛ onifuraefo sinsiane sum mu, na w’akwan renwie wo yiye, na ɔhyɛ nko na wɔbɛhyɛ wo afow wo daa nyinaa, na obiara rennye wo. 30 Wubegye ɔbea aware, na obi ne no ada; wubesi dan, na worentena mu; wobɛtɛw bobeturo, na worentew so aba. 31Wobekum wo nantwi w’anim, na worenni bi; wɔbɛfa w’afurum w’anim, na wɔrennan mma wo; wɔde wo nguan bɛma w’atamfo, na worennya ogyefo. 32Wɔde wo mmammarima ne wo mmabea bɛma ɔman bi, na w’aniwa bɛhwɛ, na wɔn hwɛ ama w’aniwa atɔ dwen daa adesae, efisɛ tumi bi nni wo nsam. 33 W’asase so aba ne w’adwumade nyinaa, ɔman a wunnim wɔn na wobedi, na ɔhyɛ nko na wɔbɛhyɛ wo na wɔapɛtɛw wo nna nyinaa; 34na w’aniwa ade a wubehu no bɛbɔ wo dam. 35AWURADE de akuru bɔne bɛbɔ wo wo nankoroma ne srɛ so a wɔrentumi nsa mma wo fi wo nan ase kosi w’atifi.
36 AWURADE de wo ne wo hene a wubesi no wo so no bɛkɔ ɔman a wo ne w’agyanom nnim so, na ɛhɔ na wobɛsom anyame foforo, nnua ne abo. 37 Na wobɛdan ahodwiriwde ne akasabebui ne ɛfene aman a AWURADE de wo bɛkɔ hɔ no nyinaa mu. 38 Wode aba pii befi akɔ afum, na ketewaa bi na wobɛboa ano aba mu, efisɛ ntuntummɛ bedi. 39Wobɛtɛw bobe nturo na woadɔw mu, na nsa de, worennom, na woremmoa aba no ano, efisɛ mmoa bedi. 40Wubenya ngodua w’asase nyinaa so, na ngo de, worensra bi, efisɛ wo ngodua no bɛporow agu. 41Wobɛwo mmammarima ne mmabea, na wɔrenyɛ wo de, efisɛ wɔbɛkɔ nnommumfa mu. 42Wo nnua nyinaa ne w’asase so aba, mmɛbɛw bɛfa. 43Ɔhɔho a ɔwɔ wo mu bɛkɔ soro akyɛn wo ara, na wo de, wubesian aba famfamfam; 44 ɔno de, ɔbɛfɛm wo ade, na wo de, worennya bi mfɛm no; ɔno bɛyɛ ti, na wo de, woayɛ dua. 45Na nnome yi nyinaa bɛba wo so na atiw wo abɛto wo akosi sɛ wobɛsɛe, efisɛ woantie AWURADE wo Nyankopɔn nne sɛ wubedi ne mmara nsɛm ne n’ahyɛde a ɔhyɛɛ wo no so. 46Na ɛbɛyɛ sɛnkyerɛnne ne anwonwade, wo ne w’asefo ho daa.
47Esiane sɛ woamfa anigye ne koma pa ansom AWURADE wo Nyankopɔn, taamudi mu nti, 48wobɛsom w’atamfo a AWURADE bɛsoma aba wo so no, ɔkɔm ne osukɔm ne adagyaw ne nneɛma nyinaa mu hia mu; na ɔde dade kɔndua bɛto wo kɔn so akosi sɛ ɔbɛsɛe wo. 49 AWURADE de ɔman bi befi akyirikyiri afi asase ano aba wo so ɔhareso, sɛnea ɔkɔre tu: Ɔman a wonte wɔn kasa, 50 ɔman a wɔn ani yɛ den a wɔnhwɛ akwakoraa anim na wɔnkyɛe aberante so. 51Na wobedi wo mmoa mma ne w’asase so aba akosi sɛ wɔbɛsɛe wo, na wɔrennyaw wo aburow, nsa anaa ngo, w’anantwi mma anaa wo nguan mma, akosi sɛ wɔbɛsɛe wo. 52Na wɔbɛka wo ahyɛ mu wo nkurow apon nyinaa mu akosi sɛ w’afasu atenten a ɛyɛ den a wode wo ho too so bɛba fam, w’asase nyinaa so, na wɔbɛka wo ahyɛ mu wo nkurow nyinaa mu, w’asase a AWURADE wo Nyankopɔn de ama wo no nyinaa so. 53 Na wubedi wo yafunu mu aba, wo mmammarima ne wo mmabea a AWURADE wo Nyankopɔn ama wo no nam, ahohia ne ahokyere a w’atamfo bɛma wo ho akyere wo no mu. 54Ɔbarima a ɔyɛ mmerɛw na ɔkokɔ ne ho wɔ wo mu benya ne nua ne ne kokom yere ne ne mma nkae a wama aka no ho anibɔne, 55sɛ ɔremma wɔn mu biara ne mma nam a ɔredi no bi, efisɛ hwee nkae wɔ ne ho bio, ahohia ne ahokyere a wo tamfo bɛma wo ho akyere wo, wo nkurow nyinaa mu no mu. 56Wo mu ɔbea nso a ɔyɛ mmerɛw na ɔkokɔ ne ho a ahokokɔ ne mmerɛwyɛ nti ɔnsɔ nhwɛe pɛn sɛ ɔde ne nan besi fam no benya ne kokom kunu ne ne babarima ne ne babea ho anibɔne, 57na obedi ne mma a wawo wɔn ne akyiriade wɔ kokoam, esiane ahohiahia ne ahokyere a wo tamfo bɛma aba wo so, wo nkurow apon nyinaa mu nti.
58Sɛ worenhwɛ nyɛ mmara yi mu nsɛm a wɔakyerɛw nhoma yi mu nyinaa, na worensuro din a ɛwɔ anuonyam na ɛho yɛ hu yi a ɛne AWURADE wo Nyankopɔn no a, 59ɛnne AWURADE bɛma wo haw ne w’asefo haw ayɛ nwonwa, ɔhaw akɛse a ɛkyɛ ne nyarewa bɔne a ɛkyɛ; 60 na ɔde Misraim nyarewa a wusuro no bɛba wo so, na abɛfomfam wo ho; 61nso ɔyare biara ne ɔhaw biara a wɔnkyerɛwee mmara yi nhoma mu no, AWURADE de bɛba wo so akosi sɛ ɔbɛsɛe wo. 62 Na mobɛka nnipa kakraa bi, nanso kan no na mo dodow te sɛ ɔsoro nsoromma, efisɛ woantie AWURADE wo Nyankopɔn nne. 63 Na sɛnea AWURADE ani gyee mo ho sɛ ɔbɛyɛ mo yiye na wama moadɔ no, saa ara nso na AWURADE ani begye mo ho sɛ ɔbɛsɛe mo na wadwerɛw mo; na wobetutu mo afi asase a morekɔ hɔ akodi so no so. 64Na AWURADE bɛbɔ wo apete aman nyinaa mu afi asase ano akosi asase ano, na ɛhɔ na wobɛsom anyame foforo a wo ne w’agyanom nnim wɔn a ɛyɛ nnua ne abo; 65na amanaman no mu nso worennya ahodwo, na wo nammɔn rennya ɔhome; ɛhɔ nso AWURADE bɛma wo koma a etutu ne aniwa a ɛyɛ siamoo ne ɔkra a ekisa; 66na wo nkwa bɛsɛn w’anim ahinhim, na wubesuro anadwo ne awia, na worennye wo nkwa nni. 67Na wo koma mu suro a wubesuro ne w’aniwa mu ade a wubehu nti, anɔpa wobɛka sɛ: Sɛ ɛyɛ anadwofa ɛ! Na anadwofa nso wobɛka sɛ: Sɛ ɛyɛ anɔpa ɛ! 68 Na AWURADE de wo bɛsan afa ahyɛn mu akɔ Misraim, ɔkwan a mekaa wo ɛho asɛm sɛ worenhu bio no so; na ɛhɔ na mobɛtontɔn mo ho ama mo atamfo sɛ nkoa ne mfenaa, na obiara rentɔ mo po.",https://www.bible.com/bible/3440/DEU.28.RATB
DEUTERONOMIUM 29,"AWURADE apam
1 Eyi ne apam a AWURADE hyɛɛ Mose sɛ ɔne Israelfo mpam Moab asase so nka apam a ɔne wɔn pamee Horeb ho no mu nsɛm no ho.
2 Na Mose frɛɛ Israel nyinaa ka kyerɛɛ wɔn sɛ: Mo ara moahu nea AWURADE yɛɛ Farao ne ne nkoa nyinaa ne n’asase nyinaa mo aniwa mu, wɔ Misraim asase so no nyinaa, 3sɔhwɛ akɛse a w’aniwa hui, nsɛnkyerɛnne ne anwonwade akɛse no. 4 Nanso ɛde besi nnɛ, AWURADE mmaa mo koma a enim ade ne aniwa a ehu ade ne aso a ɛte asɛm. 5 Na mama moanantew sare so mfirihyia aduanan, mo ntama nsuwii mo ho ɛ, na wo mpaboa ntetewee wo nan ase ɛ; 6moanni abodoo na moannom bobesa ne nsa biara, na moahu sɛ mene AWURADE mo Nyankopɔn. 7 Na muduu ha yi no, Hesbon hene Sihon ne Basan hene, Og fi behyiaa yɛn ne yɛn bɛkoe, na yekum wɔn; 8 na yɛfaa wɔn asase de maa Rubenfo ne Gadfo ne Manasefo abusuakuw fa sɛ wonni so. 9Enti monhwɛ apam yi mu nsɛm yi nni so, na nea moyɛ nyinaa awie mo yiye.
10Ɛnnɛ mo nyinaa mugyina AWURADE mo Nyankopɔn anim, mo atitiriw, mo mmusuakuw, mo mpanyimfo ne mo ahwɛfo, Israel mmarima nyinaa; 11mo mma, mo yerenom ne wo hɔho a ɔwɔ wo nsra mu, efi wo duatwafo so kosi wo nsusawfo so: 12Sɛ wobɛhyɛn AWURADE wo Nyankopɔn apam ne ne nsew a AWURADE wo Nyankopɔn ne wo repam na ɔredi nnɛ yi mu, 13sɛ nnɛ ɔde wo resi hɔ ayɛ ne man, na ɔno nso ayɛ wo Onyankopɔn, sɛnea ɔka kyerɛɛ wo, ne sɛnea ɔkaa w’agyanom Abraham, Isak ne Yakob ntam no. 14 Na ɛnyɛ mo nko na me ne mo repam apam yi na meredi nsew yi, 15na mmom me ne wɔn a wɔne yɛn gyina AWURADE yɛn Nyankopɔn anim ha nnɛ yi ne wɔn a wɔne yɛn nni ha nnɛ yi.
16Na mo ara munim sɛnea yɛtenaa Misraim asase so, ne sɛnea yetwaa amanaman a mofaa wɔn mu bae no mu; 17na muhuu wɔn akyide ne wɔn nnua ne abo ne dwetɛ ne sika ahoni a ɛwɔ wɔn mu no; 18 na monhwɛ yiye, na ɔbarima bi anaa ɔbea bi anaa abusua bi anaa abusuakuw bi antena mo mu a wɔn koma redan nnɛ afi AWURADE yɛn Nyankopɔn ho, sɛ worekɔ akɔsom amanaman no anyame no, na ntini bi antena mo mu a ɛsow bɔre ne awɔnwene; 19na sɛ ɔte nsew yi mu nsɛm no a, wanhyira ne ho ne koma mu anka sɛ: Menam me koma denyɛ mu de, nanso menya asomdwoe; na wɔansesaw nea wanom ne nea osukɔm de no ammom. 20 AWURADE rempene mfa mfiri no, na ɛno de AWURADE abufuw ne ne ninkuntwe bepun onipa ko no, na nsew a wɔakyerɛw nhoma yi mu no nyinaa beduru no, na AWURADE bɛpopa ne din afi ɔsoro ase. 21Na AWURADE beyi no afi Israel mmusuakuw nyinaa mu ama bɔne, sɛ apam a wɔakyerɛw mmara nhoma yi mu no mu nsew no nyinaa te. 22Na sɛ awo ntoatoaso a ɛbɛba, mo mma a wɔbɛsɔre adi mo akyi, ne ɔnanani a ofi akyirikyiri asase so bɛba no hu asase yi haw ahorow ne nyarewa a AWURADE de aba so, 23 sufre ne nkyene, ɔhyew a asase no nyinaa ahyew a wonnua so ade na ɛnsow, na wura biara mfifi so, sɛ Sodom ne Gomora, Adma ne Seboim butuw a AWURADE de n’abufuw ne n’abufuhyew butuwii no a, wɔbɛka ho asɛm, 24na amanaman nyinaa bɛka sɛ: Ɛdɛn nti na AWURADE ayɛ asase yi sɛɛ yi? Abufuw kɛse hyewhyew yi yɛ dɛn? 25Na wɔbɛka sɛ: Efisɛ wɔagyaw AWURADE wɔn agyanom Nyankopɔn apam a oyii wɔn Misraim asase so no, ɔne wɔn pamee no, 26na wɔakɔ akɔsom anyame foforo na wɔasɔre wɔn, anyame a wonnim wɔn na ɛnyɛ ɔno na ɔde wɔn maa wɔn. 27Na AWURADE abufuw dɛw hyɛɛ asase yi ma ɔde nnome a wɔakyerɛw nhoma yi mu nyinaa baa so; 28enti na AWURADE atutu wɔn afi wɔn asase so abufuw ne aboɔhyew ne abohuru kɛse mu na watow wɔn agu asase bi so sɛ ɛte nnɛ yi.
29 Nneɛma a ahintaw yɛ AWURADE yɛn Nyankopɔn dea, na nea wɔayi adi no yɛ yɛn ne yɛn mma dea kosi daa, sɛ yenni mmara yi mu nsɛm nyinaa so.",https://www.bible.com/bible/3440/DEU.29.RATB
DEUTERONOMIUM 30,"1 Na sɛ nsɛm yi nyinaa, nhyira ne nnome a mede masi w’anim yi ba wo so, na wokae wɔ amanaman a AWURADE wo Nyankopɔn apam wo akɔ hɔ no nyinaa mu, 2 na wosan ba AWURADE wo Nyankopɔn nkyɛn, na wo ne wo mma tie ne nne sɛnea merehyɛ wo nnɛ yi nyinaa, mo koma nyinaa ne mo kra nyinaa mu a, 3 ɛnne AWURADE wo Nyankopɔn bɛdan wo dommum no, na ne yam ahyehye no ama wo, na wasan aboa w’ano afi aman a AWURADE wo Nyankopɔn apansam wo akɔ hɔ no nyinaa mu. 4Sɛ wo nnipa a wapam wɔn no wɔ ɔsoro ano po a, efi hɔ na AWURADE wo Nyankopɔn bɛboa w’ano, na efi hɔ na ɔbɛfa wo. 5Na AWURADE wo Nyankopɔn de wo bɛba asase a w’agyanom dii so no so, na woadi so, na wayɛ wo yiye, na wama woadɔ akyɛn w’agyanom. 6 Na AWURADE wo Nyankopɔn betwa wo koma ne w’asefo koma twetia, na wode wo koma nyinaa ne wo kra nyinaa adɔ AWURADE wo Nyankopɔn na woanya nkwa. 7Na AWURADE wo Nyankopɔn de nsew yi nyinaa begu w’atamfo ne wɔn a wokyi wo a wɔtaa wo no so. 8Na wo de, wobɛsan abetie AWURADE nne, na woadi ne mmara nsɛm a merehyɛ wo nnɛ yi nyinaa so. 9Na AWURADE wo Nyankopɔn bɛma woadi yiye ama biribiara abu wo so, wo nsa ano adwuma nyinaa mu, wo yafunu mu aba mu ne wo mmoa mma mu ne w’asase so aba mu, efisɛ AWURADE ani begye wo ho bio ama woadi yiye sɛnea n’ani gyee w’agyanom ho no, 10sɛ wutie AWURADE wo Nyankopɔn nne, na wudi ne mmara nsɛm ne n’ahyɛde a wɔakyerɛw mmara nhoma yi mu no so, na wode wo koma nyinaa ne wo kra nyinaa san ba AWURADE wo Nyankopɔn nkyɛn a!
11Na mmara nsɛm a merehyɛ wo nnɛ yi nyɛ den mma wo, nanso enni akyirikyiri; 12 enni ɔsoro na woaka sɛ: Hena na ɔbɛkɔ ɔsoro ama yɛn akɔfa abrɛ yɛn ama yɛate ayɛ? 13Na enni po agya nso na woaka sɛ: Hena na obetwa po ama yɛn akɔfa abrɛ yɛn ama yɛate ayɛ? 14Na asɛm no bɛn wo papaapa, ɛwɔ w’anom ne wo koma mu sɛ yɛ.
15 Hwɛ, ɛnnɛ mede nkwa ne papa ɛne owu ne bɔne masi w’anim, 16na merehyɛ wo nnɛ sɛ: Dɔ AWURADE wo Nyankopɔn, nantew n’akwan so, na di ne mmara nsɛm ne n’ahyɛde ne n’atemmude so, na woanya nkwa, na woadɔ, na AWURADE wo Nyankopɔn ahyira wo, asase a worekɔ hɔ akodi so no so. 17Na sɛ wo koma dan na woantie, na woma wɔtwe wo kɔsɔre anyame foforo na wosom wɔn a, 18 mepae mu mekyerɛ mo nnɛ sɛ ɔsɛe na mobɛsɛe, worenkyɛ asase a woretwa Yordan akɔ hɔ akodi so no so. 19 Ɛnnɛ mefrɛ ɔsoro ne asase midi mo adanse sɛ: Mede nkwa ne owu, nhyira ne nnome masi mo anim; enti fa nkwa, na wo ne w’asefo nnya nkwa, 20na dɔ AWURADE wo Nyankopɔn na tie ne nne na bata ne ho, efisɛ ɛne wo nkwa ne wo nna dodow, na woatena asase a AWURADE kaa w’agyanom Abraham, Isak ne Yakob ntam sɛ ɔde bɛma wɔn no so.",https://www.bible.com/bible/3440/DEU.30.RATB
DEUTERONOMIUM 31,"Yosua si Mose ananmu
1Na Mose kɔe kɔkaa nsɛm yi kyerɛɛ Israel nyinaa. 2 Na ɔka kyerɛɛ wɔn sɛ: Mfirihyia ɔha aduonu ba ne me nnɛ, mintumi mimfi adi na mintumi memma mu bio; nso AWURADE aka akyerɛ me sɛ: Worentwa Yordan yi. 3 AWURADE wo Nyankopɔn, ɔno na ɔretwa adi w’anim, ɔno na ɔbɛsɛe amanaman yi afi w’anim, na woadi wɔn so; Yosua na ɔretwa adi w’anim, sɛnea AWURADE aka no. 4 Na AWURADE bɛyɛ wɔn sɛnea ɔyɛɛ Amorifo ahene Sihon ne Og a ɔsɛee wɔn no ne wɔn asase. 5 Na AWURADE de wɔn bɛhyɛ mo nsa na moayɛ wɔn sɛnea mmara nsɛm a mahyɛ mo no nyinaa te. 6Monyɛ den na monyɛ nnam, munnsuro na mommma wɔn ho nnyɛ mo hu, efisɛ AWURADE wo Nyankopɔn no, ɔno na ɔne wo nam; ɔrempa wo na ɔrennyaw wo.
7 Na Mose frɛɛ Yosua, na ɔka kyerɛɛ no Israel nyinaa anim sɛ: Yɛ den na yɛ nnam, na wo na wode ɔman yi bɛkɔ asase a AWURADE kaa wɔn agyanom ntam sɛ ɔde bɛma wɔn no so, na wo na wobɛkyɛ ama wɔn. 8Na AWURADE, ɔno na ɔredi w’anim, ɔno na obedi w’akyi, ɔrempa wo na ɔrennyaw wo; nsuro na mma wo bo nntu.
9Na Mose kyerɛw mmara yi, na ɔde maa asɔfo no, Lewi mma a wɔsoa AWURADE apam adaka no, ne Israel mpanyimfo nyinaa. 10 Na Mose hyɛɛ wɔn sɛ: Daa mfirihyia ason awiei, adekyɛ afe afahyɛ no mu, asese nnapɔnna no mu 11a Israel nyinaa aba rebepue AWURADE wo Nyankopɔn anim faako a ɔbɛkyerɛ hɔ no, kenkan mmara yi, Israel nyinaa anim gu wɔn asom. 12Ma ɔman no mmarima ne mmea, mmofra ne wo hɔho a ɔwɔ wo nkurow mu mmɔ gua na wontie, na wonsua, nsuro AWURADE wo Nyankopɔn, na wɔnhwɛ mmara yi mu nsɛm nyinaa nni so: 13Na wɔn mma a wonnim no ntie, na wonsua, nsuro AWURADE mo Nyankopɔn, nna a mode te asase a moretwa Yordan akɔ hɔ akodi so no so no nyinaa.
14Na AWURADE ka kyerɛɛ Mose sɛ: Hwɛ, wo nna a worebewu abɛn; frɛ Yosua bra, na mummegyina ahyiae ntamadan no mu, na menhyɛ no mmara. Na Mose ne Yosua bae begyinaa ahyiae ntamadan no mu. 15 Na AWURADE de omununkum dum beyii ne ho adi ntamadan no mu, na omununkum dum no begyinaa ntamadan no ano. 16Na AWURADE ka kyerɛɛ Mose sɛ: Hwɛ, wo ne w’agyanom rekɔda, na ɔman yi bɛsɔre akodi asase a wɔrekɔ so hɔ no anananyame akyi aguamammɔ mu, na wɔagyaw me, na wɔato m’apam a me ne wɔn pamee no. 17Na me bo befuw wɔn da no, na magyaw wɔn, na mayi m’ani mahintaw wɔn, na wɔamene wɔn, na bɔne pii ne ahohia horow bɛto wɔn ama wɔaka da no sɛ: So ɛnyɛ yɛn Nyankopɔn a onni yɛn mu nti na bɔne yi abɛto yɛn yi anaa? 18Na me de, bɔne a wɔayɛ no nyinaa, sɛ wɔaman akɔ anyame foforo nkyɛn nti, da no, ohintaw na mede m’ani mehintaw. 19 Na afei monkyerɛw dwom yi mfa, na fa kyerɛkyerɛ Israelfo; fa hyɛ wɔn anom, na dwom yi nni me adanse, Israelfo mu. 20 Na mede wɔn medu asase a mekaa ho ntam mekyerɛɛ wɔn agyanom a ɛsen nufusu ne ɛwo no so, na wobedidi amee na wɔayɛ akɛse, na wɔaman akɔ anyame foforo nkyɛn akɔsom wɔn, na wɔapo me na wɔato m’apam. 21 Na sɛ bɔne pii ne ahohia horow bɛto wɔn a, dwom yi bɛyɛ ɔdansefo adi adanse wɔ wɔn anim, efisɛ ɛrempa wɔn asefo anom. Na minim wɔn adwene a wɔredwen nnɛ po, ansa na mede wɔn madu asase a mekaa ho ntam no so. 22Na Mose kyerɛw dwom yi da no ara, na ɔkyerɛɛ Israelfo no.
23Na AWURADE hyɛɛ Nun ba Yosua sɛ: Yɛ den na yɛ nnam; na wo na wode Israelfo bɛkɔ asase a mekaa wɔn ɛho ntam no so: Na me na medi w’akyi.
Mose de mmara no hyɛ Lewifo nsa
24Na Mose kyerɛw mmara yi mu nsɛm de hyɛɛ nhoma mu wiei koraa no, 25Mose hyɛɛ Lewifo a wɔso AWURADE apam adaka no sɛ: 26Momfa mmara nhoma yi nto AWURADE mo Nyankopɔn apam adaka no ho, na ɛntena hɔ nni wo adanse. 27Na me de, minim w’atuatew ne wo kɔn a asen; hwɛ, meda so ne mo te ase nnɛ yi po moyɛ AWURADE anim atuatewfo, na me wu akyi ɛ!
28 Momma mo mmusuakuw mu mpanyimfo nyinaa ne mo ahwɛfo mmɛbɔ me nkyɛn gua, na menka nsɛm yi nyinaa mingu wɔn asom, na memfrɛ ɔsoro ne asase minni wɔn adanse. 29Na minim sɛ me wu akyi no, ɔsɛe na mobɛsɛe, na moaman afi ɔkwan a mahyɛ mo no so, na bɔne abɛto mo daakye, efisɛ mobɛyɛ AWURADE anim bɔne, na mode mo nsa ano adwuma bɛhyɛ no abufuw. 30Na Mose kaa dwom yi mu nsɛm guu Israel bagua nyinaa asom de kosii sɛ owiei.",https://www.bible.com/bible/3440/DEU.31.RATB
DEUTERONOMIUM 32,"Mose Dwom no
1 Ɔsoro, monyɛ aso, na merebɛkasa,
na asase ntie m’anom nsɛm!
2 Me kyerɛ nsosɔ sɛ nsu,
na me kasa ngu sɛ obosu,
sɛ wura so mfetema
ne nhaban so hasu.
3Na AWURADE din na mɛbɔ:
Momfa nidi mma yɛn Nyankopɔn.
4Ɔbotan no, n’adeyɛ yɛ pɛ,
na n’akwan nyinaa yɛ trenee;
ɔyɛ nokware Nyankopɔn
na nkontompo nni no mu;
ɔtreneeni ne teefo ne no.
5 Wɔadi no asɛmmɔne,
wɔn nkekae nti,
wɔnna so nyɛ ne mma,
wɔyɛ awo ntoatoaso kɔntɔnkye a wɔakyea.
6 So AWURADE na mutua no ka sɛɛ yi?
Ɔman nkwaseafo a wonni ti!
So ɛnyɛ ɔno ne w’agya a onyaa wo?
Ɔno na ɔyɛɛ wo
na ɔde wo tim hɔ.
7 Kae tete nteredee nna,
hwɛ awo ntoatoaso dodow no mfe;
bisa w’agya, na ɔnkyerɛ wo,
wo mpanyimfo, na wɔnka nkyerɛ wo.
8 Ɔsorosoroni no kyekyɛɛ asase maa amanaman,
ɔpaepaee Adam mma mu no,
ɔde aman no ahye totoo hɔ sɛ Israelfo ano si.
9Na AWURADE kyɛfa ne ne man,
Yakob ne n’agyapade a
wɔasusuw ama no.
10 Ohuu no sare asase so ne nkyerekyerewa so,
sare pradada so nkekaboa su mu;
otwaa ne ho hyiae,
ɔhwɛɛ no so yiye,
ɔkoraa no so sɛ n’aniwa kurutiayisi.
11 Sɛ ɔkɔre hwanyan ne buw
na otu bɔ ne mma so mfamfia no,
ɔtrɛw ne ntaban mu faa no,
ɔsoaa no ne ntakra so.
12AWURADE nko ara na ɔkyerɛɛ no kwan,
na ɔnananyame bi anka ne ho.
13 Ɔma ɔfaa asase sorɔnsorɔn so kɔe,
na odii asase so nnɔbae;
na ɔma ofew ɛwo fii ɔbotan mu,
ne ngo fii abohemmaa mu,
14anantwi nufusu ani srade,
ne nguan nufusu,
ne nguammuruwa srade,
ne Basan adwennini ne mpapo de,
ne awi asaabo mu srade,
na wonom bobe aba mu mogya gyenennyenen.
15 Na Yesurun dɔɔ srade,
na ɔtow anankoti;
woadɔ srade ayɛ kɛse,
wo mu ayɛ duru;
na ogyaw Onyankopɔn a ɔyɛɛ no no,
na obuu ne nkwagye botan no abomfiaa.
16Wɔde ananafo anyame ma ɔtwee ninkunu,
wɔde akyide huruu ne bo.
17Wɔbɔɔ afɔre maa abosom a wɔnyɛ Onyankopɔn,
anyame a wonnim wɔn,
afoforo a ɛbae akyiri yi
na wɔn agyanom amfɛre wɔn.
18Ɔbotan a ɔwoo wo no,
woannwen no so,
na wo werɛ afi Onyankopɔn a
ɔkyem woo wo no.
19Na ne mmabanin ne ne mmabea ho ahi nti
AWURADE hui no,
ɔpoo wɔn,
20na ɔkae sɛ:
Meyi m’ani mahintaw wɔn,
mɛhwɛ nea wɔn akyiri bewie,
na awo ntoatoaso kɔntɔnkye ne wɔn,
mma a nokware nni wɔn mu.
21 Wɔn de, wɔde nea ɛnyɛ Onyankopɔn ma metwee ninkunu,
wɔde wɔn adehuhuw yi me ahi:
Na me nso mede nea ɛnyɛ ɔman mɛma wɔatwe ninkunu,
mede ɔman nkwasea bi
na ɛbeyi wɔn ahi.
22Na ogya asɔ m’abufuw mu,
na ɛredɛw akodu asaman ase,
na ɛrehyew asase ne ne nnɔbae,
ɛde ogya ato mmepɔw nnyinaso mu.
23 Mɛboaboa mmusu ano agu wɔn so,
mɛhwere m’agyan masɛe wɔn.
24Ɔkɔm bɛfɔn wɔn,
na ahoɔhyew ne ɔyare yawyaw bɛmene wɔn;
na mɛsoma mmoa se aba wɔn mu,
ne mfutuma mu awɔ bɔre.
25Nkrante bɛfa wɔn mma abɔnten so,
na ehu akum wɔn mpia mu,
aberante ne ababaa,
akokoaa ne nea wafuw dwen nyinaa.
26Anka mise: Mehuw wɔn agu,
mɛma wɔn nkae to atwa afi nnipa mu,
27sɛ ɛnyɛ ɔtamfo ahiiyi na misuro a,
na wɔn ahohiafo annan me nsusuwii ani,
na wɔanka sɛ: Yɛn nsa na adi nkonim
na ɛnyɛ AWURADE na ɔyɛɛ eyi nyinaa.
28 Na wɔyɛ ɔman a nyansa abɔ wɔn,
na nhumu bi nni wɔn mu.
29Sɛ wɔyɛ anyansafo a,
anka wɔbɛte eyi ase,
na wɔahu wɔn awiekyiri.
30 Sɛ ɛnyɛ wɔn botan na watɔn wɔn
na AWURADE ayi wɔn ama a,
anka ɛbɛyɛ dɛn na obiakofo bɛtaa apem,
na baanu ama ɔpedu aguan?
31Efisɛ wɔn botan nte sɛ yɛn botan,
na yɛn atamfo po bu atɛn sa.
32Na Sodom bobe mu na wɔn bobe fi,
ɛne Gomora mfuwa mu;
wɔn aba yɛ bɔre aba,
wɔsow akasiaw a ɛyɛ nwene;
33wɔn nsa yɛ atweaseɛ bɔre
ne nhurutoa bɔre a ano yɛ den.
34 So wɔnkoraa eyinom wɔ me nkyɛn,
na wɔnsɔɔ ano m’adekorabea?
35 Me na aweredi ne akatua wɔ me,
ɛbere a wɔn nan bɛwatiriw no.
Na wɔn dwerɛw da abɛn,
na nea wɔahyɛ ama wɔn bɛba ntɛmntɛm.
36 Na AWURADE bebu ne man atɛn,
na ne nkoa ade bɛyɛ no mmɔbɔ,
bere a obehu sɛ wɔagurow koraa,
na akoa anaa ɔdehye nni hɔ bio.
37Na ɔbɛka sɛ: Ɛhe na wɔn anyame no wɔ,
ɔbotan a wɔde wɔn ho too so no?
38 Wɔn a wodii wɔn afɔre srade,
na wɔnom wɔn ahwiesa no?
Ma wɔnsɔre mmɛboa mo,
ma wɔnyɛ mo so nkataso.
39 Afei munhu sɛ me ara mene no,
na onyame bi nka me ho.
Me na mikum, na mema nkwa,
mipira, na me na mesa,
na nea obetumi agye afi me nsam nni hɔ.
40 Na mema me nsa so mekɔ ɔsoro,
na mise: Sɛ mete ase daa yi!
41Sɛ mesew me nkrante nnyinamnyinam no
na me nsa so atemmu mu a,
medi wɔn a wɔne me di asi were,
na matua m’atamfo ka.
42Mɛma m’agyan abow mogya,
na me nkrante adi nam:
Atɔfo ne nnommum mogya,
ɔtamfo ti a apɛsɛw no.
43 Amanaman, mo ne ne man mmɔ ose,
efisɛ obedi ne nkoa mogya so were,
na ɔde aweredi betua n’atamfo ka,
na wapata ama n’asase, ne man.
44Na Mose bae bɛkaa dwom yi mu nsɛm nyinaa guu ɔman no asom, ɔno ne Nun ba Yosua. 45Na Mose wiee Israel nyinaa nsɛm yi nyinaa ka no, 46 ɔka kyerɛɛ wɔn sɛ: Momfa mo koma nto nsɛm a meredi mo ho adanse nnɛ yi so, na mode ahyɛ mo mma, sɛ wɔnhwɛ mmara yi mu nsɛm nyinaa nni so. 47 Na ɛnyɛ mo asɛnhunu, na mmom ɛne mo nkwa, na asɛm yi so na monam bɛma mo nna aware asase a moretwa Yordan akodi so no so.
Onyankopɔn soma Mose Nebo bepɔw so
48Na AWURADE kasa kyerɛɛ Mose da no ara sɛ: 49 Kɔforo Abarim bepɔw yi, Nebo bepɔw a ɛwɔ Moab asase so, Yeriko ntentenso no, na kɔhwɛ Kanaan asase a mede merema Israelfo sɛ wɔmfa no. 50 Na wu wɔ bepɔw a woreforo akɔ so no so, na wɔmmoaboa wo nkɔ wo nkurɔfo nkyɛn, sɛnea wo nua Aaron wui Hor bepɔw so na wɔboaboaa no kɔɔ ne nkurɔfo nkyɛn no, 51 efisɛ mofom me Israelfo mu, ɔham nsu a ɛwɔ Kades, Sin sare so no ho, esiane sɛ moanyɛ me kronkron Israelfo mu. 52 Na wubehu asase no w’anim, na ɔkɔ de, worenkɔ asase a mede merema Israelfo no so hɔ.",https://www.bible.com/bible/3440/DEU.32.RATB
DEUTERONOMIUM 33,"Mose hyira Israel
1 Na eyi ne nhyira a Onyankopɔn nipa Mose de hyiraa Israelfo ansa na owui. Na ɔkae sɛ:
2 AWURADE fi Sinai bae,
na opue fii Seir maa wɔn,
ɔharan fii Paran bepɔw so;
ofi akronkronfo pii mu na ɛbae,
ogya a ɛyɛ mmara ma wɔn wɔ ne nifa mu.
3Yiw, ɔdɔ ne man,
n’akronkronfo nyinaa wɔ ne nsam.
Na wɔn de, wɔboaboa wo nan ase,
na wotie w’asɛm.
4Mmara na Mose hyɛɛ yɛn,
Yakob bagua agyapade;
5 na ɔyɛɛ Yesurun mu hene,
ɛda a ɔman no atitiriw hyiae
na Israel mmusuakuw nyinaa hyiaa faako no.
Mmusuakuw dumien no nhyira
6Ruben nnya nkwa na onnwu,
na ne mmarima nso nnyɛ ketewa.
7Na Yuda nso de ni, ose:
AWURADE, tie Yuda nne,
na fa no kɔ ne man nkyɛn;
ma wo nsa nko mma no,
na yɛ no ɔboafo fi n’ahohiafo nsam.
8 Na Lewi ho de, ɔkae sɛ:
Wo nokware ne wo hann wɔ wo hotefo no,
nea wosɔɔ no hwɛe Masa hɔ
na wo ne no hamee Meriba asu ho no;
9 nea ɔkae wɔ n’agya ne ne na ho sɛ:
Minnim wɔn! Na ɔpaa ne nuanom,
na ɔpoo n’ankasa ne mma no.
Na wodi wo nsɛm so, na wɔkora w’apam.
10Wɔde w’atemmude bɛkyerɛ Yakob,
na wɔde wo mmara akyerɛ Israel;
wɔde aduhuam betua wo hwene ano,
na wɔde afɔre amuamu begu w’afɔremuka so.
11AWURADE, hyira n’ahonyade so,
na ma ne nsa ano adwuma nsɔ w’ani;
bobɔ wɔn a wɔsɔre hyɛ no no dwonku,
ne wɔn a wɔtan no, na wɔansɔre bio.
12Benyamin ho nso, ɔkae sɛ:
AWURADE dɔfo bɛtena ne nkyɛn dwoodwoo;
ɔkata no so daa nyinaa,
na ɔbɛtena ne mmati so.
13Na Yosef ho nso, ɔkae sɛ:
AWURADE nhyira n’asase;
ɔmma no ɔsoro nnepa,
obosu ne ebun a ɛtrɛw ase no de,
14ne owia mu nnɔbae nnepa,
ne nea asram ma efifi mu nnepa,
15ne tete mmepɔw atifi
ne daapem nkoko nnepa,
16 ne asase ne ne mayɛ mu nnepa,
ne nea ɔte nkyɛkyerɛ no mu no anisɔ;
wɔmma ɛmmra Yosef atifi,
ne ne nuanom mu hotuafo no mpampam.
17Ne nantwinini abakan, anuonyam wɔ no,
na n’abɛn yɛ ɛkoɔ abɛn;
ɛno na ɔde besunsum aman nyinaa agu akodu asase ano.
Efraim dodow ne no,
na Manase mpem ne no.
18Na Sebulon ho nso, ɔkae sɛ:
Sebulon, ma w’ani nnye w’adifi mu,
ne Isakar, wo ntamadan mu.
19Wɔbɛfrɛ aman akɔ bepɔw no so,
ɛhɔ na wɔbɛbɔ trenee afɔre;
na wobefew po mu mmoroso
ne nwea mu ademude a ahintaw
20Na Gad ho nso, ɔkae sɛ:
Nhyira ne nea ɔtrɛw Gad mu;
obutuw hɔ sɛ gyatabere,
ɔtetew basa ne mpampam;
21 ɔno na ɔpaw nea eye no fae,
na ɛhɔ na wɔakora mmarahyɛfo no kyɛfa;
na ɔnam di ɔman no atitiriw mu,
ɔyɛ AWURADE treneede
ne n’atemmude wɔ Israel.
22Na Dan ho nso, ɔkae sɛ:
Dan yɛ gyataforo,
ohuruw fi Basan.
23Na Naftali ho nso, ɔkae sɛ:
Naftali a anisɔ amee no,
na AWURADE nhyira ayɛ no ma,
fa ɛpo ne ahohuru asase no di so
24Na Aser ho nso, ɔkae sɛ:
Wɔmfa mma nhyira Aser,
ɔnyɛ nea ɔsɔ ani ne nuanom mu,
na ɔmfa ne nan mmɔ ngo mu.
25Dade ne kɔbere nyɛ w’adaban,
sɛ wo nna te no,
saa na w’ahotɔ nyɛ.
26 Obi nni hɔ a ɔte sɛ Yesurun Nyankopɔn!
Ɔnam soro di boa wo,
ɔde ne kɛseyɛ nam omununkum mu.
27Tete Nyankopɔn ne wo tenabea,
na ase na daapem abasa no wɔ.
Na ɔbɛpam ɔtamfo w’anim,
na waka sɛ: Dwerɛw wɔn.
28 Na Israel bɛtena hɔ dwoodwoo,
Yakob asubura no, ne nko na ɔbɛtena,
ɔbɛtena aburow ne nsa asase so;
ne soro nso bɛsosɔ obosu.
29 Nhyira ne wo, Israel,
hena na ɔte sɛ wo,
ɔman a wɔanya AWURADE mu nkwagye!
Ɔyɛ wo boa kyɛm,
na ɔyɛ wo kɛseyɛ nkrante.
W’atamfo bɛbrɛ wɔn ho ase ama wo,
na wo de, wubetiatia wɔn sorɔnsorɔmmea so.",https://www.bible.com/bible/3440/DEU.33.RATB
DEUTERONOMIUM 34,"Mose wu
1 Na Mose fii Moab tataw mu foro kɔɔ Nebo bepɔw so, Pisga atifi, wɔ Yeriko ntentenso, na AWURADE ma ohuu asase no nyinaa: Gilead de kosii Dan, 2ne Naftali nyinaa, ne Efraim ne Manase asase, ne Yuda asase nyinaa de kosii akyiri po no ho; 3ne nifa fam asase ne tataw a ɛyɛ nkyeresia kurow Yeriko bon no de kosii Soar. 4 Na AWURADE ka kyerɛɛ no sɛ: Eyi ne asase a mekaa ho ntam mekyerɛɛ Abraham, Isak ne Yakob sɛ: W’asefo na mede bɛma wɔn no: Na mama wode w’aniwa ahu, na ɔkɔ de, worenkɔ hɔ.
5 Na AWURADE akoa Mose wui wɔ hɔ, Moab asase so, sɛnea AWURADE kae no. 6 Na osiee no obon mu Moab asase so, Bet-peor ntentenso; na obiara nnim ne damoa de besi nnɛ. 7Na Mose wui no, na wadi mfirihyia ɔha aduonu. N’aniwa anyɛ kusukusu, na n’ahoɔden so anhuan. 8Na Israelfo suu Mose, Moab tataw mu adaduasa, na wodii Mose su ne ne gyam nna no wiei.
9Na nyansa honhom yɛɛ Nun ba Yosua ma, efisɛ Mose de ne nsa guu no so; na Israelfo tiee no, na wɔyɛe sɛnea AWURADE hyɛɛ Mose no.
10Na odiyifo bi ansɔre Israel mu bio a ɔte sɛ Mose a AWURADE huu no mmɔanim, 11nsɛnkyerɛnne ne anwonwade nyinaa a AWURADE somaa no sɛ ɔnkɔyɛ Farao ne ne nkoa nyinaa ne n’asase nyinaa, Misraim asase so no fam, 12ne nsa a ɛyɛ den nyinaa ne ahude akɛse nyinaa a Mose yɛe Israel nyinaa anim no mu.",https://www.bible.com/bible/3440/DEU.34.RATB
YOSUA NHYƐNMU,"NHYƐNMU
Yosua nhoma no mu nsɛm fa di a Yosua dii Israelfo anim kɔtoaa Kanaanfo ne wɔn koe. Mose wu akyi no Yosua na obedii n’ade. Nsɛm titiriw a nhoma no ka no bi ne: Asubɔnten Yordan twa, Yeriko sɛe, Ai ko, ne apam a Onyankopɔn ne Israelfo yɛe no mu denhyɛ. Asɛm a wonim no yiye koraa wɔ saa nhoma yi mu ne: Ɛnnɛ mompaw nea mobɛsom no mfa: Sɛ anyame a mo agyanom somee a wɔwɔ asuogya no oo, sɛ Amorifo a mote wɔn asase so anyame no oo, na me ne me fi de, yɛbɛsom AWURADE (24.15)
EMU NSƐM
Wodi Kanaanfo so nkunim, 1.1—12.24
Asase no kyɛ, 13.1—21.45
Yordan apuei fam asase 13.1-33
Yordan atɔe fam asase 14.1—19.51
Guankɔbea nkurow no 20.1-9
Lewifo nkurow no 21.1-45
Apuei fam mmusuakuw no san kɔ wɔn asase so 22.1-34
Yosua nkradi no mu nsɛm 23.1-16
Wɔhyɛ apam no mu den wɔ Sekem 24.1-33",https://www.bible.com/bible/3440/JOS.INTRO1.RATB
YOSUA 1,"Onyankopɔn yi Yosua kyerɛ no nea ɔnyɛ
1Na AWURADE akoa Mose wu akyi no, AWURADE ka kyerɛɛ Nun ba Yosua, Mose somfo no sɛ: 2 M’akoa Mose awu enti afei sɔre twa Yordan yi, na wo ne ɔman Israelfo yi nyinaa nkɔ asase a mede merema mo, no so.
3 Baabiara a mo nan betia no, mo na mede mɛma mo, sɛnea meka mekyerɛɛ Mose no, 4efi sare no so ne Lebanon yi ho de kosi asu kɛse no, asubɔnten Eufrate ano, Hetifo asase nyinaa de kosi po kɛse no ano wɔ nea owia kɔtɔ hɔ na ɛnyɛ mo hye.
5 Obi biara rennyina w’anim, wo nkwa nna nyinaa; sɛnea midii Mose akyi no, saa ara na medi w’akyi; merempa wo na merennyaw wo. 6 Wo ho nyɛ den na yɛ nnam, na wo na wobɛkyɛ asase a mekaa wɔn agyanom ntam sɛ mede mɛma wɔn no mu ama ɔman yi. 7 Wo ho ara na ɛnyɛ den na yɛ nnam pa ara, na hwɛ di mmara a mehyɛɛ m’akoa Mose no nyinaa so; mfi ho nkɔ nifa anaa benkum, na nea wobɛkɔ nyinaa woadi yiye. 8 Mma mmara nhoma yi mmfi w’anom, na dwen ho awia ne anadwo, na woahwɛ ayɛ sɛnea wɔakyerɛw wɔ mu nyinaa te no. Na ɛno na wo kwan bɛyɛ dwoodwoo, na ɛno na ebesi wo yiye. 9Ɛno menhyɛɛ wo sɛ yɛ den na yɛ nnam, nsuro, na mma wo bo nntu anaa? Efisɛ AWURADE wo Nyankopɔn di w’akyi nea wokɔ nyinaa.
Yosua Kyerɛ Ɔman Adikanfo no Nea wɔnyɛ
10Ɛnna Yosua hyɛɛ ɔman no ahwɛfo no sɛ: 11Momfa nsra no mu, na monhyɛ ɔman no sɛ: Munsiesie akwansoduan nsie, na ɛha yi nnansa morebetwa Yordan yi akɔfa asase a AWURADE mo Nyankopɔn de rema mo sɛ munni so no so.
12Na Rubenfo ne Gadfo ne Manase abusuakuw fa no de, Yosua ka kyerɛɛ wɔn sɛ: 13 Monkae asɛm a AWURADE akoa Mose hyɛɛ mo sɛ: AWURADE mo Nyankopɔn de mo atena ase, na ɔde asase yi ama mo; 14mo yerenom, mo mma ne mo mmoakuw ntena asase a Mose de maa mo Yordan agya yi so, na mo de, munni mo nuanom anim amia mu, akofofo nyinaa, na munni mmoa wɔn, 15nkosi sɛ AWURADE de mo nuanom bɛtena ase sɛ mo, na wɔn nso wobedi asase a AWURADE mo Nyankopɔn de rema wɔn no so ansa na moasan aba mo sodi asase no so abedi so, sɛ AWURADE akoa Mose de maa mo, Yordan agya owiapuei hɔ no. 16Na wobuaa Yosua sɛ: Nea woahyɛ yɛn nyinaa, yɛbɛyɛ, na baabiara a wosoma yɛn no, yɛbɛkɔ. 17Sɛnea yetiee Mose, nsɛm nyinaa no, saa ara na yebetie wo; odi na AWURADE wo Nyankopɔn nni w’akyi, sɛnea odii Mose akyi no. 18 Obiara a ɔbɛtew w’anom asɛm ho atua na ɔrentie wo nyɛ nea wobɛhyɛ yɛn nyinaa no, wonkum no. Den nko na wo ho nyɛ, na yɛ nnam.",https://www.bible.com/bible/3440/JOS.1.RATB
YOSUA 2,"Rahab gye akwansrafo no
1 Na Nun ba Yosua somaa mmarima asraafo baanu fi Sitim ahintawee mu sɛ: Monkɔ nkɔhwɛ asase no ne Yeriko. Na wosiim kɔe, na woduu ɔbea aguaman bi a wɔfrɛ no Rahab fi, na wɔdaa hɔ. 2Na obi kɔka kyerɛɛ Yeriko hene no sɛ: Hwɛ, mmarima bi a wofi Israelfo no mu aba ha anadwo yi rebɛsra asase yi. 3Na Yeriko hene no soma kɔɔ Rahab nkyɛn sɛ: Yi mmarima a wɔaba wo nkyɛn na wɔahyɛn wo fi no fi adi, na wɔbaa asase yi nyinaa sra. 4Na ɔbea no faa mmarima baanu no de wɔn hintawee; na ɔkae sɛ: Ɛwom, mmarima no baa me nkyɛn de, nanso minnim nea wofi; 5na esum durui a wɔrebɛto kurow pon no mu no, na mmarima no fii adi; minnim nea wɔkɔ: Muntiw wɔn ntɛm, na mobɛto wɔn. 6Na ɔno de, na ɔde wɔn akɔ ɔdan atifi na ɔde wɔn akohintaw siwabiri a ɔde aboa ɔdan no atifi no ase. 7Na mmarima no tiw wɔn faa Yordan kwan so de kɔɔ atwae; na wɔn a wotiw wɔn no fii adi ara pɛ, na wɔtoo kurow pon no mu.
8Na wɔn de, wonnya nkɔdae no, ɔbea no foro kɔɔ wɔn nkyɛn ɔdan no atifi 9 kɔka kyerɛɛ mmarima no sɛ: Minim sɛ AWURADE de asase yi ama mo, na mo ho hu atɔ yɛn so, na asase yi sotefo nyinaa koma tutu mo anim. 10 Na yɛate sɛnea mo Misraim fi mu no AWURADE maa Mmɛw-Po mu nsu yowee mo anim, ne nea moyɛɛ Amorifo ahene baanu a wɔwɔ Yordan agya no, Sihon ne Og a mosɛee wɔn pasaa no. 11 Na yɛate, na yɛn koma atu, na ɔhome bi rensɔre bio obiara mu wɔ mo anim, efisɛ AWURADE mo Nyankopɔn no, ɔno ne Nyankopɔn wɔ nyameso ɔsoro ne asase so ɛfam. 12 Na afei monka me AWURADE ntam sɛ, sɛ mayɛ mo yiye yi, mo nso mobɛyɛ m’agya ofi yiye, na momma me nokware sɛnkyerɛnne, 13na momma m’agya ne me na ne me nuammarimanom ne me nuammeanom ne nea wɔwɔ nyinaa nnya nkwa, na munyi yɛn mfi wu mu. 14Na mmarima no ka kyerɛɛ no sɛ: Yɛn kra nsi mo ananmu nwu! Sɛ woanka yɛn asɛm yi ankyerɛ, na ɛba sɛ AWURADE de asase yi ma yɛn a, yɛne wo bedi no adɔe ne nokware so.
15Ɛnna ɔbea no de ntampehama twetwee wɔn faa mfɛnsere mu sisii fam, na ne dan si kurow no ho fasu so, na ɔfasu no so na ɔte. 16Na ɔka kyerɛɛ wɔn sɛ: Bepɔw so na monkɔ, na atiwfo no anto mo, na munhintaw hɔ nnansa nkosi sɛ atiwfo no bɛsan, na ɛno akyi no moakɔ mo kwan. 17Na mmarima no ka kyerɛɛ no sɛ: Yebedi bem afi ntam a woma yɛkae yi mu, 18hwɛ, sɛ yɛreba ase yi so a, fa asaawa kɔkɔɔ hama yi kyekyere mfɛnsere a wode yɛn faa mu sisii fam no mu, na boa w’agya ne wo na ne wo nuanom ne w’agya fi nyinaa ano wo nkyɛn wɔ ofie ha, 19na obiara a obefi adi afi wo fi pon ano akɔ abɔnten so no, ne mogya begu n’atifi, na yɛn de, yɛadi bem; na obiara a ɔwɔ wo nkyɛn ofie no, sɛ obi de ne nsa ka no a, ne mogya ngu yɛn atifi. 20Na sɛ woka yɛn asɛm yi kyerɛ a, ɛno nso yebedi bem afi wo ntam a woma yɛkae no ho. 21Na ɔkae sɛ: Ɛnyɛ sɛnea mo nsɛm yi te. Na ogyaa wɔn kwan ma wɔkɔe; na ɔde hama kɔkɔɔ no kyekyeree mfɛnsere no mu. 22Ɛnna wosiim koduu bepɔw no so, na wodii hɔ nnansa kosii sɛ atiwfo no sanee. Na atiwfo no hwehwɛɛ wɔn ɔkwan no so nyinaa, nanso wɔanhu wɔn.
23Na mmarima baanu no sian fii bepɔw no so, na wotwa baa Nun ba Yosua nkyɛn, na wɔkaa nea ɛyɛɛ wɔn nyinaa kyerɛɛ no, 24 na wɔka kyerɛɛ Yosua sɛ, ampa ara, AWURADE de asase no nyinaa ahyɛ yɛn nsa, na afei nso asase no sofo nyinaa koma atu wɔ yɛn anim.",https://www.bible.com/bible/3440/JOS.2.RATB
YOSUA 3,"Wotwa Yordan
1 Ɛnna Yosua sɔree anɔpahema, na wotu fii Sitim, na woduu Yordan ano, ɔno ne Israelfo nyinaa, na wɔdaa hɔ ansa na wotwae. 2Na nnansa wiee du no, ahwɛfo no kyinii nsra no mu 3kɔhyɛɛ ɔman no sɛ: Sɛ muhu AWURADE mo Nyankopɔn apam adaka no ne Lewi asɔfo a wɔso no a, mo nso muntu mfi nea mowɔ hɔ, na munni akyiri; 4nanso munsusuw ɔkwan bɛyɛ sɛ basafa apem nto mo ne no ntam, mommmɛn no, sɛnea ɛbɛyɛ na moahu ɔkwan ko a mobɛfa so, efisɛ momfaa ɔkwan yi so pɛn. 5 Na Yosua ka kyerɛɛ ɔman no sɛ: Montew mo ho, na ɔkyena AWURADE bɛyɛ anwonwade wɔ mo mu. 6 Na Yosua ka kyerɛɛ asɔfo no sɛ: Monsoa apam adaka no nsen nni ɔman no anim. Na wɔsoaa apam adaka no dii ɔman no anim.
7 Na AWURADE ka kyerɛɛ Yosua sɛ: Ɛnnɛ da yi na mefi ase mayɛ wo kɛse Israel nyinaa ani so, na wɔahu sɛ, sɛnea midii Mose akyi no, saa ara na medi w’akyi. 8Na wo de, hyɛ asɔfo a wɔso apam adaka no sɛ: Sɛ mudu Yordan nsu no ano a, munnyina Yordan mu.
9Na Yosua ka kyerɛɛ Israelfo no sɛ: Muntwiw mmra ha, na muntie AWURADE mo Nyankopɔn nsɛm. 10Ɛnna Yosua kae sɛ: Eyi na mode behu sɛ Onyankopɔn teasefo no wɔ mo mu, na ɔpam na ɔbɛpam Kanaanfo ne Hetifo ne Hewifo ne Perisifo ne Girgasifo ne Amorifo ne Yebusifo no afi mo anim. 11Hwɛ, asase nyinaa wura apam adaka no redi mo anim akɔ Yordan mu. 12Na afei momfa mmarima dumien mfi Israel mmusuakuw no mu, abusuakuw biara mu nipa biako. 13Na sɛ asɔfo a wɔso Awurade, asase nyinaa wura no, adaka no anammɔn ka Yordan nsu no ara pɛ a, Yordan mu nsu a esian fi atifi ba no betwa, na abɔ kuw agyina hɔ.
14Na ɔman no tu fii wɔn ntamadan mu sɛ wɔrekotwa Yordan, na asɔfo a wɔso apam adaka no dii ɔman no anim, 15na asɔfo a wɔso adaka no duu Yordan ano, na wɔn anan sii nsu no mu ara pɛ 16 na nsu a efi atifi ba no gyinae bɔɔ kuw biako wɔ akyirikyiri, wɔ Adam, kurow a ɛwɔ Saretan nkyɛn no ho; na nsu a esian kɔ tataw mu po a ɛne Nkyene-Po no mu no twa wiei koraa. Na ɔman no twae Yeriko ntentenso. 17Nso na Yordan ayiri asram ne kɔn so awitwabere na asɔfo a wɔso apam adaka no gyinaa asase kesee so Yordan mfinimfini pintinn, na Israel nyinaa nam asase kesee so twae de kosii sɛ ɔman mu no nyinaa wiee Yordan twa.",https://www.bible.com/bible/3440/JOS.3.RATB
YOSUA 4,"Wosi nkae dum
1Na ɔman mu no nyinaa twaa Yordan wiei no, AWURADE ka kyerɛɛ Yosua sɛ: 2Munyiyi ɔman no mu mmarima dumien, abusuakuw biara mu onipa biako, 3na monhyɛ wɔn sɛ: Montase abo dumien mfi Yordan mfinimfini ha mfi nea asɔfo no anan gyinae pintinn hɔ, na momfa ntwa, na munkogyaw wɔ mo asoɛe a mobɛsoɛ hɔ anadwo yi. 4Ɛnna Yosua frɛɛ mmarima dumien a ɔpaw wɔn fii Israelfo mu no, abusuakuw biara mu onipa biako. 5Na Yosua ka kyerɛɛ wɔn sɛ: Monsen nni AWURADE mo Nyankopɔn adaka no anim nkɔ Yordan mfinimfini, na montase abo mmiako mmiako mmobɔ mo kɔn ho, sɛ Israelfo mmusuakuw no ano si, na eyi ayɛ mo mu sɛnkyerɛnne. 6 Sɛ mo mma bisa mo ɔkyena bi sɛ: Mode abo yi kyerɛ dɛn a? 7Monka nkyerɛ wɔn sɛ: Ɛkyerɛ sɛ Yordan nsu no twae, AWURADE apam adaka no anim bere a apam adaka no twaa Yordan no, na abo yi nyɛ nkae mma Israelfo nkosi daa.
8Na Israelfo no yɛɛ saa, sɛnea Yosua hyɛe no, na wɔtasee abo dumien Yordan mu, sɛnea AWURADE ka kyerɛɛ Yosua no, sɛ Israelfo mmusuakuw no ano si, na wɔde twa baa wɔn asoɛe, na wogyawee wɔ hɔ. 9Na Yosua momaa abo dumien nso so sisii Yordan mu, nea asɔfo a wɔso apam adaka no anan sisii hɔ, na ɛwɔ hɔ de besi nnɛ.
10Na asɔfo a wɔso adaka no gyinaa Yordan mu ara de kosii sɛ wowiee asɛm a AWURADE hyɛɛ Yosua sɛ ɔnka nkyerɛ ɔman no nyinaa, sɛnea Mose hyɛɛ Yosua no nyinaa.
Na ɔman no yɛɛ ntɛm twae. 11Na ɔman no nyinaa wiee otwa no, na AWURADE adaka no nso twae, na asɔfo no kodii ɔman no anim. 12 Na Ruben mma ne Gad mma ne Manase abusuakuw fa no kɔɔ amia mu twa kodii Israelfo no anim, sɛnea Mose ka kyerɛɛ wɔn no, 13nnipa bɛyɛ ɔpeduanan a wɔasiesie wɔn ho ama ɔko na etwa dii AWURADE anim kɔɔ ɔsa, Yeriko tataw so. 14 Da no ara na AWURADE pagyaa Yosua, Israel nyinaa ani so, na wosuroo no sɛnea wosuroo Mose no, ne nkwa nna nyinaa.
15Na AWURADE ka kyerɛɛ Yosua sɛ: 16Hyɛ asɔfo a wɔso adanse adaka no, na wɔmforo mfi Yordan mu mmra. 17Na Yosua hyɛɛ asɔfo no sɛ: Momforo mfi Yordan mu mmra. 18Na asɔfo a wɔso AWURADE apam adaka no foro fii Yordan mu na asɔfo no anammɔn besii asase kesee so ara pɛ, na Yordan mu nsu no san baa n’afa, na ɛbɛsram ne kɔn so nyinaa sɛ ɛte kan no.
19 Na ɔman no foro fii Yordan mu ɔsram a edi kan no da a ɛto so du, na wɔkɔbɔɔ nsra Gilgal, Yeriko apuei hye so. 20Na abo dumien a wɔtase fii Yordan mu no, Yosua de sisii Gilgal. 21 Na ɔka kyerɛɛ Israelfo no sɛ: Sɛ ɔkyena bi mo mma bisa wɔn agyanom sɛ: Abo yi kyerɛ dɛn a? 22Ɛno na momma wonhu sɛ asase kesee so na Israel fae de twaa Yordan yi, 23 sɛ AWURADE mo Nyankopɔn yow Yordan nsu no mo anim kosii sɛ mutwae, sɛnea AWURADE mo Nyankopɔn yɛɛ Mmɛw-Po no a ɔyow no yɛn anim kosii sɛ yetwae no, 24na asase so aman nyinaa nhu AWURADE basa a emu yɛ den, na moasuro AWURADE mo Nyankopɔn nna nyinaa.",https://www.bible.com/bible/3440/JOS.4.RATB
YOSUA 5,"1 Na Amorifo ahene a wɔwɔ Yordan agya atɔe fam no nyinaa ne Kanaan ahene a wɔwɔ po ano no nyinaa tee sɛ AWURADE ayow Yordan nsu Israelfo no anim akosi sɛ wotwae no, wɔn koma tui a ɔhome bi nni wɔn mu bio Israelfo no anim.
Ɔman no twetiatwa ne Twam afahyɛ
2 Ɛbere no ara mu na AWURADE ka kyerɛɛ Yosua sɛ: Yɛ twɛrebo asekan, na san twitwa Israelfo no twetia a ɛto so abien. 3Na Yosua yɛɛ twɛrebo asekan de twitwaa Israelfo no twetia Aralot koko so. 4Na nea enti a Yosua twitwaa wɔn twetia ne sɛ: Ɔman no a wofi Misraim bae no mu mmarima nyinaa, akofofo no nyinaa wuwui ɔkwan mu wɔ sare no so, bere a wofi Misraim reba no. 5Na ɔman a wofi Misraim bae no nyinaa, wɔatwitwa wɔn twetia, nanso ɔman no a wɔwoo wɔn ɔkwan mu wɔ sare no so, bere a wofi Misraim reba no nyinaa de, na wontwitwaa wɔn twetia ɛ. 6 Na mfirihyia aduanan na Israelfo no nantew sare so kosii sɛ akofo a wofi Misraim bae no nyinaa sae korakora, efisɛ wɔantie AWURADE nne ma AWURADE kaa wɔn ntam sɛ wɔrenhu asase a AWURADE kaa wɔn agyanom ntam sɛ ɔde bɛma yɛn no, asase a ɛsen nufusu ne ɛwo no. 7Na wɔn mma na ɔma wɔsɔre sii wɔn ananmu; wɔn na Yosua twitwaa wɔn twetia, na wɔyɛ momonoto, efisɛ wɔantwitwa wɔn twetia ɔkwan no mu. 8Na wowiee ɔman mu no nyinaa twetiatwa no, wɔtenaa wɔn tenabea hɔ nsra no mu kosii sɛ wɔn ho tɔɔ wɔn. 9Na AWURADE ka kyerɛɛ Yosua sɛ: Ɛnnɛ mapirew Misraim nsopa afi mo so. Ɛno nti wɔfrɛɛ hɔ sɛ: Gilgal de besi nnɛ yi ara.
10 Na Israelfo no bɔɔ nsra Gilgal, na wodii Twam no, ɔsram no da a ɛto so dunan no anwummere, Yeriko tataw so. 11Na Twam no adekyee no, da no ara na wodii asase no so aduan, apiti ne nkyewe, da a wodii asase no so aduan no, adekyee no ara, na mana no to twae. 12 Na Israelfo no annya bi bio, afei wodii Kanaan asase no so nnɔbae afe no ara mu.
Onyankopɔn bɔfo no
13 Na Yosua wɔ Yeriko ho no, ɔmaa n’ani so hwɛe, na hwɛ, ɔbarima bi gyina ne ntentenso kura nkrante a watwe. Na Yosua kɔɔ ne nkyɛn kɔka kyerɛɛ no sɛ: Yɛn afa na wowɔ anaa yɛn atamfo afa? 14 Na ose: Daabi, na afei na maba sɛ AWURADE dɔm so safohene. Na Yosua de n’anim butuw fam sɔree no, na obisaa no sɛ: Ɛdɛn na me wura reka akyerɛ n’akoa? 15 Na AWURADE dɔm so safohene no ka kyerɛɛ Yosua sɛ: Yi wo mpaboa fi wo nan, na nea wugyina hɔ yɛ kronkron. Na Yosua yɛɛ saa.",https://www.bible.com/bible/3440/JOS.5.RATB
YOSUA 6,"Yeriko tua
1Na Yeriko de, wɔato mu na wɔabram ano Israelfo no anim. Obi mfi adi, na obi mma mu. 2Na AWURADE ka kyerɛɛ Yosua sɛ: Hwɛ, mede Yeriko ne ne hene ne akofofo no mahyɛ wo nsa. 3Na muntwa kurow no ho nhyia; akofo no nyinaa ntwa ho nhyia pɛnkoro. Saa na yɛ nnansia. 4 Na asɔfo baasɔn nkurakura osebɔ ntorobɛnto ason mfa nni adaka no anim, na ɛda a ɛto so ason no, muntwa kurow no ho nhyia mpɛn asɔn, na asɔfo no nhyɛn ntorobɛnto no. 5Na sɛ wɔhyɛn osebɔ abɛn no na mote torobɛnto no nne a, ɔman no nyinaa nhuro mmɔ ose kɛse, na kurow no ho fasu no bɛhwe fam burum, na ɔman no mforo nkokɔ wɔn anim tee. 6Na Nun ba Yosua frɛfrɛɛ asɔfo no, na ɔka kyerɛɛ wɔn sɛ: Monsoa apam adaka no, na asɔfo baasɔn nkurakura osebɔ ntorobɛnto nni AWURADE adaka no anim. 7Na wɔka kyerɛɛ ɔman no sɛ: Monsen nkotwa kurow no ho nhyia, na wɔn a wɔamia no nsen nni AWURADE adaka no anim.
8Na Yosua ka kyerɛɛ ɔman no no, asɔfo baasɔn a wokurakura osebɔ ntorobɛnto no sen dii AWURADE anim na wɔhyɛn ntorobɛnto no, na AWURADE apam adaka no dii wɔn akyi. 9Na wɔn a wɔamia no dii asɔfo a wɔhyɛn ntorobɛnto no anim, na kyidɔm no dii adaka no akyi; wɔnam na wɔhyɛn ntorobɛnto no ara. 10Na ɔman no de, Yosua hyɛɛ wɔn sɛ: Mommmɔ ose, na mommma wɔnnte mo nne, na asɛm bi mmfi mo anom kosi da a mese mo sɛ mommɔ ose no ansa na mommɔ ose. 11Na AWURADE adaka no twaa kurow no ho hyiae pɛnkoro, na wɔbaa nsra mu bɛdaa hɔ.
12Na Yosua sɔree anɔpahema, na asɔfo no soaa AWURADE adaka no; 13na asɔfo baasɔn no kurakura osebɔ ntorobɛnto ason no de di AWURADE adaka no anim, wɔnam na wɔrehyɛn ntorobɛnto no ara, na wɔn a wɔamia no dii wɔn anim, na kyidɔm no dii AWURADE adaka no akyi, wɔnam na wɔhyɛn ntorobɛnto no. 14Na da a ɛto so abien no, wotwaa kurow no ho hyiae pɛnkoro, na wɔsan baa nsra no mu. Wɔyɛɛ saa nnansia.
15Na da a ɛto so ason no, ade rekye pɛ, wotuaa ahema sɔree ntɛm, na wotwaa kurow no ho hyiae saa ara mpɛn asɔn; da no nko na wotwaa kurow no ho hyiae mpɛn ason. 16Na nea ɛto so ason no so a asɔfo no rehyɛn ntorobɛnto no no, Yosua ka kyerɛɛ ɔman no sɛ: Mommɔ ose, efisɛ AWURADE de kurow no ama mo. 17 Na kurow no ne emu ade nyinaa nyɛ nea AWURADE de ne nsa ato so ama ɔsɛe; aguaman Rahab nko na onnya nkwa, ɔno ne wɔn a wɔwɔ ne nkyɛn ne ne fi nyinaa, efisɛ ɔno na ɔde abɔfo a yɛsomaa wɔn no hintawee. 18 Mo ho yiye ara na monhwɛ nea AWURADE de ne nsa ato so no ho, na moamfa bi, na moamfa Israel nsra no amfa nea AWURADE de ne nsa ato so no amma amane amma so. 19Na dwetɛ ne sika, ne kɔbere ne dade nneɛma nyinaa nyɛ kronkron mma AWURADE, na wɔmfa mmra AWURADE adekorabea. 20 Ɛnna ɔman no bɔɔ ose na wɔhyɛn ntorobɛnto no. Na ɔman no tee ntorobɛnto no nne no, ɔman no huro bɔɔ ose kɛse, na ɔfasu no hwee fam burum, na ɔman no foro kɔɔ kurow no mu, wɔn nyinaa kokɔɔ wɔn anim tee, na wɔfaa kurow no. 21Na wɔde nkrante sɛee nea ɛwɔ kurow no mu nyinaa pasaa, mmarima ne mmea, mmofra ne mpanyin, anantwi ne nguan ne mfurum.
22 Na mmarima baanu a wɔkɔsraa ase no de, Yosua ka kyerɛɛ wɔn sɛ: Monkɔ ɔbea aguaman no fi nkɔfa ɔbea no ne nea ɔwɔ nyinaa mfi hɔ, sɛnea mokaa no ntam no. 23 Na mmerante akwansrafo no kɔe, na wɔde Rahab ne n’agya ne ne na ne ne nuanom ne nea ɔwɔ nyinaa fi bae, na wɔde n’abusua nyinaa fii adi begyaw wɔn Israel nsra no akyi. 24Na kurow no de, wɔde ogya hyewee, ɛne nea ɛwɔ mu nyinaa; emu dwetɛ ne sika, ne kɔbere ne dade nneɛma nko na wɔde beguu AWURADE fi adekorabea no mu. 25 Na aguaman Rahab ne n’agya fi ne nea ɔwɔ nyinaa de, Yosua gyee wɔn nkwa, na ɔtenaa Israel mu de besi nnɛ, efisɛ ɔde abɔfo a Yosua soma ma wɔkɔsraa Yeriko no hintawee.
26 Na Yosua kaa ntam saa bere no sɛ: Nnome nka onipa a ɔbɛsɔre abɛkyekye Yeriko kurow yi, AWURADE anim: Ɔde n’abakan na ɛbɛhyɛ ase, na ɔde ne ba akumaa na ebesisi ano apon. 27Na AWURADE dii Yosua akyi, na wɔtee ne nka asase no nyinaa so.",https://www.bible.com/bible/3440/JOS.6.RATB
YOSUA 7,"Wokum Israelfo wɔ Ai. Wokum Akan
1Na Israelfo no too ahyirade no ho mmara, na Serah ba Sabdi Karmi ba Akan a ofi Yuda abusuakuw mu no faa emu bi, AWURADE bo fuw Israelfo 2Na Yosua somaa mmarima bi fi Yeriko kɔɔ Ai a ɛwɔ Bet-awen ho, Betel apuei, na ɔka kyerɛɛ wɔn sɛ: Monkɔ nkɔsra asase no. Na mmarima no kɔe kɔsraa Ai. 3Na wɔsan baa Yosua nkyɛn bɛka kyerɛɛ no sɛ: Mma ɔman no nyinaa mmforo nnkɔ; ma mmarima bɛyɛ sɛ mpennu anaa mpensa nkɔ nkɔbɔ Ai; nhaw ɔman no nyinaa mma wɔnnkɔ hɔ, na wosua. 4Na ɔman no mu bɛyɛ sɛ mpensa foro kɔɔ hɔ, nanso woguan fii Ai mmarima no anim. 5Na Ai mmarima no kunkum wɔn mu nnipa bɛyɛ aduasa asia, na wɔtaa wɔn fii Ai kurow pon no akyi de kɔɔ Sebarim, na wɔbobɔɔ wɔn nsianee no mu. Na ɔman no suroe, na wɔn abasa mu tui.
6Na Yosua sunsuanee ne ntade mu, na ɔde n’anim butuw fam, AWURADE adaka no anim de kosii anwummere, ɔno ne Israel mpanyimfo, na wɔde dɔte guguu wɔn atifi. 7Na Yosua bisaa sɛ: AWURADE Nyankopɔn, ɛdɛn nti na wode ɔman yi twaa Yordan sɛ wode yɛn rebɛhyɛ Amorifo nsa na wɔasɛe yɛn? Yenim a, anka yɛpene tenaa Yordan agya hɔ ara. 8Wo kyɛw ni, Awurade, sɛ Israel adan wɔn akyi akyerɛ wɔn atamfo yi, dɛn na menka? 9 Na Kanaanfo ne asase yi sofo nyinaa bɛte, na wɔabetwa yɛn ho ahyia, na wɔatwa yɛn din afi asase so: Na ɛdɛn na wobɛyɛ ama wo din kɛse no?
10Na AWURADE ka kyerɛɛ Yosua sɛ: Sɔre ɛ, ɛdɛn nti na wode w’anim abutuw fam sɛɛ yi? 11Israel ayɛ bɔne, na wɔato m’apam a mehyɛɛ wɔn ho mmara no nso, na wɔafa ahyirade no bi nso, na wɔabɔ korɔn nso, na wɔasiw so nso, na wɔde asie wɔn ade mu nso. 12Na Israelfo rentumi nnyina wɔn atamfo anim, wɔn akyi na wɔbɛdan akyerɛ wɔn atamfo, efisɛ wɔayɛ ahyirade; merenkɔ so minni mo akyi, gye sɛ muyi ahyirade no hɔ fi mo mu. 13 Sɔre tew ɔman no ho na ka sɛ: Monyɛ mo ho kronkron nsie ɔkyena; na sɛ AWURADE, Israel Nyankopɔn, se ni: Ahyirade wɔ wo mu, Israel! Worentumi nnyina w’atamfo anim kosi sɛ mubeyi ahyirade no afi mo mu. 14Enti anɔpa, wɔmfa mo ntwiw mmɛn mmusuakuw mmusuakuw. Na abusuakuw a AWURADE bɛkyerɛ no, wontwiw mmɛn mmusua mmusua, na abusua a AWURADE bɛkyerɛ no ntwiw mmɛn afi afi, na ofi a AWURADE bɛkyerɛ no mu mmarima ntwiw mmɛn mmiako mmiako. 15Na nea wɔbɛkyere no ahyirade no so no, wɔmfa ogya nhyew no ne nea ɔwɔ nyinaa, sɛ wato AWURADE ntam, na wayɛ nkwaseade Israel mu.
16 Ɛnna Yosua sɔree anɔpahema, na ɔde Israel twiw bɛnee abusuakuw abusuakuw; na wɔkyeree Yuda abusuakuw. 17 Na ɔde Yuda mmusua twiw bɛnee, na wɔkyeree Serahfo abusua. Na ɔde Serahfo abusua mu mmarima twiw bɛnee mmiako mmiako, na wɔkyeree Sabdi. 18Na ɔde ne fi mmarima twiw bɛnee mmiako mmiako, na wɔkyeree Serah ba Sabdi ba Karmi ba Akan a ofi Yuda abusuakuw mu. 19Na Yosua ka kyerɛɛ Akan sɛ: Me ba, fa anuonyam ma AWURADE, Israel Nyankopɔn, na di no ni, na ka kyerɛ me ɛ: Dɛn na woyɛe? Nsiw me so. 20Na Akan buaa Yosua sɛ: Nokware, me na mayɛ AWURADE, Israel Nyankopɔn no, bɔne, na sɛɛ ne sɛɛ na meyɛe. 21Mihuu asade no mu Sinear nguguso fɛfɛ bi, ne dwetɛ nnwetɛbona ahanu, ne sika nnaame biako a ano si nnwetɛbona aduonum, na m’ani beree, na mefae; na hwɛ, ɛhyɛ fam, me ntamadan mu, na dwetɛ no wɔ ase.
22Ɛnna Yosua somaa abɔfo, na wɔde mmirika kɔɔ ntamadan no mu, na hwɛ, ɛhyɛ ne ntamadan no mu, na dwetɛ no hyɛ ase. 23Na woyi fii ntamadan no mu de brɛɛ Yosua ne Israelfo no nyinaa, na wɔde beguu AWURADE anim. 24Ɛnna Yosua faa Serah ba Akan, ne dwetɛ ne nguguso ne sika nnaame no, ne ne mmammarima ne ne mmabea, ne n’anantwi ne ne mfurum ne ne nguan, ne ne ntamadan ne nea ɔwɔ nyinaa, na Israel nyinaa ka no ho, na wɔde wɔn foro kɔɔ Akor bon mu. 25Na Yosua kae sɛ: Ɛdɛn na woahaw yɛn sɛɛ yi? AWURADE nso bɛhaw wo nnɛ da yi. Na Israel nyinaa siw no abo, na wɔde ogya hyew wɔn, na wɔde abo guu wɔn so. 26 Na wɔhɔree no so abosiw kɛse a ɛwɔ hɔ de besi nnɛ ara. Na AWURADE dan fii n’abufuhyew no ho. Ɛno nti wɔfrɛ hɔ sɛ Akor bon de besi nnɛ ara.",https://www.bible.com/bible/3440/JOS.7.RATB
YOSUA 8,"Wodi Ai so nkonim
1Na AWURADE ka kyerɛɛ Yosua sɛ: Nsuro, na mma wo bo nntu. Fa akofo dɔm no nyinaa ka wo ho, na sɔre foro kɔ Ai. Hwɛ, mede Ai hene ne ne man ne ne kurow ne n’asase mahyɛ wo nsa. 2 Na yɛ Ai ne ne hene sɛnea woyɛɛ Yeriko ne ne hene no; emu asade ne mmoa nko na momfom mfa. Fa atɛwfo ma wɔnkɔtɛw kurow no akyi mma wo.
3Na Yosua sɔree, ɔno ne akofo dɔm no nyinaa, sɛ wɔreforo akɔ Ai. Na Yosua yiyii mmarima akofo ɔpeduasa, na ogyaa wɔn kwan anadwo. 4Na ɔhyɛɛ wɔn sɛ: Monhwɛ, monkɔtɛw kurow no, kurow no akyi noho; mommma mo ne kurow no ntam nnware bebree, na mo nyinaa nnyina ahoboa mu. 5Na me de, me ne nnipa a wɔka me ho no nyinaa betwiw abɛn kurow no; na sɛ wofi adi behyia yɛn sɛ kan no a, yebeguan afi wɔn anim; 6 na wobefi adi adi yɛn akyi akosi sɛ yɛbɛtwe wɔn afi kurow no ho; na wɔbɛka sɛ: Wɔreguan afi yɛn anim sɛ kan no; enti yebeguan afi wɔn anim. 7Na mo de, monsɔre mfi ɔtɛw no mu, na momfa kurow no, na AWURADE mo Nyankopɔn de bɛhyɛ mo nsa. 8Na sɛ munya fa kurow no a, monto kurow no mu gya; monyɛ no sɛnea AWURADE ahyɛ no; monhwɛ, ɔhyɛ na mahyɛ mo no. 9Ɛnna Yosua gyaa wɔn kwan, na wosiim kɔtɛwee; na wɔtenaa Betel ne Ai ntam, Ai atɔe fam; na Yosua daa ɔman no mu anadwo no.
10Na Yosua sɔree anɔpahema siesiee ɔman no, na ɔno ne Israel mpanyimfo foro dii ɔman no anim kɔɔ Ai. 11Na akofo dɔm a wɔka ne ho nyinaa foro kɔe, na wotwiw bɛnee, na woduu kurow no ntentenso, na wɔbɔɔ nsra Ai benkum fam, na obon wɔ wɔn ne Ai ntam. 12Na ɔde nnipa bɛyɛ sɛ mpemnum kɔtetɛw Betel ne Ai ntam, kurow no atɔe fam. 13Na wɔde dɔm no sisii, ɛdɔm a wɔwɔ kurow no benkum fam ne akyiri tɛwfo no a ɛwɔ kurow no atɔe fam no nyinaa; na Yosua kɔɔ obon no mu anadwo no ara; 14na Ai hene hui no, ɔne ne man nyinaa ne kurow no mu mmarima no, yɛɛ ntɛm tuaa ahema kɔɔ nea wɔahyɛ hɔ, tataw no anim, sɛ wɔrebehyia Israel ne wɔn ako; nso na onnim sɛ wɔtɛw no kurow no akyi. 15Na Yosua ne Israel nyinaa ma wɔpam wɔn wɔn anim, na woguan faa sare so kwan so. 16Ɛnna wɔteɛɛm frɛɛ ɔman a wɔwɔ kurow no mu nyinaa sɛ wommetiw wɔn; na wotiw Yosua, na wɔtwee wɔn fii kurow no ho. 17Na ɔbarima biara anka Ai ne Betel a wamfi adi ankodi Israel akyi; na wogyaw kurow no maa ano daa hɔ kodii Israel akyi.
18Ɛnna AWURADE ka kyerɛɛ Yosua sɛ: Teɛ peaw a ɛwɔ wo nsam no kyerɛ Ai, na mede mɛhyɛ wo nsa. Na Yosua teɛɛ ne peaw a ɛwɔ ne nsam no kyerɛɛ kurow no. 19Ɛnna atɛwfo no sɔree ntɛm fii wɔn afa hɔ, na ɔteɛɛ ne nsa no, wotutuu mmirika kɔhyɛn kurow no mu na wɔfae, na wɔyɛɛ ntɛm de ogya too kurow no mu. 20Na Ai mmarima no dannan wɔn ani hwɛɛ wɔn akyi no, na hwɛ, kurow no mu wusiw retu kɔ ɔsoro, na wonnya ɔkwan nguan nkɔ ha anaa ha. Na nnipa a woguan kɔɔ sare so no dannan wɔn ho behyiaa atiwfo no.
21Na Yosua ne Israel nyinaa hui sɛ atɛwfo no afa kurow no, na kurow no mu wusiw retu kɔ ɔsoro no, wɔsan wɔn akyi bekunkum Ai mmarima no. 22Na eyinom nso fii adi fii kurow no mu behyiaa wɔn, na wɔtɔɔ Israel ntam, eyinom wɔ ha, na eyinom nso wɔ ha; na wokunkum wɔn ara kosii sɛ wɔn mu nnikanfo anaa oguanfo biara anka. 23Na Ai hene no, wɔkyeree no animono, na wɔde no brɛɛ Yosua.
24Na Israel wiee Aifo nyinaa kum wɔ sare so petee mu, faako a wotiw wɔn no, na wɔn nyinaa totɔe nkrante ano kosii sɛ wɔsae no, Israel nyinaa san kɔɔ Ai, de nkrante kokunkum wɔn. 25Na nnipa a wɔtotɔe da no nyinaa, mmarima ne mmea, si mpem dumien, Aifo nyinaa. 26 Na Yosua antwe ne nsa a ɔde teɛɛ ne peaw no de kosii sɛ wɔsɛee Aifo nyinaa pasaa. 27Kurow no mu mmoa ne asade nko na Israel fom fae, sɛ AWURADE asɛm a ɔde hyɛɛ Yosua no te no. 28Na Yosua hyew Ai na ɔyɛɛ no daa amamfo siw de besi nnɛ. 29 Na Ai hene no de, ɔsɛn no dua so kosii anwummere; na owia kɔtɔe no, Yosua hyɛe sɛ wonkoyi ne funu no mfi dua no so, na wɔde no too kurow no pon ano, na wɔhɔree no so abosiw kɛse a ɛwɔ hɔ de besi nnɛ.
Yosua si afɔremuka, na ɔkyerɛw mmara no gu abo so
30 Ɛnna Yosua kosii afɔremuka maa AWURADE, Israel Nyankopɔn, Ebal bepɔw so, 31sɛnea AWURADE akoa Mose hyɛɛ Israelfo no, sɛnea wɔakyerɛw Mose mmara nhoma no mu no, afɔremuka a wɔde abo amuamu a obi mmaa dade so wɔ so pɛn asi; na wɔbɔɔ so ɔhyew afɔre maa AWURADE, na wokunkum asomdwoe afɔre. 32Na abo no so hɔ na ɔkyerɛw Mose mmara ntimu a ɔkyerɛwee Israelfo anim no. 33 Na Israel nyinaa ne wɔn mpanyimfo ne ahwɛfo ne wɔn atemmufo gyinaa adaka no ho ha ne ha, asɔfo, Lewifo a wɔso AWURADE apam adaka no anim, ɔhɔho ne ɔman ba nyinaa; wɔn fa wɔ Gerisim bepɔw ntentenso, na ɔfa nso wɔ Ebal bepɔw ntentenso, sɛnea AWURADE akoa Mose hyɛe sɛ wonhyira ɔman Israel kan no. 34Na ɛno akyi no, ɔkenkan mmara mu nsɛm no nyinaa, nhyira no ne nnome no, sɛnea wɔakyerɛw nhoma no mu nyinaa. 35Nea Mose hyɛɛ no nyinaa mu asɛm biara nni hɔ a, Yosua ankenkan Israel guabɔ nyinaa, ne mmea, mmofra ne ɔhɔho a, ɔnam wɔn mu no anim.",https://www.bible.com/bible/3440/JOS.8.RATB
YOSUA 9,"Gibeonfo ne Yosua yɛ apam
1Na ahene a wɔwɔ Yordan agya ha fam mmepɔw so nyinaa ne Sefela tataw so ne po kɛse no ano nyinaa de kɔ Lebanon ntentenso, Hetifo ne Amorifo, Kanaanfo ne Perisifo ne Hewifo ne Yebusifo no tee no, 2wobehyia boaa wɔn ho ano yɛɛ nokoro sɛ wɔne Yosua ne Israel rebɛko.
3 Na Gibeonfo tee nea Yosua yɛɛ Yeriko ne Ai no, 4wɔn de, wodii no nyansam, na wɔkɔpɛɛ akwansoduan, na wɔfaa mmɔtɔ adedaw de soasoaa wɔn mfurum, ne nsa nkotoku adedaw a asunsuane na wɔapompam. 5Na wɔde mpaboa adedaw a wɔasesa kyekyeree wɔn anan, na wɔhyehyɛɛ ntade agowagow, na wɔn akwansoduan nyinaa akyenkyen na agye ntuw. 6Na wosiim baa Yosua nkyɛn nsra mu wɔ Gilgal bɛka kyerɛɛ no ne Israel mma no sɛ: Akyirikyiri asase bi so na yefi bae, na afei mo ne yɛn nyɛ apam. 7 Na Israel mma no ka kyerɛɛ Hewini no sɛ: Ebia yɛn mu na wote; na ɛbɛyɛ dɛn na yɛne wo bɛyɛ apam? 8Ɛnna wɔka kyerɛɛ Yosua sɛ: Wo nkoa ne yɛn. Na Yosua bisaa wɔn sɛ: Henanom ne mo, na ɛhe na mufi? 9Na wose: AWURADE wo Nyankopɔn no din nti na wo nkoa fi akyirikyiri asase bi so aba, efisɛ yɛate ne nka ne nea ɔyɛe Misraim nyinaa, 10 ne nea ɔyɛɛ Amorifo ahene baanu a wɔwɔ Yordan agya no, Hesbonhene Sihon ne Basan hene Og a ɔtenaa Astarot no. 11Na yɛn mpanyimfo ne yɛn asase no sofo nyinaa ka kyerɛɛ yɛn sɛ: Momfa akwansoduan na monkɔ nkohyia wɔn, na monka nkyerɛ wɔn sɛ: Mo nkoa ne yɛn, na afei mo ne yɛn nyɛ apam. 12Yɛn abodoo ni, ɛda a yɛresim aba mo nkyɛn no, yɛfaa no ɔhyew de fii yɛn afi mu, sɛ yɛrebedi ɔkwan so; na afei, monhwɛ, akyenkyen na agye ntuw. 13Na nsa nkotoku yi a yɛhyehyɛɛ no amaama na ɛyɛ foforo no, hwɛ, asunsuane, na ɔkwan no ware a ɛware nti yɛn ntade ne yɛn mpaboa yi asusuw. 14 Na mmarima no faa wɔn akwansoduan no bi, na AWURADE anom asɛm de, wɔammisa. 15 Na Yosua ne wɔn dii no asomdwoe mu, na ɔne wɔn yɛɛ apam sɛ wɔbɛma wɔatena ase; na asafo no mu mmapɔmma kekaa wɔn ntam.
16Na wɔne wɔn yɛɛ apam no akyi nnansa no, wɔtee sɛ wɔbɛn wɔn na wɔte wɔn mu. 17Na Israelfo no tui, na wɔkɔtoo wɔn nkurow da a ɛto so abiɛsa no; na wɔn nkurow ne Gibeon ne Kefira ne Beerot ne Kiriat-yearim. 18Na Israelfo no ankum wɔn, efisɛ asafo no mu mmapɔmma akeka wɔn AWURADE Israel Nyankopɔn no ntam. Na asafo no nyinaa nwiinwii hyɛɛ mmapɔmma no. 19Na mmapɔmma no nyinaa ka kyerɛɛ asafo no nyinaa sɛ: Yɛaka wɔn AWURADE Israel Nyankopɔn ntam, enti ɛnsɛ sɛ yɛka wɔn. 20 Eyi na yɛbɛyɛ wɔn, na yɛama wɔatena ase, na ntam a yɛkaa wɔn no nti, abufuw amma yɛn so; 21na mmapɔmma no ka kyerɛɛ wɔn sɛ: Wɔntena ase, na wɔnyɛ nnuatwafo ne nsusawfo mma asafo no nyinaa, sɛnea mmapɔmma no ka kyerɛɛ wɔn no.
22Na Yosua frɛɛ wɔn bae, na ɔka kyerɛɛ wɔn sɛ: Ɛdɛn nti na modaadaa yɛn kae sɛ: Yɛne mo ntam ware pa ara, na mote yɛn mu yi? 23Enti afei wɔadome mo, na mo mu na nkoa ne nnuatwafo ne nsusawfo a wɔbɛyɛ adwuma ama me Nyankopɔn fi no befi daa. 24Na wobuaa Yosua sɛ: Ampa ara, wɔka kyerɛɛ wo nkoa sɛ AWURADE wo Nyankopɔn ahyɛ n’akoa Mose sɛ ɔmfa asase no nyinaa mma mo na ɔnsɛe asase no sofo nyinaa mfi mo anim, na mo nti yesuroo yɛn nkwa ho papaapa, enti na yedii saa asɛm yi. 25Na afei, yɛn ni, yɛwɔ wo nsam, nea eye na ɛteɛ w’ani so a wobɛyɛ yɛn no, yɛ! 26Na ɔyɛɛ wɔn sa, na oyii wɔn fii Israelfo no nsam, na wɔankum wɔn. 27 Na da no ara Yosua de wɔn yɛɛ nnuatwafo ne nsusawfo maa asafo no wɔ faako a ɔbɛpaw, na saa na wɔyɛe ara, de besi nnɛ.",https://www.bible.com/bible/3440/JOS.9.RATB
YOSUA 10,"Gibeon sa
1 Na Yerusalem hene Adoni-sedek tee sɛ Yosua afa Ai na wasɛe no pasaa, na sɛnea ɔyɛɛ Yeriko ne ne hene no, saa ara na wayɛ Ai ne ne hene nso, 2 ne sɛ Gibeonfo ne Israel adi asomdwoesɛm na wɔaba wɔn mu no, wosuroe papaapa, efisɛ Gibeon yɛ kurow kɛse te sɛ ahenni nkurow no bi, na ɛso sen Ai, na emu mmarima nyinaa yɛ nnɔmmarima. 3Na Yerusalem hene Adoni-sedek soma kɔɔ Hebron hene Hoham ne Yarmut hene Piram ne Lakis hene Yafia ne Eglon hene Debir nkyɛn sɛ: 4Mommra me nkyɛn mmɛboa me, na yenkunkum Gibeon, efisɛ wɔne Yosua ne Israelfo no akodi asomdwoesɛm. 5Na Amorifo ahene baanum boaboaa wɔn ho ano bae, Yerusalem hene, Hebron hene, Yarmut hene, Lakis hene, Eglon hene, wɔne wɔn dɔm nyinaa, na wɔbɛbɔɔ Gibeon so nsra sɛ wɔne wɔn rebɛko.
6Ɛnna Gibeonfo no soma baa Yosua nkyɛn Gilgal nsra no mu sɛ: Nyi wo nsa mfi wo nkoa so, bra yɛn nkyɛn ntɛm begye yɛn nkwa na di boa yɛn, na Amorifo a wɔte mmepɔw so ahene nyinaa abehyia ahyɛ yɛn. 7Ɛnna Yosua fii Gilgal foro kɔe, ɔno ne akofo dɔm no nyinaa ne nnɔmmarima nyinaa. 8Na AWURADE ka kyerɛɛ Yosua sɛ: Nsuro wɔn, na wo nsam na mede wɔn mahyɛ, wɔn mu biara rennyina w’anim. 9Na Yosua baa wɔn so mpofirim, ɔde anadwo mu no nyinaa na ɛforo fii Gilgal bae. 10Na AWURADE kaa wɔn gui Israel anim, na wɔde okunkɛse kunkum wɔn wɔ Gibeon, na wotiw wɔn Bet-horon aforoee kwan no so, na wonkunkum wɔn de kosii Aseka ne Makeda. 11 Na wɔreguan afi Israel anim na wokoduu Bet-horon asianee mu no, AWURADE totow abo akɛse fi soro guguu wɔn so de koduu Aseka ma wowuwui; wɔn a amparuwbo no kunkum wɔn dɔɔso sen wɔn a Israelfo no kunkum wɔn nkrante ano no.
Owia ne ɔsram di Yosua asɛm so
12Ɛno mu na Yosua kasa kyerɛɛ AWURADE, da a AWURADE de Amorifo mae Israel anim no, na ɔkae Israel anim sɛ:
Owia, twɛn wɔ Gibeon,
ne ɔsram, wɔ Ayalon bon mu.
13 Na owia twɛnee, na ɔsram gyinae
de kosii sɛ ɛdɔm no tɔɔ wɔn atamfo so were.
So wɔnkyerɛw eyi wɔ Yasser Nhoma no mu? Na owia gyinae ɔsoro fa, na ampɛ ntɛm ankɔtɔ bɛyɛ da mu. 14 Na ɛda bi mmae da sɛ ɛno nea aba pɛn, anaa nea ɛbɛba a AWURADE atie onipa nne, efisɛ AWURADE ko maa Israel.
15Na Yosua sanee ne Israel nyinaa baa Gilgal nsra no mu.
16Na ahene baanum yi guan kohintaw Makeda ɔbodan no mu. 17Na wɔbɛka kyerɛɛ Yosua sɛ: Yɛahu ahene baanum no sɛ wohintaw Makeda ɔbodan no mu. 18Na Yosua kae sɛ: Munkopirew abo akɛse nkata ɔbodan no ano, na momfa mmarima nnyina ho mma wɔnwɛn wɔn. 19Na mo de, munnnyina hɔ, muntiw mo atamfo no, na munkum wɔn kyidɔm no; mommma wonnnu wɔn nkurow mu, efisɛ AWURADE mo Nyankopɔn de wɔn ahyɛ mo nsa. 20Na Yosua ne Israelfo no de okum kɛse pa kunkum wɔn wiei ma wɔsae, na nnipa a wofii mu no guanguan kɔhyɛnhyɛn nkurow a wɔatoto ho afasu mu no, 21na ɔman no nyinaa san baa nsra no mu Yosua nkyɛn wɔ Makeda dwoodwoo; obiara amma n’ano anto Israelfo no.
22Na Yosua kae sɛ: Mummue ɔbodan no ano, na munyi ahene baanum no mfi ɔbodan no mu mmrɛ me. 23Na wɔyɛɛ saa, na woyiyii ahene baanum no fii ɔbodan no mu brɛɛ no: Yerusalem hene, Hebron hene, Yarmut hene, Lakis hene ne Eglon hene. 24Na wɔde ahene yi fi brɛɛ Yosua no, Yosua frɛɛ Israel mmarima nyinaa bae, na ɔka kyerɛɛ mmarima akofofo a wɔne no kɔe no asafohene no sɛ: Muntwiw mmra mfa mo nan mmesisi ahene yi kɔn so. Na wotwiw bae de wɔn anan besisii wɔn kɔn so. 25Na Yosua ka kyerɛɛ wɔn sɛ: Munnsuro, na mo bo nntu, mo ho nyɛ den na monyɛ nnam. Na saa ara na AWURADE bɛyɛ mo atamfo a mo ne wɔn ko no nyinaa. 26Na ɛno akyi no, Yosua bobɔɔ wɔn kunkum wɔn, na ɔde wɔn sensɛn nnua anum so, na wɔsensɛn nnua no so kosii anwummere. 27 Na owia rekɔtɔ no, Yosua hyɛe ma woyiyii wɔn fii nnua no so, na wɔkɔtow wɔn guu ɔbodan a wokohintaw mu no mu, na wɔde abo akɛse guu ɔbodan no ano a ɛwɔ hɔ de besi nnɛ yi ara.
28 Na Yosua faa Makeda da no ara, na ɔde nkrante kunkum wɔn ne emu hene nso; na ɔsɛee akra a wɔwɔ mu nyinaa pasaa, wamma obiara anka, na ɔyɛɛ Makeda hene sɛnea ɔyɛɛ Yeriko hene no.
29Ɛnna Yosua twaam fii Makeda kɔɔ Libna a Israel nyinaa ka ne ho, na ɔne Libna kɔkoe. 30Na AWURADE de ɛno ne emu hene nso hyɛɛ Israel nsa, na ɔde nkrante kunkum akra a wɔwɔ mu nyinaa, wamma obiara anka, na ɔyɛɛ ne hene no sɛnea ɔyɛɛ Yeriko hene no.
31Na Yosua twaam fii Libna kɔɔ Lakis a Israel nyinaa ka ne ho, na ɔbɔɔ so nsra, na ɔne wɔn koe. 32Na AWURADE de Lakis hyɛɛ Israel nsa, na wɔfae da a ɛto so abien no, na ɔde nkrante kunkum wɔn ne akra a wɔwɔ mu nyinaa, sɛnea ɔyɛɛ Libna no ara.
33Ɛno mu no Geser hene Horam foro bae bɛboaa Lakis. Na Yosua kum no ne ne man nyinaa a wamma obiara anka.
34Ɛnna Yosua twaam fii Lakis kɔɔ Eglon a Israel nyinaa ka ne ho, na wotuae, na wɔne wɔn koe. 35Na wɔfae da no ara, na wɔde nkrante kunkum wɔn ne akra a ɛwɔ mu nyinaa; da no ara na ɔsɛee wɔn pasaa sɛnea ɔyɛɛ Lakis no ara.
36Ɛnna Yosua foro fii Eglon kɔɔ Hebron a Israel nyinaa ka ne ho, na ɔne wɔn koe. 37Na wɔfae de nkrante kunkum wɔn ne emu hene ne wɔn nkurow no nyinaa ne akra a ɛwɔ mu nyinaa; wamma obiara anka, sɛnea ɔyɛɛ Eglon no ara, na ɔsɛee ɛno ne akra a ɛwɔ mu nyinaa pasaa. 38Ɛnna Yosua san baa Debir a Israel nyinaa ka ne ho, ne no bɛkoe. 39Na ɔfae, ɛne ne hene ne ne nkurow nyinaa, na wɔde nkrante kunkum wɔn, na wɔsɛee akra a ɛwɔ mu nyinaa pasaa, wamma obiara anka; sɛnea ɔyɛɛ Hebron ne Libna ne ne hene no, saa ara na ɔyɛɛ Debir ne ne hene.
40 Na Yosua sɛee asase no nyinaa: Mmepɔw no ne nifa fam ne po ho tataw so ne mmepɔw ase ne wɔn ahene nyinaa, wannyaw oguanfo biara, na ade biara a ɛhome no, ɔsɛee no pasaa, sɛnea AWURADE, Israel Nyankopɔn, hyɛe no. 41Na Yosua kunkum wɔn fii Kades-barnea koduu Gasa, ne Gosen asase no nyinaa koduu Gibeon. 42 Na ahene yi nyinaa ne wɔn asase no Yosua fae prɛko, efisɛ AWURADE, Israel Nyankopɔn, ko maa Israel.
43 Na Yosua san baa Gilgal nsra no mu a Israel nyinaa ka ne ho.",https://www.bible.com/bible/3440/JOS.10.RATB
YOSUA 11,"Israel nkonimdi
1Na Hasor hene Yabin tee no, ɔsoma kɔɔ Madon hene Yobab ne Simron hene ne Aksaf hene nkyɛn, 2ne ahene a wɔwɔ benkum fam mmepɔw so, ne Kinerot nifa fam tataw so, ne po ho tataw so, ne Dor nkoko so, Atɔe po fam; 3Kanaanfo a wɔwɔ Apuei ne atɔe ne Amorifo ne Hetifo ne Perisifo ne mmepɔw so Yebusifo ne Hewifo a wɔwɔ Hermon bepɔw ase, Mispa asase so no nkyɛn. 4Na wɔne wɔn dɔm a ɛka wɔn ho no nyinaa fi bae, nnipa pepeankama a wɔn dodow te sɛ mpoano anwea, ne apɔnkɔ ne nteaseɛnam pii pa ara. 5Na ahene yi nyinaa behyiae, na wɔbae bɛkyekyeree nsraban faako, Merom asu ho, sɛ wɔne Israel rebɛko.
6Na AWURADE ka kyerɛɛ Yosua sɛ: Nsuro wɔn anim, na ɔkyena sesɛbere, me na mɛma woakum wɔn nyinaa, Israel anim. Wɔn apɔnkɔ no, twitwa wɔn nantin, na wɔn nteaseɛnam no, fa ogya hyew. 7Ɛnna Yosua ne akofo dɔm a wɔka ne ho no nyinaa baa wɔn so mpofirim, Merom asu no ano, bɛtoaa wɔn. 8 Na AWURADE de wɔn hyɛɛ Israel nsa na wokunkum wɔn na wɔtaa wɔn de koduu Sidon kɛse ne Misrefot-maim ho ne Mispa obon no mu, apuei fam, na wokunkum wɔn de kosii sɛ wɔannyaw wɔn oguanfo bi. 9Na Yosua yɛɛ wɔn sɛnea AWURADE ka kyerɛɛ no no: Wɔn apɔnkɔ no, otwitwaa wɔn nantin, na wɔn nteaseɛnam no, ɔde gya hyewee.
10Na Yosua sanee bere no ara mu bɛfaa Hasor, na ɔde nkrante kum ne hene; na kan no na Hasor ne saa ahenni yi nyinaa ti. 11 Na wɔde nkrante kunkum akra a ɛwɔ mu nyinaa sɛee wɔn pasaa, wɔannyaw biribiara a ɛhome, na ɔde gya hyew Hasor. 12Na ahene yi nkurow nyinaa ne emu ahene nyinaa, Yosua fae, na ɔde nkrante kunkum wɔn sɛee wɔn pasaa, sɛnea AWURADE akoa Mose hyɛɛ no. 13Nanso nkurow a ɛda so sisi wɔn sibea no nyinaa, Israel anhyehyew, gye Hasor nko na Yosua hyewee. 14Na nkurow yi mu asade nyinaa ne mmoa no, Israelfo no fom fae, na nnipa no de, wɔde nkrante kunkum wɔn kosii sɛ woguu wɔn ase dwerɛbee a, wɔannyaw biribiara a ɛhome. 15Sɛnea AWURADE hyɛɛ n’akoa Mose no, saa ara na Mose hyɛɛ Yosua, na saa ara na Yosua yɛe; wanyi asɛm bi amfi nea AWURADE hyɛɛ Mose no nyinaa mu.
16 Na Yosua faa asase yi nyinaa: Mmepɔw no ne nifa nyinaa ne Gosen asase nyinaa, ne po ho tataw no, ne Araba so ne Israel mmepɔw ne ɛho asasetaw no; 17efi bepɔw a ɛso petee a ɛforo kɔ Seir ho kosi Baal-gad, Lebanon bon no mu, Hermon bepɔw ase. Na wɔn ahene no nyinaa, Yosua faa wɔn na ɔbobɔɔ wɔn kunkum wɔn. 18Nna bebree na Yosua ne saa ahene yi koe. 19 Kurow biara nni hɔ a wɔne Israelfo dii asomdwoesɛm, gye Hewifo a wɔte Gibeon no nko; ɔsa mu na wɔfaa ne nyinaa. 20 Na efi AWURADE, sɛ opirim wɔn koma sɛ wonkohyia Israel ɔko mu, na wɔasɛe wɔn pasaa na wɔanhu wɔn mmɔbɔ, na mmom wɔasɛe wɔn sɛnea AWURADE hyɛɛ Mose no.
21 Na Yosua bae bere no mu betwitwaa Anakfo no gui fii mmepɔw no so, fii Hebron, Debir, Anab ne Yuda mmepɔw nyinaa ne Israel mmepɔw nyinaa so, na Yosua sɛee wɔn ne wɔn nkurow nyinaa pasaa. 22 Wɔannyaw Anakfo Israelfo no asase so; gye Gasa ne Gad ne Asdod na ebi kae. 23 Na Yosua faa asase no nyinaa, sɛnea AWURADE ka kyerɛɛ Mose no nyinaa; na Yosua kyekyɛɛ mu maa Israel ma ɛyɛɛ wɔn agyapade, sɛnea wɔn nkyekyem te, wɔn mmusuakuw no mu. Na asase no home fii akodi mu.",https://www.bible.com/bible/3440/JOS.11.RATB
YOSUA 12,"Nsaase a Mose fae no so ahene baanu no
1Na eyinom ne asase no so ahene a Israelfo no kunkum wɔn na wodii wɔn asase so wɔ Yordan agya owiapuei hɔ, fi Arnon subon ho de kosi Hermon bepɔw ho ne Araba a ɛwɔ apuei no nyinaa so: 2 Amorifo hene Sihon a ɔtenaa Hesbon a odii hene fi Aroer a ɛda Arnon subon kɔn so ne subon no mfinimfini ne Gilead fa de kosi Yabok subon a ɛne Amonfo hye no ano, 3ne Araba so de kosi Kinerot po no ano apuei fam, na ɛde kosi Araba so po no a ɛne Nkyene-Po no ano, apuei Bet-yesimot kwan so, ne nifa fam Pisga bepɔw ase no; 4 ne Basan hene Og a ofi abran akɛse a aka no mu a ɔtenaa Astarot ne Edrei no asase no. 5Na odii hene Hermon bepɔw so ne Salka ne Basan nyinaa de kosi Gesurfo ne Maakatfo hye so, ne Gilead fa, Hesbonhene Sihon hye ho. 6 AWURADE akoa Mose ne Israelfo no kaa wɔn gui, na AWURADE akoa Mose de asase no maa Rubenfo ne Gadfo ne Manase abusuakuw fa no ma wodii so.
Ahene a Yosua kum wɔn
7Na eyinom ne asase no so ahene a Yosua ne Israelfo kunkum wɔn Yordan agya atɔe fam, fi Baal-gad a ɛda Lebanon bon no mu de kosi bepɔw a ɛso petee a ɛforo de kɔ Seir no ho; na Yosua de asase no maa Israel mmusuakuw sɛ wonni so, sɛ wɔn nkyekyem no te, 8 mmepɔw no so ne po ho asasetaw so ne Araba so ne mmepɔw no ase ne sare no so ne nifa no: Hetifo, Amorifo ne Kanaanfo, Perisifo, Hewifo ne Yebusifo asase no. 9 Yeriko hene, Ai a ɛwɔ Betel ho hene, 10 Yerusalem hene, Hebron hene, 11 Yarmut hene, Lakis hene, 12 Eglon hene, Gesar hene, 13 Debir hene, Geder hene, 14 Horma hene, Arad hene, 15 Libna hene, Adulam hene, 16 Makeda hene, Betel hene, 17Tapua hene, Hefer hene, 18 Afek hene, Saron hene, 19 Madon hene, Hasor hene, 20 Simron-meron hene, Aksaf hene, 21Taanak hene, Megido hene, 22Kedes hene, Yokneam a ɛwɔ Karmel ase no hene, 23 Dor a ɛwɔ Dor koko so hene, amanaman a ɛwɔ Gilgal no hene, 24Tirsa hene, ahene no nyinaa ano si aduasa biako.",https://www.bible.com/bible/3440/JOS.12.RATB
YOSUA 13,"Onyankopɔn hyɛ Yosua sɛ ɔnkyekyɛ asase no mu
1Na Yosua abɔ akora na wadi mfe pii; na AWURADE ka kyerɛɛ no sɛ: Woabɔ akora na woadi mfe pii, na asase a aka sɛ wɔbɛfa no da so dɔɔso bebree. 2Asase a aka no ni: Filistifo nsaase nyinaa ne Gesur nyinaa; 3ɛde fi Sihor a ɛwɔ Misraim apuei fam no ano de kosi Ekron hye so benkum fam no, wobu ma Kanaanfo; Filistifo ahemfo baanum no: Gasa de ne Asdod de, Askelon de, Gat de ne Ekron de, ne Awifo wɔ nifa fam; 4Kanaanfo asase no nyinaa, ne Meara a ɛyɛ Sidonfo de no de kosi Afek kodu Amorifo hye so; 5ne Gebalfo asase, ne Lebanon nyinaa wɔ owiapuei de fi Baal-gad a ɛwɔ Hermon bepɔw ase de kosi Hamat fam; 6 wɔn a wote bepɔw no so nyinaa, de fi Lebanon ho de kosi Misrefot-maim, Sidonfo nyinaa; me ara, metu wɔn afi Israelfo anim; ɛso ntonto nko na bɔ ma Israel na wɔmfa nni so, sɛnea mehyɛɛ wo no. 7Na afei kyɛ asase yi mu na ɛnyɛ mmusuakuw akron ne Manase abusuakuw fa no agyapade.
8 Ne fa nso ne Rubenfo ne Gadfo anya wɔn agyapade a Mose de maa wɔn Yordan agya apuei no, sɛnea AWURADE akoa Mose de maa wɔn no, 9efi Aroer a ɛda Arnon subon no kɔn so no ho ne kurow a ɛda subon no mu no, ne Medeba asasetaw no nyinaa kosi Dibon, 10ne Amorifo hene Sihon a odii hene Hesbon no nkurow no de kosi Amonfo hye so, 11ne Gilead ne Gesurfo ne Maakatfo asase, ne Hermon bepɔw nyinaa ne Basan nyinaa de kosi Salka; 12Og a odii hene wɔ Astarotne Edrei ahenni a ɛwɔ Basan no nyinaa, ɔno na ɔkae abran akɛse no nkae no mu, na Mose kum wɔn na ogyee wɔn nsaase no. 13Nanso Israelfo antu Gesurfo ne Maakatfo, na Gesurfo ne Maakatfo no tenaa Israel mu de besi nnɛ.
14 Lewi abusuakuw no nko na wamma wɔn agyapade, AWURADE Israel Nyankopɔn gya afɔre so ade no, ɛno ne n’agyapade, sɛnea ɔka kyerɛɛ no no.
Yordan apuei fam asase yɛ mmusuakuw abien ne fa no dea
15 Na Mose maa Ruben mma abusuakuw no sɛ wɔn mmusua te. 16Na wɔn hye no fi Aroer a ɛda Arnon subon no kɔn so no ho, ne kurow a ɛda subon no mu, ne Medeba ho asasetaw no nyinaa. 17Hesbon ne ne nkurow a ɛdeda asasetaw no so nyinaa; Dibon ne Bamot-baal ne Bet-baal-meon, 18ne Yahas ne Kedemot ne Mefaat, 19ne Kiriataim ne Sibma ne Seret-sahar, obon no mu bepɔw so, 20ne Bet-Peor ne Pisga bepɔw ase ne Bet-yesimot, 21asasetaw no so nkurow no nyinaa; ne Amorifo hene Sihon a odii hene Hesbon no ahenni nyinaa; ɔno na Mose kum no ne Midian mmapɔmma, Ewi ne Rekem ne Sur ne Hur ne Reba, Sihon asafohene a wɔtenaa asase no so no. 22 Na Beor ba Bileam, nkɔmhyɛfo no nso, Israelfo de nkrante kum no fraa atɔfo no mu. 23Na Ruben mma no hye ne Yordan ne ɛho hye. Eyi ne Ruben mma no agyapade sɛ wɔn mmusua te, nkurow no ne ɛho nkuraa.
24Na Mose maa Gad abusuakuw Gadfo, sɛ wɔn mmusua te. 25Na wɔn hye ne Yaser ne Gilead nkurow no nyinaa, ne Amonfo asase fa, de kosi Aroer a ɛda Raba anim no, 26na efi Hesbon de kosi Ramat-mispe ne Betonim, na ɛde fi Mahanaim de kosi Debir hye so; 27ne obon no mu: Bet-haram ne Bet-nimra ne Sukot ne Safon a ɛyɛ Hesbonhene Sihon ahenni no nkae, Yordan ne ɛho hye, de kosi Kineret po no awiei, Yordan agya apuei. 28Eyi ne Gadfo agyapade sɛ wɔn mmusua te, nkurow no ne ɛho nkuraa.
29Na Mose maa Manase abusuakuw fa no nso bi, na ɛyɛɛ Manase abusuakuw fa no de sɛ wɔn mmusua te. 30 Na wɔn hye fi Mahanaim, Basan nyinaa, Basan hene Og ahenni nyinaa ne Yair nkurow a ɛwɔ Basan no nyinaa, nkurow aduosia; 31ne Gilead fa ne Astarot ne Edrei, Og ahenni nkurow a ɛwɔ Basan no. Wɔde maa Manase ba Makir mma, sɛ ɛnyɛ Makir mma fa no dea, sɛ wɔn mmusua te.
32Eyi ne agyapade a Mose kyekyɛɛ wɔ Moab tataw so, Yeriko, Yordan agya apuei. 33 Na Lewi abusuakuw no de, Mose amma wɔn agyapade bi, efisɛ AWURADE, Israel Nyankopɔn, ɔno ne wɔn agyapade, sɛnea ɔka kyerɛɛ wɔn no.",https://www.bible.com/bible/3440/JOS.13.RATB
YOSUA 14,"Yordan atɔe asase no kyekyɛ
1 Na eyi ne Israel agyapade a wonyae Kanaan asase so a ɔsɔfo Eleasar ne Nun ba Yosua ne Israelfo mmusuakuw mu agyanom so atitiriw no kyekyɛ maa wɔn, 2 wɔn agyapade a ɛnam ntontobɔ so, sɛnea AWURADE nam Mose so hyɛe sɛ wɔmma mmusuakuw akron ne fa no. 3 Na Mose ama mmusuakuw abien ne fa no agyapade wɔ Yordan agya, na Lewifo de, wamma wɔn agyapade bi wɔ wɔn mu. 4 Na Yosef mma yɛ mmusuakuw abien, Manase ne Efraim, na wɔamma Lewifo no kyɛfa bi asase no so, gye nkurow a wɔbɛtena mu ne ɛho mfikyisaase ma wɔn mmoa ne wɔn nneɛma. 5Sɛnea AWURADE hyɛɛ Mose no, saa ara na Israelfo yɛe, na wɔkyɛɛ asase no mu.
Wɔde Hebron ma Kaleb
6 Na Yudafo no baa Yosua nkyɛn wɔ Gilgal; na Kenisini Yefune ba Kaleb ka kyerɛɛ no sɛ: Wo ara wunim me ne wo ho asɛm a AWURADE ka kyerɛɛ Onyankopɔn nipa Mose wɔ Kades-barnea no. 7 Midii mfirihyia aduanan na AWURADE akoa Mose somaa me fi Kades-barnea sɛ menkɔsra asase no, na mesan mede emu asɛm mebrɛɛ no, sɛnea ɛwɔ me koma mu. 8Na me nuanom a wɔne me foro kɔɔ no maa ɔman no koma tui, na me de, me koma nyinaa midii AWURADE me Nyankopɔn akyi. 9Na Mose kaa ntam da no ara sɛ: Asase a wo nan tiaa so no bɛyɛ wo ne wo mma agyapade daa, efisɛ wode wo koma nyinaa adi AWURADE wo Nyankopɔn akyi. 10Na afei hwɛ, AWURADE ama matena ase sɛnea ɔkaa no, mfirihyia aduanan anum yi, efi bere a AWURADE kaa asɛm yi kyerɛɛ Mose, bere a Israel nam sare so no. Na afei, hwɛ, ɛnnɛ madi mfirihyia aduɔwɔtwe anum. 11 Meda so mewɔ ahoɔden nnɛ ara, sɛnea mete da a Mose somaa me no; sɛnea m’ahoɔden te da no, saa ara na ɛte nnɛ ma ɔko ne adifi ne emuba. 12 Na afei fa bepɔw yi a AWURADE kaa ho asɛm da no ma me, efisɛ da no ara, wotee sɛ Anakfo ne nkurow akɛse a wɔatoto ho afasu wɔ hɔ; ebia AWURADE bedi m’akyi na matu wɔn, sɛnea AWURADE kae no.
13 Na Yosua hyiraa no, na ɔde Hebron maa Yefune ba Kaleb sɛ n’agyapade. 14Ɛno nti na Hebron yɛɛ Kenisini Yefune ba Kaleb agyapade de besi nnɛ, efisɛ ɔde ne koma nyinaa dii AWURADE, Israel Nyankopɔn no akyi. 15 Nso kan no na Hebron din ne Kiriat-arba; Arba yi ne Anakfo mu nipa kɛse koraa. Na asase no so dwoe fii akodi no mu.",https://www.bible.com/bible/3440/JOS.14.RATB
YOSUA 15,"Yuda asase no ahye
1 Na Yudafo abusuakuw ntonto, sɛ wɔn mmusua te no, ɛtɔɔ Edom hye ho koduu Sin sare so, wɔ nifa fam asase a ɛyɛ nifa hye no awiei so. 2Na wɔn nifa fam hye no fi Nkyene-Po no awiei no ho, dɔnnɔn a ebu fa nifa fam no ano. 3Na ɛnam Akrabim aforoee nifa fam sen kɔ Sin, na ɛforo kɔ nifa fam wɔ Kades-barnea, na etwam kɔ Hesron, na ɛforo kɔ Adar, na ɛpono kɔ Karka. 4Na etwam kɔ Asmon, na ekopue Misraim subon no ano, na ɛkɔpem mpoano. Eyi nyɛ mo nifa fam hye. 5Na apuei hye ne Nkyene-Po no de besi Yordan awiei. Na benkum fam hye no fi Nkyene-Po ho dɔnnɔn a ɛwɔ Yordan awiei no ho. 6 Na ɔhye no foro kosi Bet-hogla, na ɛsen fa Bet-araba benkum fam, na ɔhye no foro kosi Ruben ba Bohan bo no ho; 7 na ɔhye no fi Akor bon no mu foro kɔ Debir, na ɛdan kɔ benkum fam kyerɛ Gilgal a ɛda Adumim aforoee a ɛwɔ subon no nifa fam ntentenso no. Na ɔhye no twam fa En-semes nsu no ano, na ɛkɔpem En-rogel. 8 Na ɔhye no foro fa Hinom ba bon no mu, Yebusifo nkyɛn mu nifa fam, ɛne Yerusalem; na ɔhye no foro kɔ bepɔw a ɛwɔ Hinom bon no ntentenso wɔ atɔe wɔ Refaim bon no benkum fam awiei no atifi. 9 Na ɔhye no hima fi bepɔw no atifi kɔ Neftoa asuti no ho, na efi hɔ kɔ Efron bepɔw so nkurow ho, na ɔhye no hima kɔ Baala a ɛne Kiriat-yearim. 10Na ɔhye no kɔntɔn fi Baala kɔ atɔe, Seir bepɔw ho, na ɛsen kɔ Har-yearim, ɛne Kesalon, nkyɛn mu wɔ benkum fam; na esian kɔ Bet-semes, na ɛsen kɔ Timna; 11na ɔhye no fi kɔ Ekron nkyɛn mu benkum fam, na ɛkɔntɔn kɔ Sikron, na etwam kɔ Baala bepɔw no so, na efi kɔ Yabneel, na ɔhye no kɔpem po no ano. 12Na atɔe hye no ne Po Kɛse no ne ɛho hye. Eyinom ne Yuda hye a atwa ahyia, sɛ wɔn mmusua te.
Kaleb kyɛfa
13 Na Yefune ba Kaleb de, ɔmaa no kyɛfa, Yudafo mu, sɛnea AWURADE hyɛɛ Yosua no: Anak n’agya Arba kurow a ɛne Hebron. 14 Na Kaleb tuu Anak mma baasa no fii hɔ, Sesai ne Ahiman ne Talmai, Anak asefo. 15Na ofi hɔ foro kɔɔ Debirfo ho; nso kan no na Debir din ne Kiriat-sefer.
16Na Kaleb kae sɛ: Nea ɔbɛbɔ Kiriat-sefer na ɔbɛfa no, mede me babea Aksa mɛma no aware. 17Ɛnna Kaleb ne nua Kenas ba Otniel kɔfae, na ɔde ne babea Aksa maa no aware. 18Na ɔbea no kɔɔ Otniel nkyɛn no, Otniel ka kyerɛɛ Aksa sɛ ommisa n’agya [Kaleb] hɔ asase bi; na ɔbea no fi n’afurum so sii fam; na Kaleb bisaa no sɛ: Ɛdɛn na wohwehwɛ? 19Na ɔka kyerɛɛ no sɛ: Ma me akyɛde bi ɛ, na nifa asase na wode ama me nti, ma me mmasu nso. Na ɔmaa no atifi mmasu ne anafo mmasu.
Yuda mma no kyɛfa
20Eyi ne Yuda mma abusuakuw no agyapade, sɛ wɔn mmusua te.
21Na Yudafo abusuakuw no nkurow a ɛdeda nifa fam pɛɛ de rekɔ Edom hye so ne: Kabseel ne Eder ne Yagur, 22ne Kina ne Dimona ne Adada, 23ne Kedes ne Hasor ne Itnan, 24Sif ne Telem ne Bealot, 25ne Hasor-hadata ne Keriot, Hesron, ɛne Hasor, 26Amam ne Sema ne Molada, 27ne Hasar-gada ne Hesmon ne Bet-pelet, 28ne Hasar-sual ne Beer-seba ne ɛho nkuraa, 29Baala ne Iyim ne Esem, 30ne Eltolad ne Kesil ne Horma, 31ne Siklag ne Madmana ne Sansana, 32ne Lebaot ne Silhim ne Ain ne Rimon: Ne nyinaa si nkurow aduonu akron ne ɛho nkuraa.
33 Po ho tataw no so de ne: Estaol ne Sora ne Asna, 34Sanoa ne En-ganim, Tapua ne Enam, 35Yarmut ne Adulam, Soko ne Aseka, 36Saaraim ne Aditaim ne Gedera ne Gederotaim: Nkurow dunan ne ɛho nkuraa.
37Senan ne Hadasa ne Migdal-gad, 38ne Dilean ne Mispe ne Yokteel, 39Lakis ne Boskat ne Eglon, 40ne Kabon ne Lahmas ne Kitlis, 41ne Gederot, Bet-dagon ne Naama ne Makeda: Nkurow dunsia ne ɛho nkuraa.
42Libna ne Eter ne Asan, 43ne Yifta ne Asna ne Nesib, 44 ne Keila ne Aksib ne Maresa: Nkurow akron ne ɛho nkuraa.
45 Ekron ne ɛho nkurow ne nkuraa, 46efi Ekron de kosi po fam nea ɛwɔ Asdod nkyɛn mu nyinaa ne ɛho nkuraa.
47 Asdod, ɛho nkurow ne nkuraa, Gasa, ɛho nkurow ne nkuraa de kosi Misraim subon no ano, ne Po Kɛse ne ɛho hye.
48Na mmepɔw so de ne: Samir ne Yatir ne Soko, 49ne Dana ne Kiriat-sana a ɛne Debir, 50ne Anab ne Estemo ne Anim, 51ne Gosen ne Holon ne Gilo: Nkurow dubiako ne ɛho nkuraa.
52Arab ne Duma ne Esan, 53ne Yanum ne Bet-apua ne Afeka, 54ne Humta ne Kiriat-arba a ɛne Hebron, ne Sior: Nkurow akron ne ɛho nkuraa.
55Maon, Karmel ne Sif ne Yuta, 56ne Yesreel ne Yokdeam ne Sanoa, 57Kain, Gibea ne Timna: Nkurow du ne ɛho nkuraa.
58Halhul, Bet-sur ne Gedor, 59ne Maarat ne Bet-anot ne Eltekon: Nkurow asia ne ɛho nkuraa.
60 Kiriat-baal a ɛne Kiriat-yearim ne Raba: Nkurow abien ne ɛho nkuraa.
61Num so de ne: Bet-araba, Midin ne Sekaka, 62ne Nibsan ne Ir-hamela ne En-gedi: Nkurow asia ne ɛho nkuraa.
63 Na Yebusifo a wɔte Yerusalem no de, Yudafo no antumi antu wɔn, na Yebusifo no ne Yudafo no tenaa Yerusalem de abesi nnɛ.",https://www.bible.com/bible/3440/JOS.15.RATB
YOSUA 16,"Yosef ne Efraim asase no ahyɛde
1Na nea ntonto no yi maa Yosef mma no fi Yeriko Yordan ano, Yeriko asu no apuei, sare a efi Yeriko foro kɔ Betel bepɔw so no; 2na efi Betel de kɔ Lus, na etwam kɔ Arkifo hye so wɔ Atarot, 3na esian kɔ atɔe, Yafletifo hye ho de kosi anafo Bet-horon hye so, na ɛde kɔ Geser, na ɛkɔpem mpoano.
4Na Yosef mma Manase ne Efraim nyaa wɔn agyapade.
5Na Efraimfo hye, sɛ wɔn mmusua te, ni: Wɔn agyapade hye ne Atarot-adar apuei de kosi atifi wɔ Bet-horon; 6na ɔhye no fi kɔ atɔe wɔ Mikmetat, benkum fam, na ɛkɔntɔn kɔ apuei wɔ Taanat-silo, na etwa ho kɔ Yanoa apuei, 7na efi Yanoa sian kɔ Atarot ne Naarat, na ɛka Yeriko, na ɛkɔpem Yordan ano. 8Ɔhye no fi Tapua kɔ atɔe kosi Kana subon mu, na ɛkɔpem mpoano. Eyi ne Efraimfo abusuakuw no agyapade sɛ wɔn mmusua te; 9 ne nkurow a woyiyi maa Efraimfo wɔ Manasefo agyapade mu no, nkurow no nyinaa ne ɛho nkuraa. 10 Nanso wɔantu Kanaanfo a wɔte Geser no, na Kanaanfo no atena Efraim mu ayɛ nkoa de abesi nnɛ.",https://www.bible.com/bible/3440/JOS.16.RATB
YOSUA 17,"Manase kyɛfa
1 Na ntonto no yii Manase abusuakuw de, efisɛ ɔno ne Yosef abakan. Manase abakan Makir a ɔyɛ Gilead agya no nyaa Gilead ne Basan, efisɛ ɔyɛ dɔmmarima. 2Na eyii Manase asefo a aka no de, sɛ wɔn mmusua te: Abieser mma ne Helek mma ne Asriel mma ne Sekem mma ne Hefer mma ne Semida asefo. Eyinom ne Yosef ba Manase mmammarima sɛ wɔn mmusua te.
3 Na Manase ba Makir ba Gilead ba Hefer ba Selofehad no nni mmammarima, na mmabea na ɔwɔ. Na eyinom ne ne mmabea no din: Mahla ne Noa, Hogla, Milka ne Tirsa. 4Na wɔbaa ɔsɔfo Eleasar ne Nun ba Yosua ne mmapɔmma no anim bɛkae sɛ: AWURADE hyɛɛ Mose sɛ ɔmma yɛn agyapade, yɛn nuammarimanom mu. Na ɔnam AWURADE anom asɛm no so maa wɔn agyapade wɔn agya nuanom no mu. 5Na Manase nkyekyem a onyae no si du, ɛsono Gilead ne Basan asase a ɛwɔ Yordan agya no. 6Na Manase mmabea no nyaa agyapade ne mmammarimanom no mu, na Gilead asase no yɛɛ Manase mma nkae no de.
7Na Manase hye no fi Aser kɔ Mikmetat a ɛda Sekem apuei no, na ɔhye no kɔ nifa, En-tapuafo no ho. 8Tapua asase no yɛɛ Manase de, na Tapua kurow a ɛwɔ Manase hye so no yɛɛ Efraimfo de. 9 Na ɔhye no sian kɔ Kana subon no ho, subon no nifa. Ɛhɔ nkurow a ɛyɛ Manase nkurow no yɛɛ Efraim de. Na Manase hye no wɔ subon no benkum fam, na ano kɔka mpoano. 10Nifa fam asase no yɛɛ Efraim de, na benkum fam de yɛɛ Manase de, na po no ne ɔhye. Na wɔne Aser bɔɔ ɔhye benkum fam, na wɔne Isakar bɔɔ apue fam. 11 Na nkurow a Manase nyae Isakar ne Aser ntam ne Bet-sean ne ɛho nkurow, ne Yibleam ne ɛho nkurow, ne wɔn a wɔte Dor ne ɛho nkurow, ne En-dorfo ne ɛho nkurow, ne Taanakfo ne ɛho nkurow, ne Megidofo ne ɛho nkurow, nkoko abiɛsa so amantow no. 12 Nanso Manase mma antumi antu nkurow no mufo, na Kanaanfo no pɛɛ asase no so tena. 13 Na Israelfo ho yɛɛ den no, wɔhyɛɛ Kanaanfo no maa ɔsom adwuma, yii tow, na mmom, otu de wɔantu wɔn korakora.
Yosef asefo nya kyɛfa foforo
14Na Yosef mma no bɛka kyerɛɛ Yosua sɛ: Efi dɛn so na woma me agyapade ntonto biako ne susuhama biako? Na me de, meyɛ ɔman kɛse, efisɛ AWURADE ahyira me de abedu sesɛɛ. 15Na Yosua ka kyerɛɛ wɔn sɛ: Sɛ woyɛ ɔman kɛse a, foro kɔ kwae no mu kobu hɔ fa, Perisifo ne abran akɛse no asase so, efisɛ wonsen Efraim mmepɔw so. 16Na Yosef asefo no kae sɛ: Bepɔw no nso yɛn, nso Kanaanfo a wɔte tataw mu hɔ nyinaa wɔ dade nteaseɛnam, wɔn a wɔte Bet-sean ne ɛho nkurow mu ne wɔn a wɔte Yesreel bon no mu nyinaa. 17Na Yosua ka kyerɛɛ Yosef fi, Efraim ne Manase sɛ: Ɔman kɛse ne wo, na wowɔ ahoɔden kɛse, ɛnyɛ ntonto biako pɛ na wubenya, 18na mmom bepɔw no nyɛ wo de; ɛwom sɛ ɛyɛ kwae de, nanso bu fa, kosi nea ano bɛka; na Kanaanfo no, sɛ wɔwɔ dade nteaseɛnam na wɔyɛ ahoɔdenfo po a, wubetu wɔn.",https://www.bible.com/bible/3440/JOS.17.RATB
YOSUA 18,"Wɔkyekyɛ asase a aka no mu
1 Na Israelfo asafo no nyinaa behyiae Silo, na wosii ahyiae ntamadan no wɔ hɔ, na wɔbrɛɛ asase no ase wɔn anim.
2Na aka Israelfo mu mmusuakuw ason a wɔnkyɛɛ agyapade mmaa wɔn. 3Na Yosua ka kyerɛɛ Israelfo sɛ: Da bɛn na mobɛtwentwɛn mo nan ase akosi ansa na moakɔ akɔfa asase a AWURADE mo agyanom Nyankopɔn de ama mo no? 4Muntu abusuakuw biara mu nnipa baasa, na mensoma wɔn mma wɔnsɔre nkokyin asase no so, na wɔnkyerɛw ho asɛm, sɛ ɛbɛyɛ na ɛbɛyɛ wɔn agyapade, na wɔmmra me nkyɛn. 5Na monkyekyɛ mu nkyekyem ason. Yuda nnyina ne hye so nifa fam, na Yosef fi nnyina wɔn hye so benkum fam. 6Na monkyerɛw asase no nkyekyem ason no ho asɛm, na momfa mmrɛ me ha, na mentwe ntonto memma mo, AWURADE yɛn Nyankopɔn anim ha. 7 Na Lewifo de wɔrenya mo mu kyɛfa bi, efisɛ AWURADE asɔfodi no ne wɔn agyapade; na Gad ne Ruben ne Manase abusuakuw fa no anya wɔn agyapade, Yordan agya apuei a AWURADE akoa Mose de maa wɔn no.
8Ɛnna mmarima no sɔre kɔe; na Yosua hyɛɛ wɔn a wɔrekɔ akɔkyerɛw asase no ho asɛm no sɛ: Monkɔ nkokyin asase no so na monkyerɛw ho asɛm, na monsan mmra me nkyɛn, na mentwe ntonto memma mo, AWURADE anim ha wɔ Silo. 9Na mmarima no siim kɔe kɔfaa asase no so, na wɔkyerɛw no sɛnea nkurow no tetee nkyekyem ason de hyɛɛ nhoma bi so, na wɔsan baa Yosua nkyɛn Silo nsra mu. 10Na Yosua twee ntonto maa wɔn, AWURADE anim wɔ Silo, na Yosua kyɛɛ asase no mu wɔ hɔ maa Israelfo sɛ wɔn nkyekyem te.
11Na Benyaminfo abusuakuw ntonto bae sɛ wɔn mmusua te; na wɔn ntonto no hye fi Yuda mma ne Yosef mma ntam. 12 Na wɔn benkum fam hye fi Yordan; na ɔhye no foro fa Yeriko nkyɛn mu benkum fam, na ɛforo kɔ bepɔw no so kɔ atɔe, na ano kodu Bet-awen sare so. 13 Na ɔhye no fi hɔ sen fa nifa fam kɔ Lus, wɔ Lus a ɛne Betel nkyɛn mu, na ɔhye no sian kɔ Atarot-adar, bepɔw a ɛda anafo Bet-horon nifa fam no so. 14 Na ɔhye no hima na ɛkɔntɔn kɔ atɔe fam fa bepɔw a ɛda Bet-horon anim nifa fam no, na ano kodu Kiriat-baal a ɛne Kiriat-yearim, Yudafo kurow bi. Atɔe fam de ne no. 15Na nifa fam de fi Kiriat-yearim kurotia, na ɔhye no fi kɔ atɔe, na efi kɔ Neftoa asuti ho. 16Na ɔhye no sian kɔ bepɔw a ɛda Hinom ba bon anim a ɛwɔ Refaim bon mu benkum fam no ano noho, na esian Hinom bon no kɔ Yebusifo nifa fam nkyɛn mu, na esian kɔ En-rogel ho. 17Na ehima kɔ benkum fam, na efi kɔ En-semes, na efi kɔ Gelilot a ɛda Adumim aforoee no ntentenso, na esian kɔ Ruben ba Bohan bo no ho. 18Na etwam fa benkum fam nkyɛn mu Araba ntentenso, na esian kɔ Araba. 19Na ɔhye no twam kɔ Bet-hogla benkum fam nkyɛn mu, na ano kodu Nkyene-Po benkum fam dɔnnɔn no ho, Yordan nifa fam awiei. Eyi ne nifa fam hye. 20Na Yordan ne n’apuei fam hye. Eyi ne Benyaminfo agyapade sɛ n’ahye te hyia sɛ wɔn mmusua te.
21Na Benyaminfo abusuakuw, sɛ wɔn mmusua te no, nkurow ni: Yeriko, Bet-hogla ne Emek-kesis, 22Bet-araba, Semaraim ne Betel, 23Awim, Para ne Ofra, 24Kefar-amonai, Ofni ne Geba: Nkurow dumien ne ɛho nkuraa. 25Gibeon, Rama ne Beerot, 26Mispe, Kefira ne Mosa, 27ne Rekem ne Yirpeel ne Tarala, 28 ne Sela, Haelef ne Yebus a ɛne Yerusalem, Gibeat, Kiriat: Nkurow dunan ne ɛho nkuraa. Eyi ne Benyaminfo no agyapade sɛ wɔn mmusua te.",https://www.bible.com/bible/3440/JOS.18.RATB
YOSUA 19,"Asase no kyekyɛ
1Na ntonto a ɛto so abien no ba maa Simeon, Simeonfo abusuakuw no, sɛ wɔn mmusua te; na wɔn agyapade da Yudafo agyapade ntam. 2Na nea wonyae wɔn agyapade mu ne Beer-seba ne Seba ne Molada, 3Hasar-sual, Bala ne Esem, 4ne Eltolad ne Betul ne Horma, 5Siklag, Bet-markabot ne Hasar-susa, 6Bet-lebaot ne Saruhen: Nkurow dumiɛnsa ne ɛho nkuraa. 7Ain, Rimon ne Eter ne Asan: Nkurow anan ne ɛho nkuraa; 8ne nkuraa a ɛdeda nkurow yi ho hyia de kosi Baalat-beer nyinaa, Ramat a ɛda nifa. Eyi ne Simeon mma abusuakuw no agyapade sɛ wɔn mmusua te. 9Yudafo kyɛfa no bi na ɛyɛɛ Simeonfo agyapade, efisɛ Yudafo kyɛfa no boroo wɔn so, enti Simeonfo nyaa agyapade wɔn agyapade no mu.
10Na ntonto a ɛto so abiɛsa no maa Sebulonfo, sɛ wɔn mmusua te. Na wɔn agyapade hye koduu Sarid. 11Na wɔn hye no foro kɔ atɔe wɔ Marala, na ɛkɔpem Dabeset, na ɛkɔpem subon a ɛwɔ Yokneam apuei fam no ano. 12Na ɛsan fi Sarid kɔ anim owiapuei de kɔ Kislot-abor hye so na efi kɔ Daberat, na ɛforo kɔ Yafia. 13Na efi hɔ twam kɔ apuei de kɔ Gat-hefer, Et-kasin, na efi Rimon a ehima de kɔ Nea. 14Na ɔhye no kɔntɔn kɔ benkum fam de kɔ Hanaton, na ano kodu Yifta-el bon no mu; 15 ne Katat ne Nahalal ne Simron ne Yidala ne Betlehem: Nkurow dumien ne ɛho nkuraa. 16Eyi ne Sebulon mma agyapade, sɛ wɔn mmusua te, nkurow no ne ɛho nkuraa.
17Ntonto a ɛto so anan no yi maa Isakar, Isakarfo no, sɛ wɔn mmusua te. 18 Na wɔn hye kɔɔ Yesreel ne Kesulot ne Sunem, 19Hafraim, Sihon ne Anaharat, 20ne Rabit ne Kision ne Abes, 21ne Remet ne En-ganim ne En-hada ne Bet-pases. 22Na ɔhye no kɔpem Tabor ne Sahasima ne Bet-Semes, na wɔn hye no ano kodu Yordan ano: Nkurow dunsia ne ɛho nkuraa. 23Eyi ne Isakarfo abusuakuw no agyapade, sɛ wɔn mmusua te, nkurow no ne ɛho nkuraa.
24Na ntonto a ɛto so anum no yi maa Aserfo abusuakuw no, sɛ wɔn mmusua te. 25Na wɔn hye ne Helkat, Hali, Beten ne Aksaf, 26ne Alamelek, Amad ne Misel, na ɛkɔpem Karmel wɔ atɔe, ne Sihor-libnat. 27Na ɛsan kɔ owiapuei de kɔ Bet-dagon, na ɛkɔpem Sebulon ne Yifta-el bon mu, Bet-emek ne Neiel benkum fam, na efi kɔ Kabul benkum fam, 28ne Ebron ne Rehob ne Hamon ne Kana de kosi Sidon Kɛse. 29 Na ɔhye no dan kɔ Rama kodu kurow dennen Tiro, na ɔhye no dan kɔ Hosa, na ano kɔpem po no Aksib fam, 30ne Uma ne Afek ne Rehob: Nkurow aduonu abien ne ɛho nkuraa. 31Ɛno ne Aserfo abusuakuw agyapade, sɛ wɔn mmusua te: Nkurow no ne ɛho nkuraa.
32Naftalifo na ntonto a ɛto so asia no ba maa wɔn, Naftalifo no, sɛ wɔn mmusua te. 33Na wɔn hye fi Helef, Saananim dupɔn no ho ne Adami-nekeb ne Yabneel de kɔ Lakum, na ano kɔpem Yordan. 34Na ɔhye no dan kɔ atɔe wɔ Asnot-abor, na efi hɔ kɔ Hukok, na ɛkɔpem Sebulon nifa fam, ne Aser wɔ atɔe, ne Yuda wɔ apuei, Yordan ano. 35Na nkurow a wɔatoto ho afasu ni: Sidim, Ser ne Hamat, Rakat ne Kineret, 36ne Adama ne Rama ne Hasor, 37ne Kedes ne Edrei ne En-hasor, 38 ne Yiron ne Migdal-el, Horem ne Bet-anat ne Bet-semes: Nkurow dunkron ne ɛho nkuraa. 39Eyi ne Naftalifo abusuakuw agyapade, sɛ wɔn mmusua te: Nkurow no ne ɛho nkuraa.
40Dan mma abusuakuw no, sɛ wɔn mmusua te na ntonto a ɛto so ason no ba maa wɔn. 41Na wɔn agyapade hye ne: Sora ne Estaol ne Ir-semes, 42 ne Saalabin ne Ayalon ne Yitla, 43ne Elon ne Timna ne Ekron, 44ne Elteke, Gibeton ne Baalat, 45ne Yehud ne Bene-berak ne Gat-rimon, 46 ne Me-yarkon ne Rakon, ɛne Yafo anim hye no. 47 Na Danfo fii hɔ konyaa ɔhye foforo bi, na Danfo no foro kɔe ne Lesem kɔkoe, na wɔfae, na wɔde nkrante sɛee no, na wodii so, na wɔtenaa hɔ, na wɔfrɛɛ Lesem sɛ Dan, sɛ wɔn agya Dan din te. 48Ɛno ne Danfo abusuakuw agyapade, sɛ wɔn mmusua te: Nkurow no ne ɛho nkuraa.
49Na wowiee asase no mu kyɛ sɛ n’ahye no te no, Israelfo maa Nun ba Yosua agyapade wɔ wɔn mu: 50 Sɛnea AWURADE hyɛɛ no, wɔmaa no kurow a obisae no, ɛne Timnat-sera a ɛda Efraim bepɔw so, na ɔkyekyee kurow no tenaa mu.
51 Eyinom ne agyapade a ɔsɔfo Eleasar ne Nun ba Yosua ne Israelfo mmusuakuw agyanom mu atitiriw no de ntonto kyɛɛ mu wɔ Silo, AWURADE anim, ahyiae ntamadan no ano. Na wowiee asase no mu kyɛ.",https://www.bible.com/bible/3440/JOS.19.RATB
YOSUA 20,"Guankɔbea nkurow asia no
(Numeri 35.9-34)
1Na AWURADE ka kyerɛɛ Yosua sɛ: 2 Ka kyerɛ Israelfo no sɛ: Munyi guankɔbea nkurow a menam Mose so mekaa mo ho asɛm no, 3na onipakumfo a obekum obi nsapa mu anaa wammoapa no nguan nkɔ hɔ, na ɛnyɛ mo guankɔbea mfi mogya ho werefo nsam. 4Na nea oguan kɔ saa nkurow yi bi mu no nnyina kurow no pon ano, na ɔnka ne nsɛm no ngu kurow no mu mpanyimfo asom, na wɔmfa no nkɔ wɔn nkyɛn, kurow no mu, na wɔmma no tenabea na ɔne wɔn ntena. 5Na sɛ mogya ho werefo no tiw no ba a, wɔmmfa onipakumfo no nnhyɛ ne nsa, efisɛ onnim na ɔbɔɔ ne yɔnko no, nanso bere a atwam no, na ɔntan no. 6Na ɔntena nkurow no mu nkosi sɛ obegyina asafo no anim na wɔabu no atɛn, nkosi sɛ ɔsɔfopanyin a ɔwɔ so saa bere no bewu; ɛno ansa na onipakumfo no nsan nkɔ ne kurom ne ne fi, na ɔnkɔ kurow a ofi hɔ guanee no mu.
7 Ɛnna woyiyii Kedes wɔ Galilea, Naftali bepɔw so, ne Sekem, Efraim bepɔw so, ne Kiriat-arba a ɛne Hebron wɔ Yuda bepɔw so. 8 Na Yordan agya, Yeriko apuei nso woyii Beser, sare so asasetaw so de fii Ruben abusuakuw mu, ne Ramot wɔ Gilead de fii Gad abusuakuw mu, ne Golan wɔ Basan de fii Manase abusuakuw mu mae. 9Eyinom ne nkurow a woyiyi totoo hɔ maa Israelfo nyinaa ne ɔhɔho a wabɛsoɛ wɔn mu, sɛ obiara a okum ɔkra bi nsapa mu no nguan nkɔ hɔ na wanwu mogya ho werefo nsam, akosi sɛ obegyina asafo no anim.",https://www.bible.com/bible/3440/JOS.20.RATB
YOSUA 21,"Lewifo nkurow
1 Na Lewifo agyanom atitiriw baa ɔsɔfo Eleasar ne Nun ba Yosua ne Israelfo mmusuakuw agyanom atitiriw nkyɛn, 2 na wɔka kyerɛɛ wɔn Silo, Kanaan asase so sɛ: AWURADE nam Mose so hyɛe sɛ wɔmma yɛn nkurow ntena mu, ne ɛho mfikyisaase mma yɛn mmoa. 3Na Israelfo de wɔn agyapade mu nkurow yi ne ɛho mfikyisaase maa Lewifo, sɛnea AWURADE hyɛe no.
4Na ntonto no bae maa Kehatfo mmusua, na ɔsɔfo Aaron mma a wofi Lewifo mu no nam ntonto so nyaa Yuda abusuakuw ne Simeon abusuakuw ne Benyamin abusuakuw mu nkurow dumiɛnsa.
5Na Kohatfo a wɔkae no nam ntonto so nyaa Efraim abusuakuw mmusua ne Dan abusuakuw ne Manase abusuakuw fa no mu nkurow du.
6Na Gerson mma nam ntonto so nyaa Isakar abusuakuw mmusua ne Aser abusuakuw ne Naftali abusuakuw ne Manase abusuakuw fa a ɛwɔ Basan no mu nkurow dumiɛnsa.
7Merari mma, sɛ wɔn mmusua te no, wonyaa Ruben abusuakuw ne Gad abusuakuw ne Sebulon abusuakuw mu nkurow dumien.
8Na Israelfo nam ntonto so de nkurow yi ne ɛho mfikyisase maa Lewifo, sɛnea AWURADE nam Mose so hyɛe no.
9Na wɔde Yudafo abusuakuw ne Simeonfo abusuakuw mu nkurow a wɔbɛbobɔ din yi mae. 10Na ɛba maa Aaron mma a wofi Kehatfo mmusua mu, Lewifo mu no, efisɛ wɔn de ne ntonto a edi kan no. 11 Na wɔde Kiriat-arba, Anak agya no kurow a ɛne Hebron a ɛwɔ Yuda bepɔw so ne ɛho mfikyisase a etwa ho hyia no maa wɔn. 12 Na kurow no ho mfuwa ne nkuraa no de, wɔde maa Yefune ba Kaleb sɛ agyapade.
13Na ɔsɔfo Aaron mma no, wɔde nnipakumfo guankɔbea kurow Hebron ne ɛho mfikyisase maa wɔn, ne Libna ne ɛho mfikyisase, 14ne Yatir ne ɛho mfikyisase, ne Estemoa ne ɛho asase, 15ne Holon ne ɛho asase, ne Debir ne ɛho asase, 16 ne Ain ne ɛho asase, ne Yuta ne ɛho asase, ne Bet-semes ne ɛho asase: Mmusuakuw abien yi mu nkurow akron. 17Na Benyamin abusuakuw mu de, wɔde Gibeon ne ɛho mfikyisase ne Geba ne ɛho asase, 18 ne Anatot ne ɛho asase ne Almon ne ɛho asase mae: Nkurow anan. 19Aaron mma asɔfo no nkurow nyinaa si nkurow dumiɛnsa ne ɛho mfikyisase.
20Na Kohat mma Lewifo no, Kohat mma nkae no mmusua no, wɔn ntonto nkurow fii Efraim abusuakuw mu. 21 Wɔde nnipakumfo guankɔbea kurow Sekem ne ɛho mfikyiase maa wɔn, Efraim bepɔw so, ne Geser ne ɛho mfikyisase, 22ne Kibsaim ne ɛho asase, ne Bet-horon ne ɛho asase: Nkurow anan; 23ne Dan abusuakuw mu: Elteke ne ɛho mfikyisase, Gibeton ne ɛho asase, 24Ayalon ne ɛho asase ne Gat-rimon ne ɛho asase: Nkurow anan; 25ne Manase abusuakuw fa no mu: Taanak ne ɛho mfikyisase ne Gat-rimon ne ɛho asase: Nkurow abien. 26Nkurow a ɛyɛɛ Kehat mma nkae no mmusua no de nyinaa si nkurow du ne ɛho mfikyisase.
27 Na Gerson mma a wofi Lewifo mmusua no mu no, wɔmaa wɔn Manase abusuakuw fa no mu nnipakumfo guankɔbea kurow Golan wɔ Basan, ne ɛho mfikyisase, ne Beestra ne ɛho asase: Nkurow abien; 28ne Isakar abusuakuw mu: Kision ne ɛho mfikyisase, Daberat ne ɛho asase, 29Yarmut ne ɛho asase, En-ganim ne ɛho asase: Nkurow anan; 30ne Aser abusuakuw mu: Misal ne ɛho mfikyisase, Abdon ne ɛho asase, 31Helkat ne ɛho asase, ne Rehob ne ɛho asase: Nkurow anan; 32 ne Naftali abusuakuw mu: Nnipakumfo guankɔbea kurow Kedes a ɛwɔ Galilea ne ɛho mfikyisase, ne Hamot-dor ne ɛho asase, ne Kartan ne ɛho asase: Nkurow abiɛsa. 33Gersonfo nkurow nyinaa, sɛ wɔn mmusua te no, esi nkurow dumiɛnsa ne ɛho mfikyisase.
34Na Merari mma, Lewifo nkae no mmusua no, wɔmaa wɔn Sebulon abusuakuw mu: Yokneam ne ɛho mfikyisase, Karta ne ɛho asase, 35Dimna ne ɛho asase, ne Nahalal ne ɛho asase: Nkurow anan; 36 ne Ruben abusuakuw mu: Beser ne ɛho mfikyisase, Yahas ne ɛho asase, 37Kedemot ne ɛho asase, Mefaat ne ɛho asase: Nkurow anan; 38 ne Gad abusuakuw mu: Nnipakumfo guankɔbea kurow Ramot a ɛwɔ Gilead ne ɛho mfikyisase, Mahanaim ne ɛho asase, 39Hesbon ne ɛho asase, Yaser ne ɛho asase: Nkurow anan. 40Merari mma mmusua horow a wɔaka Lewifo mmusua mu no nkurow nyinaa, wɔn ntonto de ne nkurow dumien.
41Lewifo nkurow a wonyae Israelfo agyapade mu no nyinaa si nkurow aduanan awotwe ne ɛho mfikyisase. 42Nkurow yi mu biara wɔ mfikyisase a atwa ho ahyia, saa na ɛte nkurow yi nyinaa ho.
Onyankopɔn di ne bɔhyɛ so
43 Na AWURADE de asase a ɔkaa ho ntam sɛ ɔde bɛma wɔn agyanom no nyinaa maa Israel, na wodii so tenaa so. 44Na AWURADE maa wɔn asomdwoe hyiae, sɛnea ɔkaa wɔn agyanom ntam no ara, na wɔn atamfo nyinaa mu biara annyina wɔn anim; AWURADE de wɔn atamfo no nyinaa hyɛɛ wɔn nsa. 45 Asɛm pa a AWURADE kaa Israel fi no nyinaa mu asɛm biara antɔ fam, ne nyinaa baa mu.",https://www.bible.com/bible/3440/JOS.21.RATB
YOSUA 22,"Adanse afɔremuka no
1Ɛnna Yosua frɛɛ Rubenfo ne Gadfo ne Manase abusuakuw fa no, 2 na ɔka kyerɛɛ wɔn sɛ: Mo de, moadi nea AWURADE akoa Mose hyɛɛ mo no nyinaa so, na moatie me, nea mehyɛɛ mo no nyinaa mu. 3Moannyaw mo nuanom nna dodow yi de abedu nnɛ da yi, na moahwɛ AWURADE mo Nyankopɔn mmara nsɛm no adi so. 4Na afei AWURADE mo Nyankopɔn de mo nuanom atena ase dwoodwoo, sɛnea ɔka kyerɛɛ wɔn no; enti monsan nkɔ mo ntamadan mu, mo agyapade asase a AWURADE akoa Mose de maa mo Yordan agya no so. 5Na mo ho yiye nko na monhwɛ, na munni ahyɛde ne mmara a AWURADE akoa Mose hyɛɛ mo no so, na monnɔ AWURADE mo Nyankopɔn, na monnantew n’akwan nyinaa so, na mummu ne mmara nsɛm, na momfam ne ho na monsom no mo koma nyinaa ne mo kra nyinaa mu. 6Na Yosua hyiraa wɔn, na ogyaa wɔn kwan, na wosiim kɔɔ wɔn ntamadan mu.
7Na Manase abusuakuw fa no, Mose de wɔn de maa wɔn Basan, na ɔfa no nso, Yosua de wɔn de maa wɔn wɔn nuanom mu, Yordan agya atɔe hɔ. Na Yosua regya wɔn kwan akɔ wɔn ntamadan mu no, ohyiraa wɔn, 8 na ɔka kyerɛɛ wɔn sɛ: Momfa nneɛma bebree nsan nkɔ mo ntamadan mu, mmoa bebree pa ne dwetɛ ne sika ne kɔbere ne dade ne ntama bebree pa ara, mo ne mo nuanom nkyekyɛ mo atamfo asade no mu. 9Na Rubenfo ne Gadfo ne Manase abusuakuw fa no fii Israelfo no nkyɛn wɔ Silo a ɛwɔ Kanaan asase so san wɔn akyi sɛ wɔrekɔ Gilead asase so, wɔn sodi asase a wɔnam AWURADE ahyɛde a ɛnam Mose so no so de maa wɔn no.
10Na woduu Yordan ho asase a ɛwɔ Kanaan asase so no so no, Rubenfo ne Gadfo ne Manase abusuakuw fa no sii afɔremuka hɔ wɔ Yordan ano, afɔremuka a wohwɛ a, ɛso.
11Na Israelfo no tee sɛ wɔka sɛ: Hwɛ, Rubenfo ne Gadfo ne Manase abusuakuw fa no asi afɔremuka wɔ Kanaan asase no anim, Yordan ho asase no so, ɔfa a ɛyɛ Israelfo de no so. 12Na Israelfo no tee no, wɔboaboaa Israelfo asafo no nyinaa ano Silo, sɛ wɔretu wɔn so sa.
13 Na Israelfo no somaa ɔsɔfo Eleasar ba Pinehas kɔɔ Rubenfo ne Gadfo ne Manase abusuakuw fa no nkyɛn Gilead asase so, 14na wɔde mmapɔmma du kaa ne ho, Israel mmusuakuw no mu biara mu bapɔmma biako; na wɔn mu biara yɛ ne mpanyimfi ti, Israel mpem no mu. 15Na woduu Rubenfo ne Gadfo ne Manase abusuakuw fa no nkyɛn Gilead asase so, na wɔne wɔn kasae sɛ: 16 Sɛ AWURADE asafo no nyinaa se ni: Ɔfom bɛn na mode afom Israel Nyankopɔn yi sɛ nnɛ moadan mo ho afi AWURADE akyi, na moasi afɔremuka afa, na moatew AWURADE anim atua nnɛ yi! 17 So Peor mfomso a yennya nnwiraa yɛn ho mfii mu de besi nnɛ yi na ɔhaw baa AWURADE asafo so no nnɔɔ yɛn so? 18Na mo de, nnɛ moresan afi AWURADE akyi? Na moretew AWURADE anim atua nnɛ yi, ɔkyena ne bo befuw Israel asafo no nyinaa. 19Nanso sɛ mo sodi asase no ho agu fi a, ɛnne muntwa mmra AWURADE sodi asase a AWURADE tenabea si hɔ no so na mommɛfa asase nni so wɔ yɛn mu; na AWURADE anim atua na monntew, na yɛn anim atua nso monntew, mo afɔremuka a musi kaa AWURADE yɛn Nyankopɔn afɔremuka no ho mu. 20 So ɛnyɛ Serah ba Akan na ɔfomee ahyirade no mu, na abufuw baa Israel asafo no nyinaa so? Nso ɛnyɛ ɔno nko na ɔsɛee, ne mfomso no mu.
21 Na Rubenfo ne Gadfo ne Manase abusuakuw fa no gyee so ka kyerɛɛ Israel mpem mu atitiriw no sɛ: 22AWURADE, Otumfo Nyankopɔn, ɔno na onim, na Israel nso: Nhu sɛ yɛyɛɛ no atuatew mu anaa AWURADE fom mu, yɛyɛe a, nnye yɛn nkwa nnɛ! 23Sɛ yesii afɔremuka sɛ yɛresan afi AWURADE akyi anaasɛ yɛrebɔ so ɔhyew afɔre anaa aduan afɔre anaasɛ yɛrebɔ so asomdwoe afɔre a, ɛnne AWURADE mmebisa yɛn. 24Na ɛyɛ osuro ne asɛm bi nti na yɛyɛɛ saa, efisɛ yese: Ɔkyena bi mo mma bɛka akyerɛ yɛn mma sɛ: Ɛdɛn na mo ne AWURADE Israel Nyankopɔn no wɔ yɛ? 25Na ɔhye na AWURADE de Yordan yɛɛ yɛn ne mo Rubenfo ne Gadfo ntam, munni kyɛfa bi wɔ AWURADE mu. Na mo mma bɛma yɛn mma agyae AWURADE suro. 26Enti na yɛkae sɛ: Momma yensi afɔremuka mfa, ɛnyɛ ɔhyew afɔre na ɛnyɛ okum afɔre nti, 27 na mmom sɛ ɛnyɛ yɛn ne mo ne yɛn awo ntoatoaso a wɔbɛba yɛn akyi no ntam adanse sɛ yɛde yɛn hyew afɔre ne yɛn kum afɔre ne yɛn asomdwoe afɔre bɛsom AWURADE som no, n’anim, na ɔkyena bi mo mma anka ankyerɛ yɛn mma sɛ: Munni AWURADE mu kyɛfa bi! 28Na yese: Sɛ ɔkyena bi wɔka kyerɛ yɛn anaa yɛn awo ntoatoaso saa a, yɛbɛka sɛ: Monhwɛ AWURADE afɔremuka no sɛso a yɛn agyanom yɛe, ɛnyɛ ɔhyew afɔre nti, na ɛnyɛ okum afɔre nti, na ɛne yɛn ne mo ntam dansefo. 29Eyi mpare yɛn sɛ yɛbɛtew AWURADE anim atua, na yɛadan yɛn ho nnɛ afi AWURADE akyi, na yɛasi afɔremuka abɔ so ɔhyew afɔre, aduan afɔre ne okum afɔre aka AWURADE yɛn Nyankopɔn afɔremuka a ɛwɔ ne tenabea no anim no ho.
30Na ɔsɔfo Pinehas ne asafo no mmapɔmma ne Israel mpem atitiriw a wɔka ne ho no tee nsɛm a Rubenfo ne Gadfo ne Manasefo no kaa no, ɛsɔɔ wɔn ani. 31Na ɔsɔfo Eleasar ba Pinehas ka kyerɛɛ Rubenfo ne Gadfo ne Manasefo no sɛ: Ɛnnɛ na yɛahu sɛ AWURADE wɔ yɛn mu, sɛ moamfa ɔfom yi amfom AWURADE. Afei moayi Israelfo AWURADE nsam.
32Ɛnna ɔsɔfo Eleasar ba Pinehas ne mmapɔmma no san wɔn akyi fii Rubenfo ne Gadfo no nkyɛn, Gilead asase so, baa Kanaan asase so Israel mma no nkyɛn, na wɔbɛbɔɔ wɔn amanneɛ. 33Na asɛm no sɔɔ Israelfo ani, na wohyiraa Israelfo Nyankopɔn no; na wɔanka bio sɛ wɔretu wɔn so sa akɔsɛe asase a Rubenfo ne Gadfo te so no. 34Na Rubenfo ne Gadfo no too afɔremuka no din: Adanse, efisɛ wose: Ɛyɛ yɛn ntam dansefo sɛ AWURADE ne Nyankopɔn.",https://www.bible.com/bible/3440/JOS.22.RATB
YOSUA 23,"Yosua ne ɔman no nkradi
1 Nna pii akyi no, AWURADE maa Israel home fii wɔn atamfo a wɔatwa wɔn ho ahyia nyinaa nsam, saa bere no na Yosua abɔ akora, na wadi nna bebree no, 2Ɔfrɛɛ Israel nyinaa, wɔn mpanyimfo ne wɔn atitiriw, ne wɔn atemmufo ne wɔn ahwɛfo no hyiae, na ɔka kyerɛɛ wɔn sɛ: Me de, mabɔ akora, madi nna pii. 3Na mo nso moahu nea AWURADE mo Nyankopɔn ayɛ amanaman yi mo anim na AWURADE mo Nyankopɔn no, ɔno na ɔko maa mo. 4Monhwɛ, mede ntonto makyɛ amanaman a aka yi ne amanaman a matwitwa agu no nyinaa mu mama mo, sɛ mo mmusuakuw nni so; efi Yordan ano, kodu Po Kɛse no ho, atɔe fam. 5Na AWURADE mo Nyankopɔn no, ɔno na obesunsum wɔn afi mo anim na obetu wɔn afi mo anim sɛ munni wɔn asase so, sɛnea AWURADE mo Nyankopɔn ka kyerɛɛ mo no. 6 Enti monhyɛ mo ho den pa ara, na monhwɛ nyɛ nea wɔakyerɛw Mose mmara nhoma no mu nyinaa, na moamman amfi ho ankɔ nifa anaa benkum, 7 na moankɔ amanaman a akeka mo ho yi mu; na mommmɔ wɔn anyame din, na monnka wɔn ntam, na monnsom wɔn, na monnsɔre wɔn, 8na mmom AWURADE mo Nyankopɔn ho na momfam, sɛnea moayɛ de abedu nnɛ yi. 9 Na AWURADE atu amanaman akɛse a wɔn ho yɛ den afi mo anim, na mo de, obi nnyinaa mo anim de abesi nnɛ. 10Mo mu biako bɛpam nnipa apem, na AWURADE mo Nyankopɔn no, ɔno na ɔko ma mo, sɛnea ɔka kyerɛɛ mo no. 11Enti monhwɛ mo ho yiye, na monnɔ AWURADE mo Nyankopɔn. 12Na sɛ mosan mo akyi de mo ho kɔbata amanaman yi nkae a wɔakeka mo ho yi ho, na mo ne wɔn di ayeware no, mokɔ wɔn mu, na wɔba mo mu a, 13 ɛnne munhu ampa ara sɛ AWURADE mo Nyankopɔn renkɔ so ntu amanaman yi mfi mo anim bio, na wɔbɛdannan mo afiri ne hentia ne mpire, mo mfem, ne nsɔe, mo aniwa mu, akosi sɛ mobɛsɛe afi asase pa yi a AWURADE mo Nyankopɔn de ama mo yi so.
14 Na hwɛ, me de, ɛnnɛ merekɔ asase sofo nyinaa kwan; na munhu mo koma nyinaa mu ne mo kra nyinaa mu sɛ, asɛm biako pɛ ntɔɔ fam, nsɛmpa a AWURADE mo Nyankopɔn kaa wɔ mo ho no nyinaa mu: Ne nyinaa aba mu ama mo, emu asɛm biako pɛ antɔ fam. 15Na sɛnea asɛmpa a AWURADE kaa mo no nyinaa aba mo so no, saa ara na AWURADE bɛma asɛmmɔne nyinaa nso aba mo so akosi sɛ ɔbɛsɛe mo afi asase pa yi a AWURADE mo Nyankopɔn de ama mo yi so. 16Sɛ mofom AWURADE mo Nyankopɔn apam a ɔhyɛɛ mo no, na mokɔ kɔsom anyame foforo na mosɔre wɔn a, ɛnne AWURADE abufuw bɛdɛw ahyɛ mo, na moasɛe ntɛm afi asase pa a ɔde ama mo no so.",https://www.bible.com/bible/3440/JOS.23.RATB
YOSUA 24,"Mmusuakuw no ti wɔn apam no mu
1Na Yosua boaboaa Israel mmusuakuw no nyinaa ano baa Sekem, na ɔfrɛɛ Israel mpanyimfo ne wɔn atitiriw ne wɔn atemmufo ne wɔn ahwɛfo no hyiae, na wobegyinaa Onyankopɔn anim. 2 Na Yosua ka kyerɛɛ ɔman no nyinaa sɛ: Sɛ AWURADE Israel Nyankopɔn no se ni: Asuogya na mo agyanom, Abraham n’agya ne Nahor agya Tera tenae fi teteete, na wɔsom anyame foforo. 3Na mefaa mo agya Abraham mifii asuogya hɔ, na mema okyin Kanaan asase nyinaa so, na memaa n’asefo dɔe, na memaa no Isak. 4 Na Isak nso, memaa no Yakob ne Esau; na mede Seir bepɔw memaa Esau sɛ onni so; na Yakob ne ne mma sian kɔɔ Misraim. 5 Na mesomaa Mose ne Aaron, na mehaw Misraim, sɛnea meyɛɛ wɔ mu no, na akyiri no miyii mo fii hɔ. 6 Na miyii mo agyanom fii Misraim no, mobaa po no ano; na Misraimfo de nteaseɛnam ne apɔnkɔfo tiw mo agyanom baa Mmɛw-Po no ho; 7 na wosu frɛɛ AWURADE, na ɔde esum kabii too mo ne Misraimfo no ntam, na ɔmaa ɛpo no baa wɔn so bɛkataa wɔn so. Na mo aniwa huu nea meyɛɛ Misraim, na motenaa sare so nna pii. 8 Na mede mo baa Amorifo a wɔte Yordan agya no asase so, na wɔne mo koe, na mede wɔn mehyɛɛ mo nsa, na mudii wɔn asase no so, na mesɛee wɔn fii mo anim. 9 Ɛnna Moab hene Sipor ba Balak sɔree ne Israel bɛkoe, na ɔsoma kohyiaa Beor ba Bileam sɛ ɔmmɛdome mo; 10 na mampene sɛ metie Bileam, na nhyira na ohyiraa mo, na miyii mo ne nsam. 11 Na mutwaa Yordan baa Yeriko, na Yerikofo ne mo koe, ne Amorifo ne Perisifo ne Kanaanfo ne Hetifo ne Girgasifo ne Hewifo ne Yebusifo; na mede wɔn mehyɛɛ mo nsa. 12 Na mesomaa nkotokurodu dii mo anim ma wɔpam wɔn fii mo anim, Amorifo ahene baanu no, ɛnyɛ wo nkrante so na ɛnyɛ wo tadua so. 13 Na memaa mo asase a moammrɛ ho ne nkurow a moankyekye, na motenaa mu; bobe nturo ne ngodua nturo nso a moantɛw na mudi yi.
Apam no ntimu
14 Na afei munsuro AWURADE na monsom no mudi ne nokware mu, na mompa anyame a mo agyanom somee, asuogya ne Misraim no, na monsom AWURADE. 15 Na sɛ ɛnyɛ mo pɛ sɛ mobɛsom AWURADE a, ɛnne ɛnnɛ mompaw nea mobɛsom no mfa: Sɛ anyame a mo agyanom somee a wɔwɔ asuogya no oo, sɛ Amorifo a mote wɔn asase so yi anyame oo, na me ne me fi de, yɛbɛsom AWURADE.
16Na ɔman no gyee so sɛ: Eyi mpare yɛn sɛ yebegyaw AWURADE akɔsom anyame foforo. 17Efisɛ AWURADE ne yɛn Nyankopɔn, ɔno ne nea oyii yɛn ne yɛn agyanom Misraim asase so fii nkoafi bae, na ɔyɛɛ nsɛnkyerɛnne akɛse yi yɛn anim, na ɔhwɛɛ yɛn ɔkwan a yɛnam so no nyinaa mu ne aman a yɛfaa wɔn mu no nyinaa mu. 18Na AWURADE apam aman no nyinaa ne Amorifo a wɔte asase no so no afi yɛn anim: Yɛn nso yɛbɛsom AWURADE, na ɔno ne yɛn Nyankopɔn.
19 Na Yosua ka kyerɛɛ ɔman no sɛ: Morentumi nsom AWURADE, efisɛ ɔyɛ Onyankopɔn kronkron, Onyankopɔn ninkufo ne no, ɔremfa mo mmarato ne mo bɔne nkyɛ mo. 20Sɛ mugyaw AWURADE na mokɔsom ananafo anyame a, ɔbɛdan ayɛ mo bɔne na wama moahyew, sɛ ɔyɛɛ mo yiye kan no. 21Na ɔman no ka kyerɛɛ Yosua sɛ: Daabi, na AWURADE ara na yɛbɛsom no. 22Na Yosua ka kyerɛɛ ɔman no sɛ: Mo ara ne mo ho adansefo sɛ mo ara moapaw AWURADE afa sɛ mobɛsom no. Na wɔkae sɛ: Adansefo ne yɛn. 23 Na afei montotow amannɔne anyame a ɛwɔ mo mu no ngu, na monnannan mo koma mma AWURADE mo Nyankopɔn. 24Na ɔman no ka kyerɛɛ Yosua sɛ: AWURADE yɛn Nyankopɔn na yɛbɛsom no, na ne nne na yebetie. 25 Ɛnna Yosua ne ɔman no pamee da no ara, na ɔmaa wɔn ahyɛde ne atemmude wɔ Sekem. 26 Na Yosua kyerɛw nsɛm yi hyɛɛ Onyankopɔn mmara nhoma no mu, na ɔde ɔbo kokuroo sii hɔ wɔ okum dua a esi AWURADE kronkronbea no ase. 27 Na Yosua ka kyerɛɛ ɔman no nyinaa sɛ: Hwɛ, ɔbo yi nni yɛn adanse, na ɛno na ate AWURADE nsɛm a ɔne yɛn kaa no nyinaa; na enni mo adanse, na moampa mo Nyankopɔn akyi. 28Ɛnna Yosua gyaa ɔman no kwan maa wɔn nyinaa kokɔɔ wɔn agyapade so.
Yosua ne Eleasar wu
29Na nsɛm no akyi no, Nun ba Yosua, AWURADE akoa no, wui, na wadi mfirihyia ɔha ne du. 30 Na wosiee no n’asase mu, Timnat-sera a ɛwɔ Efraim bepɔw so wɔ Gaas bepɔw benkum fam.
31 Na Israel somm AWURADE. Yosua nna nyinaa, ne nna a mpanyimfo a wonyin kyɛe Yosua akyi nyinaa na wohuu AWURADE nnwuma a ɔyɛ maa Israel no nyinaa wɔ hɔ.
32 Na Yosef nnompe a Israelfo de fi Misraim bae no, wɔkoraa wɔ Sekem, asase a Yakob tɔ fii Sekem agya Hamor mma nsam maa nnwetɛbona ɔha no mu, na ɛyɛɛ Yosef mma agyapade.
33Na Aaron ba Eleasar nso wui, na wɔkoraa no Gibea, ne ba Pinehas kurow a wɔde maa no, Efraim bepɔw so no mu.",https://www.bible.com/bible/3440/JOS.24.RATB
ATEMMUFO NHYƐNMU,"NHYƐNMU
Atemmufo nhoma no ka Israelfo abakɔsɛm fi bere a Israelfo no tew Onyankopɔn anim atua, de kosi bere a, wɔkɔko faa Kanaan asase no dii so na wofii ase dii so ahensɛm no. Abakɔsɛm no fa Israel akatakyi bi ne wɔn mmaninsɛm a wodii ho asɛm titiriw. Din a wɔde too saa akatakyi yi ne: Atemmufo nanso nokware mu no wɔn mu fa kɛse no ara yɛ asahene sen sɛ wobuu atɛn sɛ atemmufo.
Wɔn mu nea ogyee din kɛse pa ara ne: Samson a wɔka ne mmaninsɛm a odii ho asɛm fi; Ti. 13 de kosi Ti. 16 mu. Ade titiriw a yesua fi nhoma no mu ne sɛ: Sɛ Israelfo bedi yiye a, na egyina nokware a wodi Nyankopɔn so, nanso sɛ wɔfom na wɔanni Onyankopɔn nokware a, ɛde ɔhaw pii na ɛberɛ wɔn. Mpo sɛ ɔhaw no ba a Onyankopɔn ntow wɔn nkyene na mmom bere biara a wɔtwe wɔn ho fi wɔn bɔne ho na wɔsan ba Onyankopɔn nkyɛn no ogye wɔn.
EMU NSƐM
Nsɛm a esisii de kosi sɛ Yosua wui 1.1—2.10
Israelfo Akatakyi no ho nsɛm 2.11—16.31
Nsɛm ahorow bi a esisii 17.1—21.25",https://www.bible.com/bible/3440/JDG.INTRO1.RATB
ATEMMUFO 1,"Akannifo no akodi
1 Na Yosua wu akyi no, Israelfo bisaa Awurade sɛ: Yɛn mu hena na onni kan ne Kanaanfo nkɔko? 2Na Awurade buaa sɛ: Yuda nni kan, hwɛ, mede asase no mahyɛ ne nsa. 3Na Yuda ka kyerɛɛ ne nua Simeon sɛ: Wo ne me nkɔ me kyɛfa mu na yɛne Kanaanfo nkɔko, na me nso me ne wo bɛkɔ wo kyɛfa mu. Na Simeon ne no kɔe. 4Na Yuda tu kɔe, na Awurade de Kanaanfo ne Perisifo no hyɛɛ ne nsa, na wokum nnipa ɔpedu wɔ Besek. 5Na wohuu Adoni-besek wɔ Besek, na wɔne no koe, na wokum Kanaanfo ne Perisifo no. 6Na Adoni-besek guanee, na wotiw no kɔkyeree no, na wotwitwaa ne nsa ne ne nan kokurobeti. 7Ɛnna Adoni-besek kae sɛ: Ahene aduɔsɔn a wɔn nsa ne wɔn nan kokurobeti atwitwa tasetasee me pon ase; sɛ meyɛe no, saa ara na Onyankopɔn ahyɛ me ananmu. Na wɔde no baa Yerusalem, na obewuu wɔ hɔ.
8Na Yuda mma no ne Yerusalem bɛkoe, na wɔfae, na wɔde nkrante kunkum wɔn, na wɔtoo kurow no mu gya. 9 Ɛno akyi no, Yudafo no sianee na wɔne Kanaanfo a wɔte bepɔw so ne nifa asase so ne po ho tataw so no kɔkoe. 10Na Yuda siim kɔɔ Kanaanfo a wɔte Hebron no ho, nso kan no na Hebron din ne Kiriat-arba, na wokum Sesai ne Ahiman ne Talmai.
Otniel
(Yosua 15.13-19)
11Na wofi hɔ kɔɔ Debirfo ho, kan no na Debir din ne Kiriat-sefer. 12Na Kaleb kae sɛ: Nea ɔbɛbɔ Kiriat-sefer na ɔbɛfa no, mede me babea Aksa mɛma no aware. 13Na Kaleb ne nua kumaa Kenas ba Otniel kɔfae, na ɔde ne babea Aksa maa no aware. 14Na ɔbea no kɔɔ Otniel nkyɛn no, ɔhyɛɛ Otniel sɛ ommisa n’agya [Kaleb] hɔ asase bi. Na Aksa fi n’afurum so sii fam. Na Kaleb ka kyerɛɛ no sɛ: Ɛdɛn na wohwehwɛ? 15 Na Aksa ka kyerɛɛ no sɛ: Kyɛ me biribi ɛ! Na nifa asase na wode ama me, na ma me mmasu nso. Na Kaleb maa no Atifi mmasu ne Anafo mmasu.
16 Na Mose n’ase Kenini no mma ne Yudafo fi nkyeresia kurow no mu foro baa Yuda sare a ɛwɔ Arad nifa fam no so na wɔkɔ kɔtenaa ɔman no mu. 17 Na Yuda ne ne nua Simeon siim kɔe kokunkum Kanaanfo a wɔte Sefat no, na wɔsɛee no pasaa, na wɔfrɛɛ kurow no din Horma. 18Na Yuda kɔfaa Gasa ne ne hye ne Askelon ne ne hye ne Ekron ne ne hye. 19Na Awurade dii Yuda akyi, na odii bepɔw no so; na mmɔnsefo no de, wɔannya wɔn atuye, efisɛ wɔwɔ dade nteaseɛnam. 20 Na wɔde Hebron maa Kaleb, sɛnea Mose kae no, na otuu Anak mma baasa no fii hɔ.
21 Nanso Yebusifo a wɔte Yerusalem no de, Benyaminfo no antu wɔn, na Yebusifo no ne Benyaminfo no tenaa Yerusalem beduu nnɛ.
22Na Yosef fi nso foro kɔɔ Betel, na Awurade dii wɔn akyi. 23 Na Yosef mma no soma ma wɔkɔsraa Betel, kan no na kurow no din de Lus. 24Na akwansrafo no huu ɔbarima bi a ofi kurow no mu, na wɔka kyerɛɛ no sɛ: Kyerɛ yɛn kurow no mu ahyɛnee, na yɛne wo bedi no adɔe so. 25 Na ɔkyerɛɛ wɔn kurow no mu ahyɛnee, na wɔde nkrante bɔɔ kurow no, na ɔbarima no ne n’abusua nyinaa de, wogyaa wɔn. 26Na ɔbarima no siim kɔɔ Hetifo asase so kɔkyekyee kurow, na ɔtoo no din Lus. Ɛno ne ne din de besi nnɛ.
27 Na Manase antu Bet-sean ne ɛho nkuraa ne Taanak ne ɛho nkuraa ne Dor ne ɛho nkuraa ne Yibleam ne ɛho nkuraa ne Megido ne ɛho nkuraa mufo. Ɛno nti Kanaanfo no tumi tenaa asase yi so. 28Na Israel ho yɛɛ den no, wɔhyɛɛ Kanaanfo no ma wɔyɛɛ ɔsom adwuma, na mmom, wɔantu wɔn ase koraa.
29 Na Efraim antu Kanaanfo a wɔte Geser no; na Kanaanfo no tenaa wɔn mu wɔ Geser.
30Na Sebulon antu Kitronfo ne Nahalolfo; na Kanaanfo no tenaa wɔn mu, na wɔhyɛɛ wɔn de yɛɛ ɔsom adwuma.
31Aser antu Akofo ne Sidonfo ne Ahlab ne Aksib ne Helba ne Afik ne Rehob; 32na Aserfo no tenaa Kanaanfo a wɔte asase no so no mu, na wɔantu wɔn.
33 Naftali antu Bet-semesfo ne Bet-anatfo, na wɔtenaa Kanaanfo a wɔte asase no so no mu. Na Bet-semesfo ne Bet-anatfo na wɔhyɛɛ wɔn yɛɛ ɔsom adwuma.
34Amorifo no kaa Danfo no kɔɔ bepɔw no so, na wɔamma wɔansian ansi asase tamaa no so. 35 Na Amorifo no tumi tenaa Heres bepɔw so wɔ Ayalon ne Saalbim, nanso Yosef fi nsa yɛɛ wɔn so den, na wɔhyɛɛ wɔn yɛɛ ɔsom adwuma. 36Na Amorifo hye fi Akrabim aforoee, efi Sela kɔ no.",https://www.bible.com/bible/3440/JDG.1.RATB
ATEMMUFO 2,"Ɔman no asoɔden ne Onyankopɔn abufuw
1Na AWURADE bɔfo fi Gilgal baa Bokim bɛkae sɛ: Miyii mo fii Misraim na mede mo mebaa asase a mekaa ho ntam mekyerɛɛ mo agyanom no so, na mise: Meremmu me ne mo ntam apam no so da biara da; 2 na mo nso, mo ne asase yi sofo mmpam apam bi: Mummubu wɔn afɔremuka! Nanso moantie m’asɛm. Ɛdɛn na moayɛ yi? 3 Na maka nso sɛ: Merempam wɔn mo anim, na wɔbɛdan nsɔe ama mo, na wɔn anyame adan mo mfiri. 4Na AWURADE bɔfo no kaa nsɛm yi kyerɛɛ Israelfo no nyinaa no, ɔman no maa wɔn nne so sui. 5Enti wɔfrɛɛ hɔ sɛ: Bokim, na wɔbɔɔ AWURADE afɔre wɔ hɔ.
6Na Yosua gyaa ɔman no kwan maa Israelfo nyinaa kokɔɔ wɔn agyapade so kodii asase no so. 7 Na ɔman no som AWURADE, Yosua nna nyinaa, ne nna a mpanyimfo a wonyin kyɛe Yosua akyi nyinaa na wohuu AWURADE nnwuma akɛse a ɔyɛ maa Israel no nyinaa wɔ hɔ no. 8Na Nun ba Yosua, Awurade akoa no, wui, na wadi mfirihyia ɔha ne du; 9 na wosiee no n’asase mu wɔ Timnat-heres, Efraim bepɔw so, Gaas bepɔw Atifi fam. 10Na awo ntoatoaso no nyinaa nso tiw wɔn agyanom wɔ asamando, na awo ntoatoaso foforo dii wɔn akyi bae, nnipa a wonnim AWURADE, na wonnim nea Awurade yɛ maa Israel no nso.
11Na Israelfo no yɛɛ nea ɛyɛ AWURADE ani so bɔne, na wɔsom Baalim. 12Na wogyaw AWURADE, wɔn agyanom Nyankopɔn a oyii wɔn fii Misraim asase so no, na wokodii anyame foforo a wofi aman a wɔatwa wɔn ho ahyia no anyame no mu akyi, na wɔsɔree wɔn, na woyii AWURADE abufuw. 13Na wogyaw AWURADE kɔsom Baal ne Astarot. 14Na AWURADE bo fuw Israel, na ɔde wɔn hyɛɛ afowfo nsa na wɔfow wɔn, na ɔtɔn wɔn hyɛɛ wɔn atamfo a wɔatwa wɔn ho ahyia no nsa, na wɔantumi annyina wɔn atamfo anim bio. 15 Baabiara a wofi adi kɔ no, AWURADE pa wɔn ma wodi nkugu, sɛnea AWURADE kae ne sɛnea AWURADE kaa wɔn ntam no; na wɔn ho hiahiaa wɔn papaapa.
16 Nanso AWURADE momaa Akannifo so ma wogyee wɔn nkwa fii wɔn afowfafo no nsam. 17Na wɔn Akannifo no nso, wɔantie wɔn, na wodii anyame foforo akyi aguamammɔ mu, na wɔsɔree wɔn; ntɛm ara na wofii kwan a wɔn agyanom nantew so tiee AWURADE mmara nsɛm no so; na wɔn de, wɔanni so. 18Na sɛ Awurade ma akannifo so ma wɔn a, ɛnne Awurade di ɔkannifo no akyi na ogye wɔn fi wɔn atamfo no nsam, ɔkannifo no nna nyinaa, efisɛ wɔn ahawfo ne wɔn ataafo anim apinisi no nti, AWURADE yam hyehyee no. 19Na sɛ ɔkannifo no wu a, Israelfo no san wɔn akyi na wɔsɛe sen wɔn agyanom, di anyame foforo akyi, som wɔn, sɔre wɔn; wɔannyae wɔn amumɔyɛ ne wɔn kɔnsenee kwan so nantew. 20Na AWURADE abufuw dɛw hyɛɛ Israel, na ɔkae sɛ: Sɛ ɔman yi ato m’apam a mehyɛɛ wɔn agyanom, na wontie me nne yi, 21me nso merenkɔ so mintu amanaman a Yosua wu gyaw wɔn no mu biara bio, wɔn anim, 22 na wɔde wɔn asɔ Israel ahwɛ sɛ wɔbɛhwɛ AWURADE kwan no anantew so, sɛnea wɔn agyanom yɛe no, anaasɛ wɔrenhwɛ. 23Enti AWURADE gyaw amanaman no komm, na wantu wɔn ntɛm, na wamfa wɔn anhyɛ Yosua nsa.",https://www.bible.com/bible/3440/JDG.2.RATB
ATEMMUFO 3,"Otniel
1 Na eyinom ne amanaman a AWURADE gyaw wɔn sɛ ɔde bɛsɔ Israel a wɔanhu Kanaan ko no biara no nyinaa ahwɛ, 2sɛnea ɛbɛyɛ na Israel awo ntoatoaso no behu akodi na wɔakyerɛ wɔn a kan no wonnim no: 3 Filistifo ahemfo baanum no, ne Kanaanfo ne Sidonfo ne Hewifo a wɔte Lebanon bepɔw so de fi Baal-hermon bepɔw ho kosi Hamat ahyɛnee no nyinaa. 4Na wɔtenaa hɔ na wɔde wɔn asɔ Israel ahwɛ de ahu sɛ wobetie AWURADE mmara nsɛm a ɔnam Mose so hyɛɛ wɔn agyanom no anaa. 5Na Israelfo no tenaa Kanaanfo, Hetifo ne Amorifo ne Perisifo ne Hewifo ne Yebusifo no mu. 6 Na wɔfofaa wɔn mmabea warewaree na wɔde wɔn mmabea momaa wɔn mma aware, na wɔsonsom wɔn anyame.
7Na Israelfo yɛɛ nea ɛyɛ AWURADE ani so bɔne, na wɔn werɛ fii AWURADE wɔn Nyankopɔn, na wɔkɔsom Baalim ne Asera nnua. 8Ɛnna AWURADE abufuw dɛw hyɛɛ Israel, na ɔtɔn wɔn hyɛɛ Mesopotamia hene Kusan-risataim nsa, na Israelfo som Kusan-risataim mfirihyia awotwe. 9 Na Israelfo su frɛɛ AWURADE, na AWURADE maa ogyefo bi so maa Israelfo ma ogyee wɔn: Otniel, Kaleb nua kumaa Kenas ba. 10 Na AWURADE honhom baa no so, na odii Israel anim, na ofii adi tuu sa, na AWURADE de Mesopotamia hene Kusan-risataim, hyɛɛ ne nsa, na odii no so nkonim 11Na asase no so dwoe mfirihyia aduanan. Na Kenas ba Otniel wui.
Ehud
12Na Israelfo kɔɔ so yɛɛ nea ɛyɛ AWURADE ani so bɔne; na AWURADE hyɛɛ Moab hene Eglon den tiaa Israel, efisɛ wɔyɛɛ nea ɛyɛ AWURADE ani so bɔne. 13 Na ɔboaboaa Amon ne Amalekfo ano kaa ne ho, na ɔbae bedii Israel so nkonim na wɔbɛfaa nkyeresia kurow no. 14Na Israelfo som Moab hene Eglon mfe dunwɔtwe.
15Ɛnna Israelfo su frɛɛ AWURADE, na AWURADE maa ogyefo bi so maa wɔn, Gera ba Ehud, Benyaminni a ɔyɛ abenkumma no. Na Israelfo de ayɛyɛde nam no so kɔmaa Moab hene Eglon. 16Na Ehud yɛɛ sekan anofanu a ne tenten yɛ nsaama, na ɔde bɔɔ n’akotade ase, ne dwonku nifa so. 17Na ɔde ayɛyɛde no kɔmaa Moab hene Eglon; nso Eglon yɛ onipa bran pa ara. 18Na ɔde ayɛyɛde no maa no wiei no, ogyaa nkurɔfo a wɔsoso ayɛyɛde no kwan ma wɔkɔe; 19na ɔno ara de, ɔdan ne ho fii ahoni a ɛwɔ Gilgal no ho bɛkae sɛ: Ɔhene, mewɔ ahintasɛm bi meka mekyerɛ wo. Na ose: Monyɛ komm. Na wɔn a wogyina ne ho nyinaa fii ne nkyɛn fii adi. 20Na Ehud baa ne nkyɛn, nso ne nko ara na ɔte n’abansoro dan a ogye mframa wɔ mu no mu. Na Ehud kae sɛ: Mewɔ Onyankopɔn asɛm bi meka mekyerɛ wo. Na ɔsɔre fii n’agua so. 21Ɛnna Ehud teɛɛ ne nsa benkum soo sekan a ɛwɔ ne dwonku nifa so no mu de wɔɔ n’afuru mu, 22na sekan dua no nso dii dade no akyi hyɛn mu, na srade sram dade no so. Na wantwe sekan no amfi ne yafunu no mu, na epue fii akyiri. 23Na Ehud fii adi kɔɔ abrannaa so, na ɔtotoo abansoro dan no apon mu wɔ n’akyi, na ɔtoo apratwom no mu.
24Na ofii adi no, ne nkoa no ba bɛhwɛe, na hwɛ, wɔatoto abansoro dan apratwom no mu. Na wose: Ebia okogya ne nan mframadan pia mu. 25Na wɔtwɛnee ara de kosii sɛ wɔn ani bui, na hwɛ, obiara anhiɛ abansoro dan no pon no. Ɛnna wɔfaa safe de hiɛe, na hwɛ, wɔn wura da fam, awu.
26Na wɔretwentwɛn wɔn nan ase no, Ehud guanee, na obetwaa ahoni no ho, na oguan baa Seira. 27Na odui no, ɔhyɛn torobɛnto Efraim bepɔw so, na Israel mma ne no sian fii bepɔw no so, na odii wɔn anim; 28na ɔka kyerɛɛ wɔn sɛ: Muntu mmirika nni m’akyi, efisɛ AWURADE de mo atamfo Moabfo no ahyɛ mo nsa. Na wosian dii n’akyi, na wɔkɔfaa Yordan atwaree a wɔde kɔ Moab no, na wɔamma obiara antwa. 29Na saa bere no wokunkum Moab mmarima bɛyɛ ɔpedu, mmarima akatakyi ahoɔdenfo ara nko, na wɔamma obiara amfi mu. 30Na wɔbrɛɛ Moab ase da no ara, Israel nsa ase. Na asase no so dwoe mfirihyia aduɔwɔtwe.
Samgar
31Na Ehud wu akyi no, Anat ba Samgar na ɔde nantwika poma kum Filistifo mu nnipa ahansia; na ɔno nso, gyee Israel.",https://www.bible.com/bible/3440/JDG.3.RATB
ATEMMUFO 4,"Debora ne Barak di Sisera so nkonim
1Ehud wu akyi no Israelfo no kɔɔ so yɛɛ nea ɛyɛ AWURADE ani so bɔne. 2Na AWURADE tɔn wɔn hyɛɛ Kanaan hene Yabin a odi hene wɔ Hasor no nsa; na ne safohempanyin ne Sisera; na ɔte Haroset-hagoyim. 3Na Israelfo su frɛɛ AWURADE, efisɛ ɔwɔ dade nteaseɛnam ahankron, na ɔhyɛɛ Israelfo so dennen mfe aduonu.
4Nso odiyifobea Debora a ɔyɛ Lapidot yere na odi Israel anim saa bere no. 5Na ɔte Debora kyeresia ase, Rama ne Betel ntam, Efraim bepɔw so; na Israelfo foro baa ne nkyɛn sɛ onni wɔn anim. 6Na ɔsoma kohyiaa Abinoam ba Barak fi Kedes-naftali bae, na ɔka kyerɛɛ no sɛ: So ɛnyɛ ɔhyɛ na AWURADE Israel Nyankopɔn ahyɛ wo sɛ: Twiw kɔ Tabor bepɔw so, na fa Naftalifo ne Sebulonfo mu mmarima ɔpedu ka wo ho? 7Na mɛtwetwe Yabin safohempanyin Sisera ne ne nteaseɛnam ne ne dɔm bebree no aba wo nkyɛn Kison nsunoa, na mede no mahyɛ wo nsa. 8Na Barak ka kyerɛɛ no sɛ: Sɛ wo ne me bɛkɔ a, ɛnne mɛkɔ; na sɛ wo ne me renkɔ a, ɛnne merenkɔ. 9Na ose: Ɔkɔ de, me ne wo bɛkɔ, nanso ɔkwan a worekɔ yi mu anuonyam renyɛ wo ara wo de, na ɔbea bi nsam na AWURADE atɔn Sisera ahyɛ. Na Debora sɔree, na ɔne Barak kɔɔ Kedes. 10Na Barak ma wɔkɔpae hyiaa Sebulon ne Naftali baa Kedes, na nnipa ɔpedu dii n’akyi foro kɔe; na Debora nso ne no kɔe.
11 Na Kenini Heber atwe ne ho afi Kenifo a wɔyɛ Mose n’ase Hobab mma no ho, na watew mu akodu dupɔn a esi Saananim a ɛbɛn Kedes no ho akosi ne ntamadan.
12Na wɔkɔka kyerɛɛ Sisera sɛ Abinoam ba Barak aforo kɔ Tabor bepɔw so. 13Na Sisera ma wɔkɔpae hyiaa ne nteaseɛnam a ɛyɛ dade nteaseɛnam ahankron no nyinaa ne ɔman a wɔka ne ho nyinaa de fi Haroset-hagoyim baa Kison nsunoa. 14Ɛnna Debora ka kyerɛɛ Barak sɛ: Sɔre, na ɛnnɛ ne da a AWURADE de Sisera ahyɛ wo nsa. So ɛnyɛ AWURADE na atu di wɔn anim yi? Ɛnna Barak sian fii Tabor bepɔw so, na nnipa ɔpedu no dii n’akyi. 15Na AWURADE yɛɛ Sisera ne ne nteaseɛnam nyinaa ne ne dɔm mu no nyinaa basabasa nkrante ano wɔ Barak anim, na Sisera fii ne nteaseɛnam mu sii fam guanee n’ananmu. 16Na Barak tiw nteaseɛnam no ne dɔm no koduu Haroset-hagoyim, na Sisera dɔm nyinaa totɔe nkrante ano, anka obiako pɛ.
17Na Sisera de n’anan guan kɔɔ Kenini Heber yere Yael ntamadan mu, efisɛ asomdwoe wɔ Hasor hene Yabin ne Kenini Heber fi ntam. 18Na Yael fii adi kohyiaa Sisera, na ɔka kyerɛɛ no sɛ: Man ha, me wura! Man bra me nkyɛn, nsuro! Na ɔman baa ne nkyɛn ntamadan no mu, na ɔde kuntu kataa no so. 19Na ɔka kyerɛɛ no sɛ: Ma me nsu kakra mennom ɛ, na osukɔm de me. Na ɔsan nufusu ade ano ma ɔnomee, na ɔkataa no so. 20Na ɔka kyerɛɛ no sɛ: Gyina ntamadan no pon ano, na sɛ obi ba na obisa wo sɛ obi wɔ hɔ anaa a, woaka akyerɛ no sɛ: Dabi. 21Ɛnna Heber yere Yael faa ntamadan no bofunnua, na ɔfaa asae kuraa ne nsam, na ɔkɔɔ ne nkyɛn brɛoo, na ɔde bofunnua no kɔbɔɔ n’asontɔre mu kitaa fam, efisɛ, ɔbrɛ nti, wada hatee, na owui. 22Na hwɛ, Barak retiw Sisera; na Yael fii adi kohyiaa no, na ɔka kyerɛɛ no sɛ: Bra na menkyerɛ wo ɔbarima a worehwehwɛ no no. Na ɔbaa ne nkyɛn; na hwɛ, Sisera da hɔ a wawu, na bofunnua no tua n’asontɔre mu.
23Na Onyankopɔn brɛɛ Kanaan hene Yabin ase da no ara wɔ Israelfo anim; 24na Israelfo nsa kɔɔ so yɛɛ den Kanaan hene Yabin so kosii sɛ wotuu no gui.",https://www.bible.com/bible/3440/JDG.4.RATB
ATEMMUFO 5,"Debora ne Barak dwom
1Na Debora ne Abinoam ba Barak too dwom da no ara sɛ:
2Sɛ Israel mu atitiriw dii wɔn anim,
na ɔman no nso yii wɔn yam bae nti,
munhyira AWURADE.
3Ahene, muntie! Abirempɔn, monyɛ aso!
Me de, AWURADE na mɛto no dwom,
mɛto AWURADE, Israel Nyankopɔn, sanku dwom.
4 AWURADE, wufi Seir bae no,
wufi Edom asase so reba no,
asase wosowee, ɔsoro nso tuei,
omununkum nso tuee nsu.
5 Mmepɔw popoe AWURADE anim,
Mekyerɛ Sinai, wɔ AWURADE, Israel Nyankopɔn no, anim.
6 Anat ba Samgar bere so,
Yael bere so, atempɔn daa mpan,
akwantemfo nantew akwamfo akɔntɔnkye so.
7Asafohene sae Israel mu,
wɔsae kosii sɛ me, Debora, mesɔree,
mesɔree sɛ ɛna Israel mu.
8 Wɔpopaw anyame foforo,
ɛno na dɔm baa kurow apon akyi.
So wohuu kyɛm ne peaw Israel mu
nnipa ɔpeduanan mu?
9Me koma da Israel atitiriw a
wofi ɔman no mu yii wɔn yam bae no so:
Munhyira AWURADE!
10 Mo a motete mfurummere afufu so,
mo a motete nkuntu a ɛsom bo so,
mo a monenam akwan so,
monto dwom!
11Nea anka apereperefo teɛm wɔ anomee no,
ɛhɔ ara na wɔnkamfo AWURADE trenee,
ne nniso trenee Israel mu.
Ɛno na AWURADE man sian kɔɔ kurow no apon mu.
12Sɔre, ka wo ho, Debora!
Sɔre, ka wo ho to dwom!
Sɔre, Barak, na fa wo nnommum nnommum, Abinoam ba.
13Ɛno mu na nkae bi sian kɔhyɛɛ atumfo,
AWURADE man sian kɔhyɛɛ dɔmmarima maa me.
14 Wofi Efraim a wɔn ntini muni dii Amalek so,
bedii wo Benyamin akyi, wo man mma no mu;
Makir mu na mpanyin fi sian bae,
na Sebulon mu nso wɔn a wokura ɔsafohene poma.
15Na Isakar mu asafohene kaa Debora ho,
na Isakar yɛɛ Barak akyidua,
wodii n’akyi kɔɔ obon no mu.
Ruben mmusuakuw mu
na koma mu pɔwbɔ a ɛsosoe wɔ.
16Ɛdɛn nti na wote nguamman no ntam
retie nguankuw no mu mmɔtɔwahyɛn?
Ruben mmusuakuw mu
na koma mu apɛɛpɛɛ akɛse wɔ.
17Gilead te Yordan agya;
na Dan de, ɛdɛn nti na ɔte nea ahyɛn nam?
Aser te mpoano,
na ne dɔnnɔn ho na ɔte.
18Sebulon yɛ ɔman a ɔde ne kra sɔɔ owu hwɛe,
ne Naftali nso wɔ petee mu sorɔnsorɔmmea.
19Ahene bae bedii ako,
ɛno mu na Kanaan ahene bɛkoe
Taanak, Megido asu no ano,
wɔannya dwetɛ asade bi.
20 Wofi soro bedii ako,
nsoromma fifii wɔn akwan so ne Sisera koe.
21Kison asu sesaw wɔn kɔe,
tete dɔm asu no,
Kison asu no.
Me kra tiatia so ahoɔden so.
22Ɛno na apɔnkɔ de wɔn tɔte pempem fam ammirikatu mu,
n’ahoɔdenfo ammirikatu nti.
23AWURADE bɔfo kae sɛ: Monnome Meros,
nnome na monnome emutefo no,
sɛ wɔammedi ammoa AWURADE,
wɔammɛboa AWURADE antia dɔm kɛse no.
24Wonhyira Yael, mmea mu,
Kenini Heber yere no,
wonhyira no ntamadan mu, mmea mu.
25 Nsu na ɔsrɛ anom
na ɔmaa no nufusu,
kora fɛfɛ mu
na ɔde nufusu ani srade bae
26Ɔteɛɛ ne nsa soo bofunnua mu,
na ne nifa kuraa adwumayɛfo asae,
na ɔde bɔɔ Sisera pɛtɛw ne ti,
ofitii n’asontɔre mu de bɔɔ mu.
27Ɔtew hwee ne nan ase daa hɔ,
ɔtew hwee ne nan ase;
nea ɔtew hwee no,
ɛhɔ ara na owui.
28Mfɛnsere mu na Sisera ne na fa hwɛ,
na otwa agyaadwo ahunaniankansa mu:
Ɛdɛn na ne teaseɛnam kyɛ ne ba yi?
Ɛdɛn na ne nteaseɛnam anan ka akyiri yi?
29N’ahotenafo mu anyansafo bua no,
na ɔno nso gye n’ankasa nsɛm no so:
30So wɔrennya asade nkyɛ?
Ababaa biako anaa baanu mma ɔbarima biako,
ntade a wɔahyɛ no aduru asade mma Sisera,
ntade a wɔahyɛ no aduru adi mu adwinni asade,
mpaanedwuma ntama nworannworan ahorow abien a
ɛbɛkata me kɔn mu sɛ asade?
31 Ao! AWURADE saa na ma w’atamfo nyinaa nsɛe,
na w’adɔfo nyɛ sɛ owia a efi n’ahoɔden mu.
Na asase no so dwoe mfe aduanan.",https://www.bible.com/bible/3440/JDG.5.RATB
ATEMMUFO 6,"Gideon frɛ
1Na Israelfo yɛɛ nea ɛyɛ AWURADE ani so bɔne, na AWURADE de wɔn hyɛɛ Midian nsa mfe asɔn. 2Na Midian nsa yɛɛ Israel so den. Midian nti Israelfo yɛɛ atu a ɛwɔ mmepɔw mu ne abodan ne hintabea fae. 3 Na sɛ Israel nya gu nneɛma a, na Midian ne Amalek ne apueifo no aforo aba wɔn so, 4na wɔbɛbɔ wɔn so nsra, na wɔsɛe asase no so nnɔbae de kodu Gasa, na wonnyaw aduan bi anaa oguan sɛ nantwi sɛ afurum bi wɔ Israel. 5Na wɔde wɔn mmoa ne wɔn ntamadan ba, na wɔba sɛ mmoadabi pii pa; wɔne wɔn yoma nni ano, na wɔba asase no so bɛsɛe no. 6Na Israel gurowee Midian anim sɛ, na Israelfo su frɛɛ AWURADE. 7Na Midian nti Israelfo su frɛɛ AWURADE no, 8AWURADE somaa ɔbarima diyifo bi baa Israelfo nkyɛn, na ɔka kyerɛɛ wɔn sɛ: Sɛ AWURADE Israel Nyankopɔn se ni: Me na mema moforo fii Misraim bae, na miyii mo nkoafi mu, 9na migyee mo Misraim nsam ne mo ahawfo nyinaa nsam, na mituu wɔn fii mo anim, na mede wɔn asase memaa mo; 10na misee mo sɛ: Mene AWURADE mo Nyankopɔn, munnsuro Amorifo a mote wɔn asase so no anyame, nanso moantie me nne.
11Na AWURADE bɔfo bae bɛtenaa odupɔn a ɛwɔ Ofra a ɛyɛ Abi-eserni Yoas de no ase; na ne ba Gideon reporow awi nsa-kyi-amoa mu, sɛ ɔde rehintaw Midianfo. 12Na AWURADE bɔfo no yii ne ho kyerɛɛ no, na ɔka kyerɛɛ no sɛ: AWURADE di w’akyi, wo dɔmmarima. 13Na Gideon ka kyerɛɛ no sɛ: Wo kyɛw ni, me wura, sɛ AWURADE di yɛn akyi a, anka ɛdɛn na eyi nyinaa ato yɛn yi? Na ɛhe na n’anwonwade a yɛn agyanom kaa yɛn sɛ: Misraim na Awurade yii yɛn, no nyinaa wɔ? Na afei Awurade apa yɛn, na ɔde yɛn ahyɛ Midian nsayam.
14 Na Awurade dan n’ani kyerɛɛ no na ɔkae sɛ: Fa w’ahoɔden yi ara kɔ kogye Israel Midian nsam; ɔsoma na masoma wo yi! 15Na ɔka kyerɛɛ no sɛ: Wo kyɛw ni, Awurade, dɛn na mede megye Israel? Hwɛ, m’asafo agurow Manase mu, na me nso, mene akumaa m’agya fi. 16 Na AWURADE ka kyerɛɛ no sɛ: Ampa, medi w’akyi na woakum Midian sɛ onipa biako. 17Na ɔka kyerɛɛ no sɛ: Afei sɛ manya w’anim anuonyam a, ɛnne yɛ sɛnkyerɛnne bi kyerɛ me, sɛ ɛyɛ wo na wo ne me rekasa yi. 18 Afei mfi ha kosi sɛ mɛkɔ maba wo nkyɛn na mede m’ayɛyɛde mabesi w’anim. Na ose: Mɛtwɛn akosi sɛ wobɛsan aba.
19Na Gideon kɔe kosiesiee apapowa ne asikresam olonka biako apiti; nam no ɔde hyɛɛ kɛntɛn mu, na ɛho nsu no ohwie guu kuku mu, na ɔde fii adi baa ne nkyɛn odupɔn no ase, na ɔde brɛɛ no. 20Na Onyankopɔn bɔfo no ka kyerɛɛ no sɛ: Fa nam no ne apiti no gu ɔbotan a ɛwɔ ha yi so, na ɛho nsu no, hwie gu. Na ɔyɛɛ sa. 21 Ɛnna AWURADE bɔfo no teɛɛ poma a ekura no no de ano kaa nam ne apiti no, na ogya fi ɔbo no mu bɛhyew nam ne apiti no. Na AWURADE bɔfo no fii n’anim kɔe. 22Na Gideon huu sɛ ɛyɛ AWURADE bɔfo no, Gideon kae sɛ: Ao, AWURADE Nyankopɔn! Afei na mahu AWURADE bɔfo anim ne anim. 23 Na AWURADE ka kyerɛɛ no sɛ: Asomdwoe nka wo, nsuro, worenwu. 24Ɛnna Gideon sii afɔremuka hɔ maa AWURADE, na ɔfrɛɛ no: Yahwe-salom. Ɛda so wɔ Ofra a ɛyɛ Abi-eserfo de no de besi nnɛ.
25 Na anadwo no ara AWURADE ka kyerɛɛ no sɛ: Fa w’agya nantwinini, nantwinini a ɔto so abien a wadi mfe ason no, na koburuw Baal afɔremuka a ɛyɛ w’agya de no, na twitwa ɛho Asera nnua no gu. 26Na si afɔremuka ma AWURADE wo Nyankopɔn, bepɔw a ɛyɛ den yi atifi, sɛ ɛho nhyehyɛe te. Na fa nantwinini a ɔto so abien no bɔ ɔhyew afɔre Asera nnua a wubetwa no nnyina no so. 27Na Gideon faa ne nkoa mu mmarima du, na ɔyɛe sɛnea AWURADE ka kyerɛɛ no no; na sɛ osuro n’agya fi ne kurom hɔfo no sɛ ɔbɛyɛ no awia nti, ɔyɛɛ no anadwo.
28Na kurom hɔfo no sɔree anɔpa no, na hwɛ, wɔaburuw Baal afɔremuka no, na wɔatwitwa ɛho Asera nnua no, na wɔahyew nantwinini a ɔto so abien no, afɔremuka a wɔasi no so. 29Na wosisee wɔn ho wɔn ho sɛ: Hena na odii saa asɛm yi? Na wobisa hwehwɛɛ akyiri kwan; na wose: Yoas ba Gideon na odii saa asɛm yi. 30Na kurom hɔfo ka kyerɛɛ Yoas sɛ: Yi wo ba no bra na ommewu, efisɛ waburuw Baal afɔremuka na watwitwa ɛho Asera nnua no. 31 Ɛnna Yoas ka kyerɛɛ nnipa a wɔsɔre hyɛɛ no no nyinaa sɛ: So mo na mobɛko ama Baal, anaasɛ mubegye no? Nea ɔbɛko ama no no, wonkum no anɔpa yi; sɛ ɔyɛ onyame a, ɔno ara nko mma ne ho, sɛ wɔaburuw n’afɔremuka. 32Na wɔfrɛɛ no Yerubaal da no ara se: Baal ne no nni sɛ waburuw n’afɔremuka.
33Na Midian ne Amalek ne Apueifamfo n nyinaa bɛboaa wɔn ho ano, na wotwa bɛbɔɔ nsra Yesreel bon mu. 34 Na AWURADE honhom sii Gideon so, na ɔhyɛn torobɛnto, na Abi-eserfo hyia bedii n’akyi. 35Na ɔsomaa abɔfo kɔɔ Manase nyinaa, na wɔn nso hyiae bedii n’akyi. Na ɔsomaa abɔfo kɔɔ Aser ne Sebulon ne Naftali, na wɔforo bae behyiaa no.
36Na Gideon ka kyerɛɛ Onyankopɔn sɛ: Sɛ ɛwom sɛ me so na worebɛfa agye Israel sɛnea wokae no a, 37hwɛ, mede oguanten nwi merebɛhata awiporowbea; sɛ obosu tɔ nwi no nko so, na fam hɔ nyinaa wo a, ɛno na mehu sɛ me so na wobɛfa agye Israel, sɛnea wokae no. 38Na n’adekyee anɔpa a ɔsɔree no, okyim nwi no, na okyii nwi no mu obosu hyɛɛ kora ma. 39 Na Gideon ka kyerɛɛ Onyankopɔn sɛ: Mma wo bo mmfuw me, na ma menkasa prɛko yi bio. Ma memfa nwi no mensɔ menhwɛ prɛko bio: Ma nwi no nko nwo na obosu ntɔ ngu fam hɔ nyinaa. 40Na Onyankopɔn yɛɛ saa anadwo no, na nwi no nko woe, na fam hɔ nyinaa, obosu tɔ guu hɔ.",https://www.bible.com/bible/3440/JDG.6.RATB
ATEMMUFO 7,"Gideon di Midianfo so
1 Ɛnna Yerubaal a ɔne Gideon no ne ɔman a wɔka ne ho no nyinaa sɔree anɔpahema, na wɔkɔbɔɔ nsra Harod nsuaniwa ho, na Midian nsra no wɔ ne benkum fam, More koko ho bon no mu.
2Na AWURADE ka kyerɛɛ Gideon sɛ: Ɔman a wɔka wo ho no dɔɔso sen sɛnea mede Midian mɛhyɛ wɔn nsa, na Israel ampɔw me so anka sɛ: M’ankasa me nsa na agye me. 3 Enti afei ma wɔnka ɔman no asom sɛ: Nea osuro na ne koma tutu no nsan n’akyi, na ɔnnan n’ani mfi Gilead bepɔw ho nkɔ. Ɛnna ɔman no mu nnipa ɔpeduonu abien san wɔn akyi kɔe, na ɛkaa nnipa ɔpedu.
4Na AWURADE ka kyerɛɛ Gideon sɛ: Ɔman no da so dɔɔso; fa wɔn sian kɔ asu no ho, na minyiyi wɔn mu memma wo wɔ hɔ; nea mese wo sɛ: Oyi ne wo nkɔ no, ɔno na ɔne wo nkɔ; na obiara a mese wo sɛ: Oyi ne wo nnkɔ no, ɔnnkɔ. 5Na ɔde ɔman no sian kɔɔ asu no ho. Na AWURADE ka kyerɛɛ Gideon sɛ: Obiara a ɔde ne tɛkrɛma bɛtaforo nsu no bi sɛnea ɔkraman taforo no, fa no nko gyina; na obiara a ɔkotow ne nankoroma anim nom no nso, yɛ no saa ara. 6Na wɔn a wɔde wɔn nsa totoo wɔn ano taforoe no ano si nnipa ahasa, na ɔman no nkae nyinaa kotow wɔn nankoroma anim nom nsu no. 7 Na AWURADE ka kyerɛɛ Gideon sɛ: Mmarima ahasa a wɔtaforoe no na mede megye mo, na mede Midian mahyɛ wo nsa, na ma wɔn a aka no mu biara nkɔ ne tenabea. 8Na wogyigyee ɔman no akwansoduan ne wɔn ntorobɛnto kurakurae; na ogyaa Israel nyinaa kwan ma wɔkɔɔ wɔn ntamadan mu, na osoo mmarima ahasa no mu. Na Midian nsra no wɔ n’ase fam, obon no mu.
9Na anadwo no ara AWURADE ka kyerɛɛ no sɛ: Sɔre sian kɔ nsra no mu, na mede mahyɛ wo nsa. 10Na sɛ wo de, wusuro sɛ wubesian a, wo ne w’abofra Pura nsian nkɔ nsra no mu, 11na kotie asɛm a wɔbɛka, na ɛno akyi no, wo nsa bɛyɛ den na woasian akɔ nsra no mu. Na ɔne n’akoa Pura sian kɔɔ nsra no mu twafo no ano noho. 12Na Midian ne Amalek ne apueifo no nyinaa boaboa wɔn ho ano wɔ obon no mu a wɔn dodow te sɛ mmoadabi, na wɔn yoma nni ano, wɔn dodow te sɛ mpoano nwea. 13 Na Gideon dui no, na hwɛ, obi reka ɔdae bi akyerɛ ne yɔnko sɛ: Hwɛ, maso dae bi, na hwɛ, atoko abodoo sebɔw bi repirew aba Midian nsra mu, na eduu ntamadan no ho, na ɛpem no hwee hɔ, na ebutuw no koraa ma ntamadan no guguu hɔ. 14Na ne yɔnko no buaa no sɛ: Eyi nyɛ biribiara sɛ Israelni Yoas ba Gideon nkrante; ne nsam na Onyankopɔn de Midian ne nsra no nyinaa ahyɛ.
15 Na Gideon tee dae no ne ne nkyerɛase no, ɔkotow sɔree, na ɔsan baa Israel nsra mu, na ɔkae sɛ: Monsɔre, efisɛ AWURADE de Midian nsra no ahyɛ mo nsa. 16Na ɔkyɛɛ mmarima ahasa no mu akuw abiɛsa, na ɔde ntorobɛnto hyehyɛɛ wɔn nyinaa nsa, ne nkuruwa hunu, ne agyatɛn a ɛhyehyɛ nkuruwa no mu. 17Na ɔka kyerɛɛ wɔn sɛ: Monhwɛ me, na monyɛ sɛ meyɛ: Na hwɛ, sɛ midu nsra no ano a, sɛnea mɛyɛ no, saa ara na monyɛ. 18Na sɛ me ne nnipa a wɔka me ho nyinaa hyɛn torobɛnto a, mo nso monhyɛn ntorobɛnto ntwa nsra no ho nyinaa nhyia, na monka sɛ: AWURADE ne Gideon de ni!
19Na Gideon ne mmarima ɔha a wɔka ne ho no duu nsra no ano, ɔdasu a edi mfinimfini no mfiase a wɔde awɛmfo gyinagyinae ara pɛ, na wɔhyenhyɛn ntorobɛnto no, na wɔbobɔɔ nkuruwa a ekurakura wɔn no. 20Na akuw abiɛsa no hyenhyɛn ntorobɛnto no, na wɔbobɔɔ nkuruwa no, na wokurakura agyatɛn no wɔn nsa benkum mu, ne ntorobɛnto no wɔn nsa nifa mu hyenhyɛnee, na wɔteɛɛm sɛ: AWURADE ne Gideon nkrante! 21Na wogyinagyinaa hɔ, wɔn gyinabea, de twaa nsra no ho hyiae. Na nsra no nyinaa bɔɔ twi, na wɔteɛteɛɛm na woguanguanee. 22Na wɔhyenhyɛn ntorobɛnto ahasa no. Na AWURADE maa wɔn nyinaa nkrante kyerɛkyerɛɛ wɔn yɔnkonom ne nsra no nyinaa so; na ɛdɔm no nyinaa guan kosii Bet-sita wɔ Serera, kosii Abel-mehola a ɛwɔ Tabat ho no ano. 23Na wɔpae kohyiaa Israel mmarima fi Naftali ne Aser ne Manase nyinaa, na wobetiw Midian.
24Na Gideon somaa abɔfo kɔɔ Efraim bepɔw nyinaa so kɔkae sɛ: Munsian nkohyia Midian, na munnye wɔn nsam nsu ano akwan nkodu Bet-bara ne Yordan ano. Na Efraim mmarima nyinaa behyiae, na wobegyee nsu ano akwan no de kosii Bet-bara ne Yordan ano. 25Na wɔkyeree Midian asafohene baanu, Oreb ne Seeb, na wokum Oreb, Oreb bo so, na Seeb nso wokum no Seeb nsa-kyi-amoa ho. Na wotiw Midian na wɔde Oreb ne Seeb ti fi Yordan agya brɛɛ Gideon.",https://www.bible.com/bible/3440/JDG.7.RATB
ATEMMUFO 8,"Midianfo so nkunimdi awiei
1 Na Efraim mmarima ka kyerɛɛ no sɛ: Ɛdɛn nti na wo ne yɛn adi saa asɛm yi sɛ wo ne Midian rekɔko no, woamfrɛ yɛn? Na wɔne no hamee dennen pa ara. 2 Na ɔka kyerɛɛ wɔn sɛ: Dɛn na mayɛ afei a ɛte sɛ mo de? So Efraim mpɛpɛwadi nye nsen Abieser bobetew nyinaa? 3Mo nsam na Onyankopɔn de Midian asafohene Oreb ne Seeb ahyɛ, na dɛn na matumi mayɛ sɛ mo? Na ɔkaa saa no, wɔn bo gyaa no fuw.
4Na Gideon duu Yordan ano no, ɔne mmarima ahasa a wɔka ne ho no twae; wɔabrɛ, nanso wotiw wɔn ara. 5Na ɔka kyerɛɛ Sukotfo no sɛ: Mesrɛ mo, momma mmarima a wodi m’akyi yi abodoo sebɔw bi ɛ, na wɔabrɛ, na me nso meretiw Midian ahene Seba ne Salmuna. 6Na Sukot atitiriw no kae sɛ: So Seba ne Salmuna wɔ wo nsam dedaw na yɛmfa abodoo mma wo dɔm yi anaa? 7Na Gideon kae sɛ: Eyi nti sɛ AWURADE nya de Seba ne Salmuna hyɛ me nsa a, ɛnne mede sare so nsɔe ne akraate mɛtetew mo honam. 8Na ofii hɔ kɔɔ Penuel, na ɔne wɔn kasae saa ara. Na Penuelfo no buaa no sɛnea Sukotfo no buaa no no. 9Na ɔka kyerɛɛ Penuelfo no nso sɛ: Sɛ mesan meba dwoodwoo a, meburuw abantenten yi.
10Nso na Seba ne Salmuna wɔ Karkor, na wɔn dɔm ka wɔn ho; wɔbɛyɛ nnipa ɔpedunum, Apueifamfo dɔm no nkae nyinaa; efisɛ nnipa a wɔtwe nkrante ɔpeha aduonu na atotɔ. 11Na Gideon foro faa ntamadan mutefo kwan so, Noba ne Yogbeha apuei, na okokunkum dɔm no, efisɛ na dɔm no ani nni wɔn ho so. 12Na Seba ne Salmuna guanee, na otiw wɔn kɔkyeree Midian ahene baanu no, Seba ne Salmuna, na ɔbɔɔ dɔm no nyinaa gui.
13Ɛnna Yoas ba Gideon san fii dɔm no mu faa Heres aforoe bae. 14Na ɔkyeree aberante bi a ofi Sukot, na obisaa no, na ɔkyerɛw Sukot atitiriw ne mpanyimfo no din maa no, mmarima aduɔsɔn asɔn. 15Na ɔbaa Sukotfo no nkyɛn bɛkae sɛ: Hwɛ, Seba ne Salmuna a wɔn nti mosopaa me sɛ: So Seba ne Salmuna wɔ wo nsam dedaw na yɛmma wo mmarima a wɔabrɛ no abodoo no ni? 16Na ɔfaa kurow no mu mpanyimfo, na ɔfaa sare so nsɔe ne akraate, de kyerɛɛ Sukotfo no nyansa. 17Na oburuw Penuel abantenten no, na okunkum kurow no mu mmarima.
18Na ɔka kyerɛɛ Seba ne Salmuna sɛ: Mmarima a mukunkum wɔn Tabor no te dɛn? Na wose: Wɔne wo pɛ, wɔn nyinaa sesɛ ahene mma. 19Na ɔkae sɛ: Me nuanom, me na mma ne wɔn; sɛ AWURADE te ase yi, sɛ moma wɔtenaa ase a, anka merenkum mo. 20Na ɔka kyerɛɛ n’abakan Yeter sɛ: Sɔre kum wɔn! Nanso abofra no antwe ne nkrante, na osuro, efisɛ ɔda so yɛ abofra. 21Na Seba ne Salmuna kae sɛ: Wo ara sɔre tow yɛn dade, na sɛ ɔbarima te na ne mmaninyɛ te. Ɛnna Gideon sɔre kunkum Seba ne Salmuna, na ɔfaa asram nketewa nnwinne a egu wɔn yoma kɔn mu no.
22Na Israel mmarima ka kyerɛɛ Gideon sɛ: Di yɛn so, wo ne wo ba ne wo ba ba nyinaa, efisɛ wo na woagye yɛn afi Midian nsam. 23Na Gideon ka kyerɛɛ wɔn sɛ: Me de, merenni mo so, na me ba nso nnni mo so, AWURADE na onni mo so.
24Na Gideon ka kyerɛɛ wɔn sɛ: Mebisa mo hɔ biribi: Mo nyinaa mfa mo asade mu nkaa mmrɛ me. Efisɛ Midianfo yɛ Ismaelfo nti, wɔwowɔ sika nkaa. 25Na wose: Yefi yɛn pɛ mu de bɛma. Na wɔde ntama sɛw hɔ, na obiara tow n’asade mu nkaa guu so. 26Na sika nkaa a obisae no ano si sika nnwetɛbona apem ahansɔn; ɛsono asram nketewa nnwinne ne asom ahyehyɛde ne ntade a ɛberedum a ɛhyehyɛ Midian ahene no, na ɛsono wɔn yoma kɔn mu ahyehyɛde no. 27 Na Gideon de yɛɛ asɔfotade sɛso sɛ ohoni a, ɔde too ne kurow Ofra mu. Ɛhɔ na Israel nyinaa dii akyiri aguamammɔ mu, na ɛdan Gideon ne ne fi afiri.
28 Na wɔbrɛɛ Midian ase Israelfo anim, na wɔamma wɔn ti so bio. Na asase no so dwoe Gideon bere so mfirihyia aduanan.
29Na Yoas ba Yerubaal siim kɔtenaa ne fi. 30Na Gideon wɔ mmammarima aduɔsɔn a wofi n’asen mu, efisɛ ɔwɔ yerenom pii. 31Na ne mpena a ɔwɔ Sekem no nso woo babarima maa no, na ɔtoo no din Abimelek. 32 Na Yoas ba Gideon wui na wabɔ akora pa ara, na wosiee no n’agya Yoas asiei a ɛwɔ Ofra a ɛyɛ Abi-eserfo de no.
33 Na Gideon wui no, Israelfo san kodii Baalim akyi aguamammɔ mu, na wɔfaa Baal-berit de yɛɛ wɔn nyame. 34Na Israelfo ankae AWURADE wɔn Nyankopɔn a oyii wɔn fii wɔn atamfo nyinaa nsam hyiae no; 35 nso wɔanyɛ Yerubaal-gideon fi adɔe amfa antua yiye a ɔyɛɛ Israel no nyinaa so ka.",https://www.bible.com/bible/3440/JDG.8.RATB
ATEMMUFO 9,"Abimelek nnebɔne ne ne sɛe
1 Ɛnna Yerubaal ba Abimelek siim kɔɔ Sekem, ne na ne nuanom nkyɛn, na ɔka kyerɛɛ wɔn ne ne na n’agya fi abusua nyinaa sɛ: 2Monka ngu Sekemfo nyinaa asom sɛ: Nea ɛwɔ he na eye ma mo, sɛ Yerubaal mmammarima aduɔsɔn no nyinaa bedi mo so anaa obiako? Na monkae sɛ mo dompe ne mo nam ne me.
3Ɛnna ne na ne nuanom no kaa ne ho nsɛm yi nyinaa guu Sekemfo nyinaa asom; na wɔn koma dan dii Abimelek akyi, na wose: Yɛn nua ne no. 4 Na wɔfaa Baal-berit fi nnwetɛbona aduɔsɔn de maa no; na Abimelek de bɔɔ nnipa ahuhufo animharefo bi paa ma wodii n’akyi. 5Na ɔbaa n’agya fi Ofra bekunkum ne nuanom, Yerubaal mmammarima aduɔsɔn no, ɔbo biako so: Nanso ɛkaa Yerubaal babarima kumaa Yotam, efisɛ ohintawee. 6 Na Sekemfo no nyinaa ne abankɛse mufo nyinaa behyiae, na wɔkɔe kosii Abimelek hene nkaebo dupɔn a ɛwɔ Sekem no ase.
7Na wɔkɔka kyerɛɛ Yotam no, osiim kogyinaa Gerisim bepɔw atifi, na ɔmaa ne nne so teɛɛm ka kyerɛɛ wɔn sɛ: Sekemfo, muntie me, na Onyankopɔn nso ntie mo. 8Da bi nnua kɔe sɛ wɔkɔsra obi asi wɔn so hene, na wɔka kyerɛɛ ngodua sɛ: Di yɛn so hene. 9Na ngodua ka kyerɛɛ wɔn sɛ: So minnyaw me srade a wɔde hyɛ Onyankopɔn ne nnipa anuonyam no, na minkokyini nnua so anaa? 10Na nnua no ka kyerɛɛ borɔdɔma sɛ: Wo de, bra bedi yɛn so hene. 11Na borɔdɔma ka kyerɛɛ wɔn sɛ: So minnyaw me dɛ ne m’aba pa no, na minkokyini nnua so anaa? 12Na nnua no ka kyerɛɛ obobe sɛ: Wo de, bra bedi yɛn so hene. 13Na obobe ka kyerɛɛ wɔn sɛ: So minnyaw me nsa a egye anyame ne nnipa ani, na minkokyini nnua so anaa? 14 Ɛnna nnua no nyinaa ka kyerɛɛ nsɔe sɛ: Wo de, bra bedi yɛn so hene. 15Na nsɔe ka kyerɛɛ nnua no sɛ: Sɛ nokware mu na moresra me asi mo so hene a, ɛnne mommra mmɛdɔ me nwini mu; na sɛ ɛnte saa a, ogya mfi nsɔe mu mmɛhyew Lebanon nkyeneduru no.
16Na afei, sɛ mudii no nokware ne trenee mu sɛ musii Abimelek hene, na sɛ mo ne Yerubaal ne ne fi adi no yiye, na sɛ n’adwuma so ade na mode ayɛ no yi a, 17sɛ m’agya ko maa mo, na ɔde ne nkwa too ne nsam, na ogyee mo fii Midian nsam, 18na mo de, moasɔre ahyɛ m’agya fi nnɛ akum ne mma, mmarima aduɔsɔn ɔbo biako so, na mode n’afenaa ba Abimelek asi Sekemfo so hene, sɛ mo nua ne no nti, 19ɛnne, sɛ nokware ne trenee mu na mo ne Yerubaal ne ne fi adi nnɛ yi a, mo ani nnye Abimelek ho, na ɔno nso ani nnye mo ho. 20 Na sɛ ɛnte saa a, ogya mfi Abimelek mu mmɛhyew Sekemfo ne abankɛse mufo, na ogya nso mfi Sekemfo ne abankɛse mufo mu mmɛhyew Abimelek. 21Na Yotam twee ne ho guan kɔɔ Beer kɔtenaa hɔ, ne nua Abimelek ho suro nti.
22Na Abimelek dii Israel so mfe abiɛsa. 23Ɛnna Onyankopɔn somaa honhommɔne bi baa Abimelek ne Sekemfo ntam, na Sekemfo twitwaa Abimelek nkontompo, 24 na Yerubaal mma aduɔsɔn no ho mmusu aba, na wɔn mogya abua wɔn nua Abimelek a okum wɔn no ne Sekemfo a wɔhyɛɛ ne nsa den sɛ onkum ne nuanom no atifi. 25Na Sekemfo no maa nnipa kɔtɛw no wɔ mmepɔw atifi, na wɔbɔɔ wɔn a wɔbɛfaa wɔn nkyɛn ɔkwan no so nyinaa apoo. Na wɔkɔka kyerɛɛ Abimelek.
26Na Ebed ba Gaal ne ne nuanom bae bɛsen kɔɔ Sekem; na Sekemfo no de wɔn ani too no so. 27Na wofii adi kɔɔ mfuw mu kɔtetew wɔn bobe nturo mu aba na wokyikyii nsa, na wɔtoo anigye nnwom, na wɔkɔɔ wɔn nyame fi, na wodidi nomee, na wɔdomee Abimelek. 28 Na Ebed ba Gaal kae sɛ: Hena ne Abimelek, na hena ne Sekem a yɛnsom no? So ɛnyɛ Yerubaal ba ne no na Sebul yɛ ne safohene? Monsom Sekem agya Hamor mmarima no ɛ, na ɛdɛn nti na yɛn de, yɛnsom no? 29Na hena na ɔde ɔman yi bɛhyɛ me nsa na anka matu Abimelek so. Na ɔka kyerɛɛ Abimelek sɛ: Ma wo dɔm nnɔɔso na fi bra.
30Na kurow no so safohene Sebul tee Ebed ba Gaal nsɛm no, ne bo fuwii, 31na ɔnam ase somaa abɔfo kɔɔ Abimelek nkyɛn sɛ: Hwɛ, Ebed ba Gaal ne ne nuanom aba Sekem, na hwɛ, wɔrehwanyan ɔman no atia wo. 32Na afei sɔre anadwo, wo ne ɔman a wɔka wo ho no, na kɔtɛw wuram. 33Na anɔpa a owia repue no, sɔre ntɛm bɛtow hyɛ kurow no so, na hwɛ, ɔno ne ɔman a wɔka ne ho no befi adi abehyia wo, na woayɛ no sɛnea wubetumi.
34Ɛnna Abimelek ne ɛdɔm a wɔka no ho no nyinaa sɔree anadwo, na wɔnam akuw anan bɛtetɛw Sekem. 35Na Ebed ba Gaal fii adi kogyinaa kurow no pon ano. Na Abimelek ne nkurɔfo a wɔka no ho no sɔre fii atɛwee hɔ. 36Na Gaal huu ɔman no, ɔka kyerɛɛ Sebul sɛ: Hwɛ, ɔman bi fi mmepɔw no atifi resian. Na Sebul ka kyerɛɛ no sɛ: Mmepɔw no sunsuma na wuhu sɛ nnipa no. 37Na Gaal kae bio sɛ: Hwɛ, ɔman bi fi asase funuma so resian ba, na kuw biako fi Elon-meonenim kwan so reba. 38Na Sebul ka kyerɛɛ no sɛ: Afei, ɛhe na w’ano a ɛkae sɛ: Hena ne Abimelek a yɛnsom no no wɔ? So ɛnyɛ ɔman a wubuu wɔn abomfiaa no ni? Afei fi adi ɛ, na wo ne wɔn nkɔko. 39Na Gaal fii adi dii Sekemfo no anim, na ɔne Abimelek kɔkoe. 40Na Abimelek pam no, na oguanee n’anim, na nnipa pii totɔe de kosii kurow no pon ano. 41Na Abimelek tenaa Aruma; na Sebul pam Gaal ne ne nuanom no sɛ wɔnntena Sekem.
42Na ade kyee no, ɔman no fii adi kokɔɔ wuram; na wɔkɔka kyerɛɛ Abimelek. 43Na ɔfaa ɔman no buu wɔn mu akuw abiɛsa, na ɔkɔtɛw wuram. Na ɔhwɛe, na hwɛ, ɔman no refi adi afi kurow no mu, na ɔsɔre hyɛɛ wɔn kunkum wɔn. 44Na Abimelek ne asafokuw a wɔka ne ho no bɔɔ kirididi kogyinaa kurow no pon ano, na asafokuw abien no tow hyɛɛ wɔn a wɔwɔ wuram nyinaa so kunkum wɔn. 45Na Abimelek ne kurow no koe da mu no nyinaa, na ɔfaa kurow no, na okum nnipa a wɔwɔ mu no, na ɔbɔɔ kurow no, na ɔde nkyene petee so.
46 Na Sekem abankɛse mufo nyinaa tee no, wɔkɔɔ onyame Berit fi aban mu. 47Na wɔkɔka kyerɛɛ Abimelek sɛ Sekem aban mufo nyinaa aboaboa wɔn ho ano. 48Ɛnna Abimelek foro kɔɔ Salmon bepɔw so, ɔne ɔman a wɔka ne ho no nyinaa, na Abimelek faa akuma kurae na okotwaa dubaa, na ɔmaa so bɔɔ ne kɔn ho, na ɔka kyerɛɛ ɔman a wɔka ne ho no sɛ: Nea moahu sɛ mayɛ yi, monka mo ho nyɛ sɛ meyɛe no. 49Na ɔman no nyinaa twitwaa nnubaa de dii Abimelek akyi de beguu aban no ho, na wɔde gya too aban no mu guu wɔn so. Na Sekem abankɛse no mu nnipa nyinaa nso wuwui, mmarima ne mmea bɛyɛ apem.
50Ɛnna Abimelek siim kɔɔ Tebes kɔbɔɔ Tebes so nsra, na ɔfae. 51Na abantenten dennen bi wɔ kurow no mu, na ɛhɔ na mmarima ne mmea nyinaa ne kurow no mufo nyinaa guanguan kɔe na wɔtoo wɔn ho mu, na wɔforo kɔɔ aban no atifi. 52Na Abimelek duu aban no ho bɛkoe, na otwiw bɛn aban no pon ano sɛ ɔde gya rebɛhyew. 53Na ɔbea bi tow owiyammoba bɔɔ Abimelek ti de pɛtɛw ne tikora. 54 Ɛnna ɔfrɛɛ n’abofra a ɔso n’akode ntɛm ka kyerɛɛ no sɛ: Twe wo nkrante kum me, na wɔanka wɔ me ho sɛ ɔbea na okum no. Na n’abofra no de nkrante wɔɔ no ma ɔtɔe. 55Na Israel mmarima no hui sɛ Abimelek atɔ no, wɔn nyinaa kokɔɔ wɔn tenabea. 56 Na Onyankopɔn tuaa Abimelek bɔne a ɔyɛɛ n’agya, sɛ okum ne nuanom aduɔsɔn no so ka. 57 Na Sekem mmarima no bɔne nyinaa nso, Onyankopɔn ma ebuaa wɔn atifi, na Yerubaal ba Yotam nnome no baa wɔn so.",https://www.bible.com/bible/3440/JDG.9.RATB
ATEMMUFO 10,"Tola ne Yair ho asɛm
1Na Abimelek akyi no, nea ɔsɔre begyee Israel ne Pua ba Tola a ɔyɛ Isakarni Dodo ba; na ɔtenaa Samir, Efraim bepɔw so. 2Na odii Israel anim mfe aduonu abiɛsa. Na owui, na wosiee no Samir.
3 Na n’akyi no, Gileadni Yair sɔree, na obuu Israel atɛn mfe aduonu abien. 4 Na ɔwɔ mmammarima aduasa a wɔtenatenaa mfurum mma aduasa so na wɔwɔ nkurow aduasa a wɔfrɛ no Yair nkurow de besi nnɛ. Ɛwɔ Gilead asase so. 5Na Yair wui, na wosiee no Kamon.
Israelfo hyɛ wɔn atamfo ase bio
6Na Israelfo kɔɔ so yɛɛ AWURADE ani so bɔne, na wɔsom Baalim ne Astarot ne Siria anyame ne Sidon anyame ne Moab anyame ne Amonfo anyame ne Filistifo anyame, na wogyaw AWURADE hɔ na wɔansom no. 7Na AWURADE abufuw dɛw hyɛɛ Israel, na ɔtɔn wɔn hyɛɛ Filistifo ne Amonfo nsa. 8Na wɔhom Israelfo so haw wɔn afe no ara mu. Mfe dunwɔtwe na wodii Israelfo a wɔwɔ Yordan agya, Amorifo asase so wɔ Gilead no nyinaa so. 9Na Amonfo no betwaa Yordan, ne Yuda ne Benyamin ne Efraim fi nso bɛkoe; na Israel ho hiaa wɔn sɛ.
10Ɛnna Israelfo su frɛɛ AWURADE sɛ: Yɛayɛ wo bɔne, sɛ yɛagyaw yɛn Nyankopɔn na yɛakɔsom Baalim. 11Na AWURADE ka kyerɛɛ Israelfo sɛ: Misraim ne Amorifo ne Amonfo ne Filistifo, 12ne Sidonfo ne Amalek ne Maon hyɛɛ mo so na musu frɛɛ me no, migyee mo fii wɔn nsam. 13Na mo de, moagyaw me akɔsom anyame foforo. Enti merenkɔ so minnye mo bio. 14 Monkɔ nkosu mfrɛ anyame a moapaw wɔn no, na wonnye mo mo ahohia bere mu. 15Na Israelfo no ka kyerɛɛ AWURADE sɛ: Yɛayɛ bɔne! Wo de, yɛ yɛn sɛ eye w’ani so nyinaa, ogye nko na gye yɛn nnɛ da yi. 16 Na woyiyii anyame ananafo no fii wɔn mu, na wɔsom AWURADE; na Israel amanehunu no yɛɛ ne kra ahometew.
17Na Amonfo no hyia bae bɛbɔɔ nsra Gilead. Na Israelfo nso boaboaa wɔn ho ano kɔbɔɔ nsra Mispa. 18Na Gilead man, wɔn mu atitiriw sisee wɔn ho wɔn ho sɛ: Hena ne ɔbarima a ɔne Amonfo no befi ase ako? Ɔno na onkodi Gileadfo nyinaa ti.",https://www.bible.com/bible/3440/JDG.10.RATB
ATEMMUFO 11,"Yefta: Ne nkunimdi ne ne bɔhyɛ
1Na Gileadni Yefta yɛ ɔbarima a ɔyɛ nnam, nanso ɔyɛ ɔbea aguaman bi ba, na Gilead na ɔwoo Yefta. 2 Na Gilead yere woo mmammarima maa no, na ɔyere no mma nyinnyinii no, wɔpam Yefta, na wɔka kyerɛɛ no sɛ: Worennya awunnyade yɛn agya fi, efisɛ ɔbea foforo bi ba ne wo. 3 Ɛnna Yefta guan fii ne nuanom nkyɛn kɔtenaa Tob asase so, na nnipa ahuhufo bi boaa wɔn ho ano bɛkaa Yefta ho, na wodii n’akyi.
4Na ɛno akyi no, Amonfo ne Israel kodii ako. 5Na Amonfo ne Israel bɛkoe no, Gilead mpanyimfo kɔe kɔfaa Yefta fii Tob asase no so, 6na wɔka kyerɛɛ Yefta sɛ: Bra bɛyɛ yɛn safohene, na yɛne Amonfo nkɔko. 7Na Yefta ka kyerɛɛ Gilead mpanyimfo no sɛ: So ɛnyɛ mo ara na motan me na mopam me fii m’agya fi no? Na ɛdɛn nti na moba me nkyɛn afei a mowɔ ahohia mu yi? 8 Na Gilead mpanyimfo no ka kyerɛɛ Yefta sɛ: Ɛno nti na afei yɛasan aba wo nkyɛn yi, na wo ne yɛn nkɔ na yɛne Amonfo nkɔko, na yɛ yɛn ti, Gileadfo nyinaa so. 9Na Yefta ka kyerɛɛ Gilead mpanyimfo no sɛ: Sɛ mode me san kɔ sɛ me ne Amonfo nkɔko na AWURADE de wɔn hyɛ me nsa a, me na minni mo ti anaa? 10Na Gilead mpanyimfo no ka kyerɛɛ Yefta sɛ: AWURADE nyɛ yɛne wo ntam dansefo. Ampa ara nea wuse yi, ɛno ara na yɛbɛyɛ. 11 Ɛnna Yefta ne Gilead mpanyimfo no siim bae, na ɔman no de no sii wɔn ti ne safohene. Na Yefta kɔkaa ne nsɛm nyinaa AWURADE anim wɔ Mispa.
12Ɛnna Yefta somaa abɔfo kɔɔ Amonfo hene no nkyɛn sɛ: Asɛm bɛn na me ne wo wɔ na woreba me so ne m’asase abɛko yi? 13Na Amonfo hene no ka kyerɛɛ Yefta abɔfo no sɛ: Efisɛ Israel faa m’asase bere a wofii Misraim reba no, de fi Arnon kosi Yabok ne Yordan ano. Na afei dan ma me komm. 14Na Yefta san somaa abɔfo bio kɔɔ Amonfo hene no nkyɛn 15 kɔka kyerɛɛ no sɛ: Sɛ Yefta se ni: Israel amfa Moab asase ne Amonfo asase bi, 16na mmom wofi Misraim no, Israel nantew sare so kosii Mmɛw-Po ano, na wɔbaa Kades. 17 Na Israel somaa abɔfo kɔɔ Edom hene nkyɛn sɛ: Ma mintwam w’asase so ɛ! Na Edom hene no antie. Na ɔsoma kɔɔ Moab hene nkyɛn nso, na wampene. Na Israel tenaa Kades. 18 Na wɔnantew sare so kotwaa Edom asase ne Moab asase ho kɔntɔnkrɔn, na wobefii Moab asase no apuei, na wɔbɛbɔɔ nsra Arnon agya noho, na wɔamma Moab asase so, efisɛ Arnon ne Moab hye. 19 Ɛnna Israel somaa abɔfo kɔɔ Amorifo hene Sihon a ɔyɛ Hesbonhene no nkyɛn, na Israel ka kyerɛɛ no sɛ: Ma yentwam w’asase so nkɔ m’afa. 20Na Sihon annye Israel anni, sɛ ɔbɛma wɔafa ne hye so, na Sihon boaa ne man nyinaa ano, na wɔbɛbɔɔ nsra Yahas, na ɔne Israel bɛkoe. 21Na AWURADE, Israel Nyankopɔn, de Sihon ne ne man nyinaa hyɛɛ Israel nsa, na wokunkum wɔn, na Israel faa Amorifo a wɔte asase no so no asase nyinaa dii so, 22na wɔfaa Amorifo asase nyinaa fi Arnon ano kosi Yabok ano, na efi sare so kosi Yordan ano. 23Na afei a AWURADE Israel Nyankopɔn atu Amorifo afi ne man Israel anim yi, wo na wobɛfa adi so anaa? 24 So ɛnyɛ nea wo nyame Kemos de maa wo sɛ di so na wobɛfa adi so anaa? Na ade biara a AWURADE yɛn Nyankopɔn agye ama yɛn sɛ yenni so no, ɛno na yɛbɛfa adi so. 25 Na afei, so wuye sen Moab hene Sipor ba Balak? So ɔham na ɔne Israel hamee anaasɛ ɔko na ɔne wɔn koe? 26Bere a Israel tenaa Hesbon ne ɛho nkurow ne Aroer ne ɛho nkurow ne Arnon ho nkurow nyinaa mu mfirihyia ahasa no, ɛdɛn nti na moannye saa bere no? 27Na me de, menyɛɛ wo bɔne bi ɛ, na wo na woreyɛ me bɔne sɛ wo ne me rebɛko yi. AWURADE temmufo na ommu Israelfo ne Amonfo ntam atɛn nnɛ. 28Nanso Amonfo hene antie Yefta nsɛm a ɔsoma kɔka kyerɛɛ no no.
29 Na AWURADE honhom baa Yefta so, na ɔfaa Gilead ne Manase sen kɔɔ Gilead-mispe, na ofi Gilead-mispe twaam kɔɔ Amonfo no so. 30Na Yefta hyɛɛ AWURADE bɔ sɛ: Sɛ wode Amonfo no hyɛ me nsa a, 31ɛnne nea ebefi me fi apon ano abehyia me da a meresan mafi Amonfo so dwoodwoo no, ɛbɛyɛ AWURADE de, na mede mɛbɔ afɔre mu. 32Ɛnna Yefta twaam kɔɔ Amonfo no so ne wɔn kɔkoe; na AWURADE de wɔn hyɛɛ ne nsa. 33Na okunkum wɔn okum kɛse pa ara fi Aroer kosi nea wɔfa kɔ Minit, nkurow aduonu, ɛde kosi Abel-keramim. Na wɔbrɛɛ Amonfo no ase Israelfo anim.
Yefta babea behyia no
34Ɛnna Yefta baa ne fi Mispa. Na hwɛ, ne babea de mpintin ne asaw fii adi behyiaa no, nso na odi no bakoro, onni ɔbabarima anaa ɔbabea ka ne ho. 35 Na ohuu no no, osunsuanee ne ntade mu kae sɛ: Ao! Me ba, ɔbrɛ na woabrɛ me ase, na worebɛhow me werɛ! Efisɛ mabue m’ano mama AWURADE, na mintumi mensan m’akyi. 36Na ɔka kyerɛɛ no sɛ: M’agya, woanya abue w’ano ama AWURADE a, ɛnne yɛ me sɛnea afi w’ano no, sɛ AWURADE anya adi were ama wo, w’atamfo Amonfo no so yi. 37Na ɔka kyerɛɛ n’agya bio sɛ: Wɔnyɛ eyi mma me: Gya me kwan asram abien, na minsian menkɔ mmepɔw so, na me ne me mfɛfo nkosu me mmabaabere. 38Na ɔkae sɛ: Kɔ! Na ogyaa no kwan asram abien. Na ɔne ne mfɛfo kɔe, na okosuu ne mmabaabere mmepɔw so. 39Na asram abien duu no, ɔsan baa n’agya nkyɛn; na ɔyɛɛ no sɛnea ne bɔ a ɔhyɛe no te; na wanhu ɔbarima biara. Na ɛyɛɛ atɔremude Israel mu sɛ: 40Daa afirihyia Israel mmabea de su kɔkae Gileadni Yefta babea no afe mu no nnanan.",https://www.bible.com/bible/3440/JDG.11.RATB
ATEMMUFO 12,"Efraimfo di nkogu
1 Na Efraim mmarima hyiae, na wotwaam kɔɔ Safon, na wɔka kyerɛɛ Yefta sɛ: Ɛdɛn nti na wutwaam kɔe ne Amonfo kɔkoe, na yɛn de, woamfrɛ yɛn na yɛne wo ankɔ? Yɛde ogya bɛhyew wo fi agu wo so. 2Na Yefta ka kyerɛɛ wɔn sɛ: Me ne me man nyinaa ne Amonfo nyaa manso kɛse; na meteɛɛm mefrɛɛ mo no, moannye me amfi wɔn nsam; 3 na mihuu sɛ momma mmegye me no, mede me nkwa metoo me nsam, na mesen mekɔɔ Amonfo no so, na AWURADE de wɔn hyɛɛ me nsa, na ɛdɛn na moforo ba me so ne me abɛko nnɛ yi? 4Na Yefta boaa Gilead mmarima nyinaa ano na ɔne Efraim koe; na Gilead mmarima no kum Efraim, efisɛ wose: Mo Gileadfo aguanfo, mowɔ Efraim mu, ne Manase mu. 5Na Gilead faa Yordan atwae twaree Efraim; na sɛ Efraim aguanfo no mu bi ka sɛ: Ma mintwa, a, ɛnne Gilead mmarima no bisaa no sɛ: Woyɛ Efraimni anaa? Na ose: Dabi, 6wɔka kyerɛ no sɛ: Ɛnne ka sɛ: Shibolet, na sɛ ɔka sɛ: Sibolet, efisɛ ontumi nka no yiye a, na wɔakyere no akum no Yordan atwae hɔ. Na saa bere no Efraimfo ɔpeduanan abien na ɛtotɔe.
7Na Yefta dii Israel anim mfe asia. Na Gileadni Yefta wui, na wosiee no Gilead nkurow no bi mu.
Ibsan, Elon ne Abdon
8Na Yefta akyi no, Ibsan a ofi Betlehem dii Israel anim 9Na ɔwɔ mmammarima aduasa; na ɔde mmabea aduasa momaa aware mmeaemmeae, na okogyigyee mmabaa aduasa nso fi mmeaemmeae brɛɛ ne mmammarima aware. Na odii Israel anim mfe asɔn. 10Na Ibsan wui, na wosiee no Betlehem.
11Na n’akyi no, Sebulonni Elon dii Israel anim mfe du. 12Na Sebulonni Elon wui, na wosiee no Ayalon, Sebulon asase so.
13Na n’akyi no, Hilel ba Abdon a ɔyɛ Piratonni dii Israel anim. 14Na ɔwɔ mmammarima aduanan ne mmanana aduasa a wɔtenaa mfurum aduɔsɔn so. Na odii Israel anim mfe awotwe. 15Na Hilel ba Abdon a ɔyɛ Piratonni no wui, na wosiee no Piraton wɔ Efraim asase a ɛwɔ Amalekfo bepɔw so no so.",https://www.bible.com/bible/3440/JDG.12.RATB
ATEMMUFO 13,"Samson awo
1Na Israelfo kɔɔ so yɛɛ nea ɛyɛ AWURADE ani so bɔne, na AWURADE de wɔn hyɛɛ Filistifo nsa mfirihyia aduanan.
2Na ɔbarima bi wɔ hɔ a ofi Sora a ofi Danfo abusua bi mu a ne din de Manoa; na ne yere yɛ obonin, na ɔnwo. 3Na AWURADE bɔfo yii ne ho kyerɛɛ ɔbea no, na ɔka kyerɛɛ no sɛ: Hwɛ, woyɛ obonin na wonwo, nanso wobenyinsɛn awo babarima. 4 Enti afei hwɛ wo ho yiye, na nnom bobesa anaa nsa bi, na nni biribi a ɛho ntew. 5 Na hwɛ, worebenyinsɛn awo babarima a oyiwan renka ne ti, na abofra no bɛyɛ Onyankopɔn hotuafo afi yafunum, na ɔno na obefi ase agye Israel afi Filistifo nsam. 6Ɛnna ɔbea no bae bɛka kyerɛɛ ne kunu sɛ: Onyankopɔn nipa bi aba me nkyɛn, na n’anim yɛ hu pa ara sɛ Onyankopɔn bɔfo anim, na mammisa no nea ofi, na ɔno nso ankyerɛ me ne din. 7Na ɔka kyerɛɛ me sɛ: Hwɛ, worebenyinsɛn awo babarima; na afei nnom bobesa anaa nsa bi, na nni biribi a ɛho ntew; na abofra no bɛyɛ Onyankopɔn hotuafo afi yafunum de akosi ne wuda.
8Na Manoa yii AWURADE mpae sɛ: O, AWURADE, ma Onyankopɔn nipa a wosomaa no no mmra yɛn nkyɛn bio, na ɔmmɛkyerɛ yɛn nea yɛnyɛ abofra a wɔrebɛwo no no. 9Na Onyankopɔn tiee Manoa, na Onyankopɔn bɔfo no baa ɔbea no nkyɛn bio, na ɔwɔ afum a ne kunu Manoa nka ne ho. 10Na ɔbea no yɛɛ ntɛm tutuu mmirika kɔka kyerɛɛ ne kunu sɛ: Hwɛ, ɔbarima a ɔbaa me nkyɛn nnaano no abeyi ne ho adi akyerɛ me. 11Na Manoa sɔre dii ne yere no akyi na ɔbaa ɔbarima no nkyɛn, na ɔka kyerɛɛ no sɛ: So wone ɔbarima a wo ne ɔbea no kasae no? 12Na ose: Mene no. Na Manoa kae sɛ: Afei wo nsɛm no ba mu a, ɛdɛn ne abofra no ahyɛde, na dɛn na ɔnyɛ? 13Na AWURADE bɔfo no ka kyerɛɛ Manoa sɛ: Nea misee ɔbea no nyinaa ho na ɔnhwɛ ne ho yiye: 14 Onnni ade biara a efi bobe mu, na ɔnnnom bobesa anaa nsa biara, na ade biara a ɛho ntew nso, onnni; nea mahyɛ no nyinaa, onni so.
15 Na Manoa ka kyerɛɛ ɔbɔfo no sɛ: Ma yensianka wo na yensiesie apapowa bi mma wo ansa. 16Na AWURADE bɔfo no ka kyerɛɛ Manoa sɛ: Sɛ wusianka me po a, merenni w’aduan no bi; na sɛ wobɛbɔ ɔhyew afɔre ama AWURADE a, bɔ ɛ! Na Manoa nnim sɛ ɔyɛ AWURADE bɔfo. 17 Na Manoa ka kyerɛɛ AWURADE bɔfo no sɛ: Wo din de dɛn? Na sɛ wo nsɛm no nya ba mu a, yɛahyɛ wo anuonyam. 18Na AWURADE bɔfo no see no sɛ: Ɛdɛn na wubisa me din a ɛyɛ nwonwa yi? 19 Na Manoa faa apapowa ne aduan, na ɔde bɔɔ ɔhyew afɔre ɔbotan no so maa AWURADE, nea ɔyɛ anwonwade no, na Manoa ne ne yere hwɛe. 20Na ogyaframa no resɔre afi afɔremuka no so akɔ ɔsoro no, AWURADE bɔfo no foro faa afɔremuka no so gyaframa no mu kɔɔ ɔsoro. Na Manoa ne ne yere hwɛe, na wɔde wɔn anim butubutuw fam.
21Na AWURADE bɔfo no ammeyi ne ho ankyerɛ Manoa ne ne yere bio. Ɛno na Manoa huu sɛ ɛyɛ AWURADE bɔfo. 22 Na Manoa ka kyerɛɛ ne yere sɛ: Owu na yɛrebewuwu, sɛ yɛahu Nyankopɔn yi. 23Na ne yere no ka kyerɛɛ no sɛ: Sɛ AWURADE pɛ sɛ okum yɛn a, anka wannye yɛn nsam hyew afɔre ne aduan afɔre, na anka wanyi eyinom nyinaa ankyerɛ yɛn, na anka wamma yɛante nsɛm a ɛte sɛɛ yi saa bere yi. 24Na ɔbea no woo babarima, na ɔtoo no din Samson. Na abofra no nyinii, na AWURADE hyiraa no. 25 Na AWURADE honhom fii ase kekaa no wɔ ne mu, Dan nsra mu, Sora ne Estaol ntam.",https://www.bible.com/bible/3440/JDG.13.RATB
ATEMMUFO 14,"Samson aware ne n’aborɔme no
1Na Samson sian kɔɔ Timna, na okohuu ɔbea bi wɔ hɔ a ɔyɛ Filistifo mmabea no bi. 2Na ɔforo bae bɛka kyerɛɛ n’agya ne ne na sɛ: Makohu ɔbea bi wɔ Timna, Filistifo mma mu, na monkɔfa no mmrɛ me nware. 3 Na n’agya ne ne na ka kyerɛɛ no sɛ: So wo nuanom mmabea ne me man nyinaa mu nni ɔbea bi, na worekɔ akɔware ɔbea Filistifo momonotofo no mu? Na Samson ka kyerɛɛ n’agya sɛ: Ɔno na kɔfa no brɛ me, na ɔno na ɔsɔ m’ani.
4Na n’agya ne ne na nnim sɛ eyi fi AWURADE, na ɔrepɛ Filistifo ho kwan; efisɛ saa bere no na Filistifo di Israel so.
5Na Samson ne n’agya ne ne na siim kɔɔ Timna. Na woduu Timna bobe nturo ho, na hwɛ, gyataforo bi boboom hyiaa no. 6 Na AWURADE honhom sii no so, na ɔtetew no mu, sɛnea wɔtetew abirekyi ba mu, nanso na hwee nkita ne nsam. Na wanka nea ɔyɛe no ankyerɛ n’agya ne ne na. 7Na osiim kɔe ne ɔbea no kɔkasae, na ɔsɔɔ Samson ani. 8Na nna bi akyi no, ɔsan kɔe sɛ okohyia no, na ɔman kɔhwɛɛ gyata funu no, na hwɛ, nnowatɔw ne ɛwo adɔ gyata no yam. 9Na ɔfaa bi kurae dii no akwanakwan, na okoduu n’agya ne ne na nkyɛn, na ɔmaa wɔn bi dii; nanso wanka ankyerɛ wɔn sɛ gyata no yam na oyii ɛwo no.
10Na n’agya siim kɔɔ ɔbea no nkyɛn, na Samson tow pon wɔ hɔ, efisɛ saa na mmerante taa yɛ. 11Na wohuu no no, wɔde nnamfonom aduasa bɛkaa no ho. 12Na Samson ka kyerɛɛ wɔn sɛ: Merebɛto mo aborɔme bi. Sɛ mutumi kyerɛ me ase nnansɔn apontow yi mu na muhu a, ɛnne mɛma mo nkamisaa aduasa ne ntade nsakraho aduasa; 13na sɛ moantumi ankyerɛ me a, mo nso momma me nkamisaa aduasa ne ntade nsakraho aduasa. Na wɔka kyerɛɛ no sɛ: To wo aborɔme no na yentie. 14Na ɔka kyerɛɛ wɔn sɛ:
Odidifo mu na aduan fi bae,
na ɔhoɔdenfo mu na adɔkɔdɔkɔde fi bae.
Na wɔantumi ankyerɛ aborɔme no ase nnansa.
15Na da a ɛto so ason no, wɔka kyerɛɛ Samson yere no sɛ: Daadaa wo kunu na ɔnkyerɛ yɛn aborɔme no ase, na yɛamfa ogya anhyew wo ne w’agya fi! So yɛn fow nti na mubehyiaa yɛn? 16Na Samson yere no su guu no so kae sɛ: Ɔtan nko na wotan me na wonnɔ me. Woato me nkurɔfo aborɔme, nso wonkyerɛɛ me ase. Na ɔka kyerɛɛ no sɛ: Hwɛ, m’agya ne me na po menkyerɛɛ wɔn, na wo na menkyerɛ wo anaa? 17 Na osu guu no so nnansɔn a apontow no gu so no nyinaa. Na da a ɛto so ason no, ɔka kyerɛɛ no, efisɛ na ɔhaw no. Na ɔkɔka kyerɛɛ ne nkurɔfo no. 18Na kurow no mu mmarima ka kyerɛɛ no da a ɛto so ason no ansa na owia retɔ sɛ: Dɛn na ɛyɛ dɔkɔdɔkɔ sen ɛwo, na ɛdɛn na ne ho yɛ den sen gyata? Na ɔka kyerɛɛ wɔn sɛ:
Moamfa me nantwi amfɛtɛw a,
anka moanhu m’aborɔme no ase.
19Na AWURADE honhom sii no so denneennen, na osiim kɔɔ Askelon kokunkum wɔn mu mmarima aduasa, na ɔfaa wɔn ahode, na ɔde ntade nsakraho no momaa wɔn a wɔkyerɛɛ aborɔme no ase no. Na ne bo fuwii. Na ɔsan kɔɔ n’agya fi. 20 Na wɔde Samson yere no maa ne yɔnko a odii akyi wɔ aware no mu no.",https://www.bible.com/bible/3440/JDG.14.RATB
ATEMMUFO 15,"Samson ne sakraman ahasa no
1Na ɛkyɛe kakra no, awitwa bere mu, Samson de apapowa kɔe sɛ ɔrekɔhwɛ ne yere anim, na ɔkae sɛ: Mɛkɔ me yere nkyɛn pia mu. Nanso ɔbea no agya amma no kwan ankɔ mu. 2 Na n’ase kae sɛ: Me de, mise, wompɛ no bio, enti mede no mama wo yɔnko bi. Ne nua kumaa no ho yɛ fɛ sen no. Fa no si n’ananmu. 3Na Samson ka kyerɛɛ wɔn sɛ: Eyi de, sɛ me ne Filistifo di no bɔne a, merenni ho so bi. 4Na Samson siim kɔe kɔkyeree sakraman ahasa, na ɔfaa agyatɛn, na ɔde dua sii dua anim de gyatɛn hyɛɛ dua abien biara ntam. 5Na ɔsosɔɔ agyatɛn no ano, na ogyaa wɔn kɔɔ Filistifo no awifuw mu ma ɛhyew awi akuwakuw ne awi a esisi hɔ ne ngodua nturo no. 6Ɛnna Filistifo no kae sɛ: Hena po na ɔyɛɛ eyi? Na wose: Timnani no ase Samson, sɛ ɔde ne yere ama ne yɔnko ntia. Ɛnna Filistifo no siim kɔe de ogya kɔhyew Timnani no ne n’agya fi. 7Na Samson ka kyerɛɛ wɔn sɛ: Sɛ moayɛ saa a, gye sɛ matɔ mo were ansa na magyae. 8Na ɔbobɔɔ wɔn srɛ ne dwonku so kunkum wɔn okunkɛse. Na osiim kɔtenaa Etam botan tokuru mu.
Samson ne afurum abogye
9Ɛnna Filistifo bae bɛbɔɔ Yuda so nsra, na wɔtrɛw wɔn ho mu wɔ Lehi. 10Na Yuda mmarima no kae sɛ: Ɛdɛn nti na moba yɛn so yi? Na wose: Yɛreba abɛkyere Samson, na yɛayɛ no sɛnea ɔyɛɛ yɛn no. 11Na Yuda mmarima mpensa siim kɔɔ Etam botan tokuru no mu, na wɔka kyerɛɛ Samson sɛ: So wunnim sɛ Filistifo na wodi yɛn so, na ɛdɛn na woayɛ yɛn yi? Na ɔka kyerɛɛ wɔn sɛ: Sɛ wɔyɛɛ me no, saa ara na mayɛ wɔn. 12Na wɔka kyerɛɛ no sɛ: Yɛreba abɛkyere wo de wo akɔhyɛ Filistifo no nsa. Na Samson ka kyerɛɛ wɔn sɛ: Monka me ntam sɛ mo ara de, morenyɛ me hwee. 13Na wɔka kyerɛɛ no sɛ: Dabi, na ɔkyere nko na yɛrebɛkyere wo de wo akɔhyɛ wɔn nsa. Na okum de, yɛrenkum wo. Na wɔde ntampehama foforo abien kyeree no, na wɔde no foro fii ɔbotan no mu.
14 Ɔreyɛ adu Lehi no, Filistifo no bɔɔ no so ose. Na AWURADE honhom sii no so dennennen, na ntampehama a ɛwɔ ne basa ho no yeyɛɛ sɛ asaawa a wɔde ogya aka, na ne nhama no sansan fii ne nsa. 15Na ohuu afurum abogye foforo bi, na ɔteɛɛ ne nsa fae de kunkum mmarima apem. 16Na Samson kae sɛ:
Mede afurum abogye ekuw ni, akuw abien ni
mede afurum abogye makunkum mmarima apem.
17Na owiee ɔkasa no, ɔtow abogye no kyenee, na wɔfrɛɛ hɔ sɛ Ramat-lehi.
18Na osukɔm dee no sɛ, na osu frɛɛ AWURADE sɛ: Wo na wode ogye kɛse yi ahyɛ w’akoa nsa, na afei osukɔm rekum me, na mahwe momonotofo nsam. 19 Na Onyankopɔn paee tokuru a ɛwɔ Lehi no mu, na nsu fi hɔ bae, na ɔnomee. Na ne honhom san bae na onyaa nkwa. Enti wɔfrɛ hɔ En-hakore a ɛwɔ Lehi de besi nnɛ ara. 20 Na odii Israel anim Filistifo bere no so mfirihyia aduonu.",https://www.bible.com/bible/3440/JDG.15.RATB
ATEMMUFO 16,"Samson soa Gasa apon kɔ
1Na Samson siim kɔɔ Gasa, na okohuu ɔbea aguaman bi hɔ, na ɔkɔɔ ne nkyɛn. 2Na wɔka kyerɛɛ Gasafo sɛ: Samson aba ha, na wotwaa ne ho hyiae, na wɔtɛw no anadwo no kurow no pon ano, na wɔtaree dinn anadwo no nyinaa kae sɛ: Ade kye anɔpa a, yebekum no. 3Na Samson dae kosii ɔdasu mu, na ɔsɔree ɔdasu no mu, na osoo kurow no apon ne apongua abien no mu, na otuu ɛne akyiri adaban no nyinaa, na ɔde bɔɔ akɔnkɔn soa de kɔɔ bepɔw a ɛkyerɛ Hebron anim no atifi.
Delila
4Na ɛno akyi no, ɔdɔɔ ɔbea bi Sorek subon mu a ne din de Delila. 5 Na Filistifo asafohene baa ne nkyɛn bɛka kyerɛɛ no sɛ: Daadaa no na hwɛ dekode a n’ahoɔden kɛse no wɔ mu, ne dekode a yɛde betumi no na yɛakyere no abrɛ no ase, na yɛn mu biara bɛma wo nnwetɛbona apem ne ɔha. 6Na Delila ka kyerɛɛ Samson sɛ: Ka kyerɛ me ɛ, dɛn mu na w’ahoɔden kɛse no wɔ, na ɛdɛn na wɔde bɛkyere wo abrɛ wo ase? 7Na Samson ka kyerɛɛ no sɛ: Sɛ wɔde nhama momono ason a ɛnwoe kyere me a, ɛnne megurow, na mayɛ sɛ onipa biara. 8Ɛnna Filistifo asafohene no de nhamamono ason a ɛnwoe brɛɛ no, na ɔde kyekyeree no. 9 Nso na atɛwfo hyɛ pia mu. Na ɔka kyerɛɛ no sɛ: Filistifo gu wo so, Samson! Na ɔtetew nhama no mu sɛnea ogya ka mfiriwa a, ɛtetew no. Na wɔanhu n’ahoɔden no ase.
10Ɛnna Delila ka kyerɛɛ Samson sɛ: Hwɛ, woasisi me, na woatwa me nkontompo. Afei mesrɛ wo, kyerɛ me nea wobetumi de akyere wo ɛ! 11Na ɔka kyerɛɛ no sɛ: Sɛ wɔde ntampehama foforo a wɔmfa nyɛɛ adwuma da kyere me a, ɛnna megurow mayɛ sɛ onipa biara. 12Na Delila faa ntampehama foforo de kyekyeree no, na ɔka kyerɛɛ no sɛ: Filistifo gu wo so, Samson! Nso na atɛwfo no hyɛ pia mu. Na ɔtetew fii ne basa no sɛ asaawa.
13Na Delila ka kyerɛɛ Samson sɛ: Woasisi me de abedu sesɛɛ yi, na woatwa me nkontompo. Kyerɛ me nea wobetumi de akyere wo. Na ɔka kyerɛɛ no sɛ: Sɛ wode me ti nwi atɔw ason no de fra ntamabamma nwene a, 14Na ɔde akoroteaa bɔɔ mu, na ɔkae sɛ: Filistifo gu wo so, Samson! Na onyan fii ne nna no mu, na otuu nea wanwene no mu akoroteaa no ne annwene no.
15Na ɔka kyerɛɛ no sɛ: Ɛbɛyɛ dɛn na wubetumi aka sɛ: Medɔ wo, na wo koma nni me ho yi? Mprɛnsa ni a woasisi me, na wonkyerɛɛ me dekode a w’ahoɔden kɛse yi wɔ mu. 16 Na ɔde ne nsɛm guan ne ho daa nyinaa yeraw ne ho na ne kra home tew no kɔɔ owu mu no, 17 ɛnna oyii ne koma mu nyinaa ka kyerɛɛ no sɛ: Oyiwan nkaa me ti da, efisɛ Onyankopɔn hotuafo ne me fi me na yam; sɛ woyi me ti a, na m’ahoɔden befi me ho, na magurow mayɛ sɛ onipa biara.
18Na Delila huu sɛ waka no ne komam asɛm nyinaa no, ɔsoma kɔfrɛfrɛɛ Filistifo asafohene no sɛ: Mommra pɛnkoro yi, na waka me ne komam asɛm nyinaa. Na Filistifo asafohene no baa ne nkyɛn, na wokurakura sika no wɔn nsam. 19Na ɔdedaa no ne nankoroma so, na ɔfrɛɛ ɔbarima bi ma obeyii ne ti nwi mmɛsa ason no, na ofii ase brɛɛ no ase, na n’ahoɔden no fii ne ho kɔe. 20 Na ɔkae sɛ: Filistifo gu wo so, Samson! Na onyan fii ne nna no mu, na ose: Mefi adi sɛ kan no, na mahwanyan me ho. Nso na onnim sɛ AWURADE afi no ho. 21Na Filistifo no kyeree no tutuu n’aniwa, na wɔde no kɔɔ Gasa, na wɔde kɔbere nkɔnsɔnkɔnsɔn guu no, na ɔyam awi apokyerɛfo fi. 22Na ne ti nwi fii ase fuwii, ne yi no akyi.
Samson adeyɛ a etwa to ne ne wu
23 Na Filistifo asafohene no hyiae sɛ wɔbɛbɔ afɔre kɛse ama wɔn nyame Dagon na wɔagye wɔn ani; na wose: Yɛn nyame de yɛn tamfo Samson ahyɛ yɛn nsa. 24Na ɔman no huu no no, woyii wɔn nyame no ayɛ, na wɔkae sɛ: Yɛn nyame de yɛn tamfo ne yɛn asase sɛefo a wakunkum yɛn mu pii no ahyɛ yɛn nsa. 25Na bere a wɔn ani agye no, wɔkae sɛ: Momfrɛ Samson na ommegoru nkyerɛ yɛn. Na wɔkɔfrɛɛ Samson fii apokyerɛfo fi bae, na ogoruu wɔn anim, na wɔde no gyinaa adum no ntam. 26Na Samson ka kyerɛɛ abofra a okura ne nsa no sɛ: Gyaa me na minsuso adum abien a ɔdan no si so no mu, na mintweri. 27Nso mmarima ne mmea ayɛ ofie hɔ ma, na Filistifo asafohene nyinaa nso wɔ hɔ, na mmarima ne mmea bɛyɛ mpensa wɔ ɔdan no atifi rehwɛ Samson agoru no.
28Na Samson frɛɛ AWURADE sɛ: Awurade Nyankopɔn, afei kae me, na hyɛ me den prɛko pɛ yi nko ara, Onyankopɔn, na minni m’aniwa abien yi so were prɛko Filistifo so. 29Na Samson susoo mfinimfini adum abien a ɔdan no si so na ɛso no no mu, na ɔde ne nifa soo biako mu na ɔde benkum soo biako mu. 30Na Samson kae sɛ: Ma me ne Filistifo no nwuwu! Na ɔde n’ahoɔden nyinaa kuntunii, na ofi no buruw guu asafohene no ne ɔman a wɔwɔ mu no nyinaa so. Na awufo a ɔma wowui ne wu mu dɔɔso sen wɔn a ɔma wowui ne nkwa bere mu. 31 Ɛnna ne nuanom ne n’agya fi nyinaa sian kɔe kɔfaa no de no foro bae besiee no Sora ne Estaol ntam wɔ n’agya Manoa asiei. Na Samson dii Israel anim mfirihyia aduonu.",https://www.bible.com/bible/3440/JDG.16.RATB
ATEMMUFO 17,"Mika ahonisom
1Na ɔbarima bi wɔ hɔ a ofi Efraim bepɔw so a wɔfrɛ no Mika. 2 Na ɔka kyerɛɛ ne na sɛ: Wo dwetɛ apem ne ɔha a wɔbɛfae a wo de, wobɔɔ ho dua na wokae nso ma metee no, hwɛ dwetɛ no wɔ me nkyɛn, me na mefae. Na ne na kaa sɛ: AWURADE mma nhyira nka me ba. 3Na ɔdan dwetɛ apem ne ɔha no maa ne na. Na ne na kaa sɛ: Oyi na mayi dwetɛ no mafi me nsam mayɛ no kronkron mama AWURADE, sɛ wɔmfa mma me ba, na wɔmfa nyɛ ohoni a wɔasen no agude; enti nso mɛdan mama wo. 4 Na ɔdan dwetɛ no maa ne na bio. Na ne na faa dwetɛ ahanu de maa ogufo, na ɔde yɛɛ osenhoni ne agude, na ɛwɔ Mika fi. 5 Nso na ɔbarima Mika no wɔ abosomfi, na ɔyɛɛ asɔfotade ne abusua ahoni, na ɔhyɛɛ ne mma mu biako sɔfo, na odii no sɔfo. 6 Nna no mu no, na ɔhene bi nni Israel; obiara yɛ nea ɛteɛ n’ani so.
7 Na aberante bi wɔ hɔ a ofi Betlehem Yuda, Yuda abusua bi mu; na ɔyɛ Lewini, na ɔkɔsoɛɛ hɔ hɔho. 8Na ɔbarima no fii Betlehem Yuda kurow no mu sɛ ɔkɔ baabiara a obenya; na n’akwantu no mu oduu Mika fi wɔ Efraim bepɔw so. 9Na Mika ka kyerɛɛ no sɛ: Ɛhe na wufi reba yi? Na ɔka kyerɛɛ no sɛ: Meyɛ Lewini a mifi Betlehem Yuda, na menam, merekɔtena baabiara a menya. 10Na Mika ka kyerɛɛ no sɛ: Wo ne me ntena ɛ, na yɛ me agya ne ɔsɔfo, na mɛma wo dwetɛ du afirihyia ne atade biako ne w’aduan. Na Lewini no hyɛn mu. 11Na Lewini no penee sɛ ɔne ɔbarima no bɛtena, na aberante no yɛɛ no sɛ ne mmammarima mu biako. 12Na Mika hyɛɛ Lewini no sɔfo, na aberante no dii no sɔfo, na ɔtenaa Mika fi. 13Na Mika kaa sɛ: Afei na mahu sɛ AWURADE rebɛyɛ me yiye sɛ manya Lewini a odi me sɔfo yi.",https://www.bible.com/bible/3440/JDG.17.RATB
ATEMMUFO 18,"Danfo wia Mika ahoni, wodi Lais so na wɔsom ahoni
1 Nna no mu no, na ɔhene bi nni Israel; bere koro no ara mu nso na Danfo abusuakuw no rehwehwɛ agyapade atena so, efisɛ ɛde besi saa bere no, na agyapade bi nnya mmɛtɔɔ wɔn fam Israel mmusuakuw no mu. 2 Na Danfo no somaa wɔn abusua mu mmarima baanum, wɔn mu mmarima a wɔyɛ nnam, fi Sora ne Estaol, sɛ wɔnkɔsra asase no na wɔnhwehwɛ mu, na wɔka kyerɛɛ wɔn sɛ: Monkɔ nkɔhwɛ asase no so. Na woduu Efraim bepɔw so, Mika fi, na wɔdaa hɔ. 3 Wɔwɔ Mika fi no ho no, wɔtee aberante Lewini no nne, na wɔman hɔ, na wɔka kyerɛɛ no sɛ: Hena na ɔde wo baa ha? Na ɛdɛn na woreyɛ wɔ ha? Na ɛdɛn nso na wowɔ wɔ ha? 4Na obuaa wɔn sɛ: Sɛɛ ne sɛɛ na Mika ne me adi, na wabɔ me paa, na midi no sɔfo. 5Na wɔka kyerɛɛ no sɛ: Bisa Onyankopɔn ɛ, na yenhu sɛ yɛn kwan a yɛnam so yi bɛyɛ siade kwan anaa? 6Na ɔsɔfo no ka kyerɛɛ wɔn sɛ: Momfa asomdwoe nkɔ. AWURADE anim na mo kwan a monam mu no da.
7Na mmarima baanum no siim koduu Lais; na wohuu ɔman a ɛwɔ hɔ no sɛ wɔte hɔ dwoodwoo sɛ Sidonfo, wɔte hɔ komm ne dwoodwoo, na obi nni hɔ a ɔka wɔn biribiara mu na odi tumi asase no so, na wɔne Sidonfo ntam ware, na wɔne obi nni asɛm bi.
8Na wɔbaa wɔn nuanom nkyɛn wɔ Sora ne Estaol; na wɔn nuanom no bisaa wɔn sɛ: Amanneɛ? 9Na wose: Momma yɛnsɔre na yɛnkɔ wɔn so, efisɛ yɛahu asase no, na hwɛ, eye papaapa. Na moayɛ komm yi ɛ? Monntwentwɛn, na monkɔ hɔ nkɔfa asase no. 10Mokɔ a, mobɛto ɔman a wɔte hɔ dwoodwoo, asase no so na Onyankopɔn de ahyɛ mo nsa; baabi a asase so ade biara nyɛ na hɔ.
11Ɛnna Danfo abusua no mu mmarima ahansia a wɔahyehyɛ akode tu fii Sora ne Estaol. 12Na wɔkɔe, kɔbɔɔ nsra Kiriat-yearim wɔ Yuda. Ɛno nti, wɔfrɛ hɔ Mahane-dan de besi nnɛ; hwɛ, ɛwɔ Kiriat-yearim akyi. 13 Na wotwaam hɔ kɔɔ Efraim bepɔw so, na woduu Mika fi.
14 Ɛnna mmarima baanum a wɔkɔsraa asase no bua see wɔn nuanom no sɛ: So munim sɛ asɔfotade ne abusua ahoni a wɔasen ne agude wɔ adan yi mu? Na afei monhwɛ nea mobɛyɛ. 15Na wɔman hɔ, na woduu aberante Lewini no fi a ɛyɛ Mika fi, na wokyiaa no. 16Na mmarima ahansia a wɔahyehyɛ akode a wofi Danfo no mu no gyinaa abobow ano. 17Na mmarima baanum a wɔkɔsraa asase no kɔe kɔhyɛn hɔ faa ohoni a wɔasen ne asɔfotade ne abusua ahoni ne agude no, nso na ɔsɔfo no ne mmarima ahansia a wɔhyehyɛ akode no gyina abobow no ano. 18Na eyinom kɔhyɛn Mika fi kɔfaa ohoni a wɔasen, asɔfotade ne abusua ahoni ne agude no no, ɔsɔfo no ka kyerɛɛ wɔn sɛ: Dɛn na moreyɛ yi? 19Na wɔka kyerɛɛ no sɛ: Yɛ komm, fa wo nsa mua w’ano na wo ne yɛn nkɔ, na yɛ yɛn agya ne ɔsɔfo. So eye ma wo sɛ wubedi sɔfo ama onipa biako fi anaasɛ wubedi sɔfo ama Israel mu abusuakuw ne abusua? 20Ɛnna ɔsɔfo no penee, na ɔfaa asɔfotade ne abusua ahoni ne ohoni a wɔasen no, na ɔde kɔɔ ɛdɔm no mu.
21Ɛnna wɔdan wɔn ho de kɔe, na wɔmaa mmofra ne afieboa ne nneɛma a ɛho hia dii wɔn anim. 22Wɔne Mika fi ntam twee ara yiye no, wɔfrɛfrɛɛ nnipa a wɔwɔ afi a ɛbemmɛn Mika fi no mu no behyiae, na wotiw Danfo no. 23Na wɔteɛɛm frɛɛ Danfo no, na wɔdannan wɔn ho ka kyerɛɛ Mika sɛ: Dɛn na ɛyɛ wo na wode dɔm a ɛte sɛɛ reba yɛn so yi? 24Na ose: M’anyame a meyɛe ne ɔsɔfo no, moafa de rekɔ, na ɛdɛn na mewɔ bio? Na afei adɛn na moka kyerɛ me sɛ: Dɛn na ɛyɛ wo, yi? 25Na Danfo no ka kyerɛɛ no sɛ: Mma wɔnnte wo nne wɔ yɛn mu, na mmarima a wɔn bo afuw ammɛtow anhyɛ mo so, na woanhwere wo nkwa ne wo fifo de. 26Na Danfo no sii wɔn kwan so kɔe. Na Mika huu sɛ wɔn ho yɛ den sen no no, ɔdan ne ho san baa ne fi.
27Na wɔn de, wɔfaa nneɛma a Mika yɛe no ne ɔsɔfo a onyae no kɔe koduu Lais, ɔman a wɔwɔ hɔ komm na wɔte hɔ dwoodwoo no, na wɔde nkrante kunkum wɔn, na wɔde gya hyew kurow no. 28Na ogyefo bi amma, efisɛ ɛne Sidon ware, na wɔne obi bi nni twaka; na ɛda obon a ɛde kɔ Bet-rehob no mu. Na wɔkyekyeree kurow no tenaa mu, 29 na wɔtoo kurow no din Dan, sɛ wɔn agya Dan a wɔwoo no maa Israel no din te; nanso anka kan no na kurow no din de Lais. 30 Na Danfo no de ohoni a wɔasen no sii hɔ fae, na Mose ba Gersom ba Yonatan ne ne mma dii asɔfo maa Dan abusuakuw no de kosii asase no tukɔ da. 31 Na wɔde Mika honi a wɔasen a ɔyɛe no sii hɔ fae nna a Onyankopɔn fi no wɔ Silo no nyinaa.",https://www.bible.com/bible/3440/JDG.18.RATB
ATEMMUFO 19,"Gibeafo mmusu
1 Na nna no mu a ɔhene bi nni Israel no, Lewini bi wɔ hɔ a wakɔsoɛ hɔho Efraim bepɔw asase no so akyirikyiri baabi, na ɔwaree ɔbea bi fii Betlehem Yuda. 2Na ne ɔbea no fii n’akyi kɔbɔɔ aguaman, na ofii ne nkyɛn kɔɔ n’agya fi Betlehem Yuda na okodii hɔ nna bi, asram anan. 3Na ne kunu no sɔre tiw no sɛ ɔkɔka no abodwoesɛm na ɔde no asan aba, na n’abofra ne mfurum abien ka ne ho. Na ɔbea no de no kɔɔ n’agya fi; na ababaa no agya huu no no, ɔde anigye hyiaa no. 4Na n’ase, ababaa no agya no, siankaa no, na ɔtenaa ne nkyɛn nnansa; na wodidii, nomee na wɔtenaa hɔ. 5Na ne nnaana so no, wɔsɔree anɔpatutu, na osiesiee ne ho sɛ anka ɔresim; na ababaa no agya no ka kyerɛɛ n’ase no sɛ: Fa abodoo afono ma bi dwudwo wo koma, na ɛno akyi no, moasi kwan so. 6Na wɔtenatenaa ase, na wɔn baanu no nyinaa didii na wɔnomee. Na ababaa no agya no ka kyerɛɛ ɔbarima no sɛ: Pene ɛ, na da anadwo yi, na gye w’ani. 7Na ɔbarima no sɔree sɛ ɔresim no, n’ase no siankaa no, na ɔtenaa ase daa hɔ. 8Na ne nnaanum so no, ɔsɔree anɔpatutu sɛ ɔrekɔ; na ababaa n'agya no kae sɛ: Dwudwo wo koma, na montwɛn nkosi sɛ owia bɛdan ne ho. Na wɔn baanu no didii. 9Na ɔbarima no sɔree sɛ ɔrekɔ, ɔne ɔbea no ne n’abofra no. Na n’ase, ababaa n'agya no, ka kyerɛɛ no sɛ: Hwɛ, onwini redwo na ade reyɛ asa, monna ɛ, hwɛ, adesae abɛn, da ha na gye w’ani, na ɔkyena moatua ahema asi kwan so akɔ fie.
10 Na ɔbarima no ampene sɛ ɔbɛda hɔ anadwo no; na ɔsɔre kɔe, na okoduu Yebus a ɛne Yerusalem no ntentenso; na mfurum abien a wɔahyehyɛ wɔn no ne ɔbea no ka ne ho.
11Woduu Yebus no, na ade resa pa ara. Na abofra no ka kyerɛɛ ne wura no sɛ: Ma yɛmman nkɔ Yebusifo kurow yi mu nkɔda hɔ. 12Na ne wura ka kyerɛɛ no sɛ: Mma yɛmmman nnkɔ ananafo a Israelfo mu bi nni ha kurow mu, na ma yentwam nkɔ Gibea. 13Na ɔka kyerɛɛ n’abofra no sɛ: Duom na yɛmmɛn nkurow no mu biako nkɔda Gibea anaa Rama. 14Na wotwaam kɔe, na owia kɔtɔɔ wɔn wɔ Gibea a ɛyɛ Benyamin de no ho. 15Na wɔman kɔɔ hɔ sɛ wɔkɔda Gibea. Na odui no, ɔtenaa kurow no abɔnten so, na obiara ammɛfa wɔn ankɔ ne fi sɛ wɔnkɔda hɔ.
16Na hwɛ, akwakoraa bi fi n’adwuma ano afum anwummere bae; na onipa no fi Efraim bepɔw so na ɔbɛsoɛɛ hɔho Gibea, na kurom hɔfo yɛ Benyaminfo. 17Na ɔmaa n’ani so, na ohuu ɔbarima kwantenni no kurow no abɔnten so, na akwakoraa no bisaa no sɛ: Ɛhe na worekɔ, na ɛhe nso na wufi? 18Na ɔka kyerɛɛ no sɛ: Yefi Betlehem Yuda retwam akɔ Efraim bepɔw asase no so akyirikyiri baabi; ɛhɔ na mifi na mekɔɔ Betlehem Yuda. Na AWURADE fi na merekɔ yi, nso obiara mmɛfa me nkɔsoɛ ne fi. 19Nanso sare ne aduan wɔ hɔ ma yɛn mfurum no, na abodoo ne nsa wɔ hɔ ma me ne w’afenaa ne abofra a ɔka wo nkoa ho no nso, biribiara nhia yɛn. 20Na akwakoraa no kae sɛ: Asomdwoe nka wo. Mɛma wo nea ehia wo nyinaa; abɔnten so nko ara na nna! 21Na ɔde no kɔɔ ne fi, na ɔmaa mfurum no aduan, na wɔhohoroo wɔn anan ho, na wodidi nomee.
22 Na wɔregye wɔn ahome no, hwɛ, kurom hɔfo mmabusufo bi betwaa ofi no ho hyiae, na wɔpempem ɔpon no, na wɔka kyerɛɛ ofiwura akwakoraa no sɛ: Fa ɔbarima a ɔbɛsoɛɛ wo fi no fi adi bra na yene no nna. 23 Na ɔbarima fiwura no fii adi kɔɔ wɔn nkyɛn hɔ ka kyerɛɛ wɔn sɛ: Dabi, me nuanom, monnyɛ adebɔne yi! Sɛ ɔbarima yi anya abɛsoɛ me fi yi, munnni nkwaseasɛm yi. 24Na me ba ɔbaabun ne ne mpena ni, momma memfa wɔn mimfi adi na mommrɛ wɔn ase na monyɛ wɔn nea mopɛ. Na ɔbarima yi de, monnyɛ no nkwaseade a ɛte sɛɛ. 25Nanso mmarima no ampɛ sɛ wobetie no; ɛnna ɔbarima no soo ne mpena no mu de no fii adi brɛɛ wɔn abɔnten so; na wɔfaa no, yɛɛ no biribiara a wɔpɛ anadwo no ara kosii anɔpa, na ade kyee no, wogyaa no ma ɔkɔe. 26Na anim reyɛ abaabae no, ɔbea no bae, na ɔbɛhwee ɔbarima no fi a ne wura wɔ mu no pon ano daa hɔ kosii sɛ anim tetewee.
27Na ne wura no sɔree anɔpa hiɛɛ ofi no apon fii adi sɛ ɔrekɔ ne kwan no, na hwɛ, ne mpena no da ofi no pon no ano, na ne nsa gu apongua ase de no so. 28Na ɔka kyerɛɛ no sɛ: Sɔre na yɛnkɔ. Nanso wammua. Ɛnna ɔbarima no faa no too afurum no so, na ɔsɔre kɔɔ ne kurom. 29 Na oduu ne fi no, ɔfaa ɔsekan na osoo ne mpena no mu de fofaa ne nnompe ntam kyɛɛ ne mu asinasin dumien, na ɔma wɔde kɔɔ Israel asase nyinaa so. 30Na obiara a ohui no, kae sɛ: Wɔnyɛe na wonhuu saa ade yi bi nso da, efi da a Israelfo fi Misraim bae de besi nnɛ da yi: Munnwen eyi ho mo tirim, muntu ho fo na monkasa.",https://www.bible.com/bible/3440/JDG.19.RATB
ATEMMUFO 20,"Benyamin so asatu
1 Ɛnna Israelfo nyinaa tui, na asafo no ano behyiae sɛ onipa biako, efi Dan kosi Beer-seba, ne Gilead asase, na wɔbaa Mispa, AWURADE nkyɛn. 2Na ɔman no nyinaa, Israel mmusuakuw nyinaa mu mpanyimfo no, begyinaa Onyankopɔn man guabɔ no mu, wosi mmarima ɔpehannan a wɔnam anammɔn mu a wɔtwe nkrante. 3Na Benyaminfo tee sɛ Israelfo asim kɔ Mispa. Na Israelfo no kae sɛ: Monka nkyerɛ yɛn ɛ, ɛyɛɛ dɛn na wɔyɛɛ bɔne a ɛte sɛɛ yi? 4 Ɛnna ɔbarima Lewini a ɔyɛ ɔbea a wodii no awu no kunu no buae sɛ: Miduu Gibea a ɛyɛ Benyamin de no mu, me ne me mpena no, na yɛbɛdaa hɔ. 5Na Gibeafo no sɔre hyɛɛ me, na me nti wotwaa ofi no ho hyiae anadwo, anka me na wɔrepɛ me akum me, na wɔbrɛɛ me mpena no ase ara ma owui. 6Na misoo ɔbea no mu mitwitwaa no asinasin, na mema wɔde kɔɔ Israel agyapade asase nyinaa so, efisɛ wɔayɛ abusude ne nkwaseade, Israel mu. 7Na afei mo Israelfo nyinaa ni, momma yɛn mo adwene ne afotu wɔ ha yi ara.
8Na ɔman no nyinaa sɔre gyinae sɛ ɔbarima biako kae sɛ: Yɛn mu biara renkɔ ne ntamadan mu, na yɛn mu biara remman ne fi. 9Na afei eyi ne asɛm a yɛne Gibea bedi: Yɛbɛkɔ wɔn so ntonto so, 10na yɛayi nnipa ɔha mu du, Israel mmusuakuw nyinaa mu, ne apem mu ɔha, ne ɔpedu mu apem, na wɔakɔfa aduan abrɛ ɔman no, na sɛ wɔba a, wɔabɛyɛ Gibea a ɛwɔ Benyamin sɛ nkwaseasɛm a wodii Israel mu no nyinaa te. 11Na Israel mmarima no nyinaa kohyia hyɛɛ kurow no; wɔapam ayɛ sɛ ɔbarima biako.
12Na Israel mmusuakuw somaa nnipa kɔɔ Benyamin abusuakuw nyinaa mu kae sɛ: Dɛn adebɔne ara ne nea wɔayɛ mo mu yi? 13Na afei munyi mma abusufo a wɔwɔ Gibea no mmra na yenkum wɔn, na yenyi bɔne no mfi Israel. Na Benyaminfo no ampɛ sɛ wotie wɔn nuanom Israelfo no. 14Na Benyaminfo no fifi nkurow mu bɛboaa wɔn ho ano Gibea, sɛ wobefi ne Israelfo akɔko. 15Na wɔkan Benyaminfo da no ara, wɔn a wofifi nkurow mu, nnipa ɔpeduonu asia a wɔtwe nkrante; ɛsono Gibeafo a wɔkan wɔn a wosi mmarima a wɔapaw wɔn ahansɔn no. 16Dɔm yi nyinaa mu mmarima a wɔapaw wɔn ahansɔn yɛ abenkumfo, wɔn nyinaa tumi tow nwi po ataabo a ɛmfom. 17Na Israel mmarima a wɔkan wɔn no, woyi Benyamin fi mu a, wosi mmarima ɔpehanan a wɔtwe nkrante. Eyinom nyinaa yɛ mmarima akofofo.
18 Na Israelfo sɔree, na wosiim kɔɔ Betel kobisaa Onyankopɔn; na wose: Yɛn mu hena na ɔnkɔ kan ne Benyaminfo no nkɔko? Na AWURADE kaa sɛ: Yuda nkɔ kan.
19Na Israelfo sɔree anɔpa kɔbɔɔ Gibea so nsra. 20Na Israel mmarima no tu kɔɔ sɛ wɔne Benyamin rekɔko, na Israel mmarima no twitwaa wɔn so mpasua wɔ Gibea. 21Na Benyaminfo no fii adi fii Gibea, na wɔbɛkaa Israel mmarima ɔpeduonu abien guu fam da no ara. 22Na Israel mmarima dɔm no miaa wɔn ani, na wotwitwaa wɔn mpasua bio nea wotwitwaa da a edi kan hɔ no ara. 23Na Israelfo no kɔ kosui AWURADE anim kosii anwummere, na wobisaa AWURADE se: So mintwiw nkɔ bio na me ne me nua Benyamin mma no nkɔko? Na AWURADE kaa sɛ: Monkɔ no so.
24Na Israelfo twiw baa Benyaminfo so da a ɛto so abien no. 25 Na Benyamin fii adi fii Gibea da a ɛto so abien no, na wɔkaa Israelfo mu mmarima mpem dunwɔtwe guu fam bio, eyinom nyinaa yɛ mmarima a wɔtwe nkrante.
26 Ɛnna Israelfo nyinaa ne ɔman no nyinaa siim kɔɔ Betel, na wosui, na wɔtenaa AWURADE anim hɔ dii abuada da no de kosii anwummere, na wɔbobɔɔ ɔhyew afɔre ne asomdwoe afɔre AWURADE anim. 27Na Israelfo no bisaa AWURADE, efisɛ ɛhɔ na Onyankopɔn Apam Adaka no wɔ nna no mu, 28 na Aaron ba Eleasar ba Pinehas na ogyina n’anim nna no mu, na wɔkae sɛ: So mimfi adi bio ne me nua Benyamin mma no nkɔko anaasɛ minnyae? Na AWURADE kae sɛ: Monkɔ na ɔkyena mede no mɛhyɛ mo nsa.
29Ɛnna Israel de atɛwfo twaa Gibea ho hyiae. 30Na Israelfo no siim kɔɔ Benyaminfo no so da a ɛto so abiɛsa no, na wotwitwaa Gibea so mpasua sɛ kan no. 31Na Benyaminfo no fii adi behyiaa dɔm no, na wɔtwee wɔn fii kurow no mu, na wofii ase bobɔɔ nnipa no bi kunkum wɔn sɛ kan no, atempɔn a biako kɔ Betel na biako kɔ Gibea petee mu no so, Israel mu mmarima bɛyɛ aduasa. 32Na Benyaminfo no kae sɛ: Wɔadi yɛn anim nkogu sɛ kan no. Na Israelfo no kae sɛ: Momma yenguan, na yɛntwe wɔn mfi kurow no mu mmra atempɔn so. 33Na Israel mmarima no nyinaa sɔresɔree fii wɔn afa, na wokotwaa mpasua wɔ Baal-amar. Na Israel atɛwfo no fifii adi fii wɔn afa, Geba bodan no ho. 34Na mmarima ɔpedu a wɔapaw wɔn Israel nyinaa mu no befii Gibea nkyɛn mu, na ɔko no mu yɛɛ den. Nso na Benyaminfo no nnim sɛ amane rebɛto wɔn. 35Na AWURADE kum Benyamin Israel anim, na Israelfo no dwerɛw Benyamin mmarima ɔpeduonu anum ne ɔha da no. Eyinom nyinaa yɛ mmarima a wɔtwe nkrante. 36Na Benyaminfo no huu sɛ wɔaka wɔn agu, na Israel mmarima no bɔɔ twitwi na wɔmaa Benyamin kwan, efisɛ wɔn ani da atɛwfo a wɔama wɔakɔtetɛw Gibea no so.
37Na atɛwfo no yɛɛ ntɛm kɔtow hyɛɛ Gibea so, na wɔde nkrante kunkum kurow mu no nyinaa. 38Nso ɔkasasie a ɛda Israel mmarima no ne atɛwfo no ntam ne sɛ: Sɛ wɔma owusiw kumɔnn a ɛso fi kurow no mu sɔre kɔ soro a, 39Israel mmarima no nnan wɔn ho dɔm no ano. Nso na Benyamin afi ase abobɔ Israel mmarima no akunkum wɔn mu nnipa bɛyɛ aduasa, na wose: Ɔka ara na yɛaka wɔn agu wɔ yɛn anim sɛ kan ko no mu. 40Na nnyahyewee no fii ase ma owusiw kumɔnn no sɔre fii kurow no mu kɔɔ soro no, Benyamin hwɛɛ wɔn akyi, na hwɛ, kurow mu no rehyew na ne wusiw reforo kɔ ɔsoro. 41Na Israel mmarima no nso dannan wɔn ho, na nketenkete kitaa Benyamin mmarima no, efisɛ wohuu sɛ amane ato wɔn. 42Na wɔdan wɔn akyi Israel mmarima no anim faa sare so kwan; na ɔko no tu taree wɔn, na wɔn a wofifi nkurow mu bae no dwerɛw wɔn wɔn mu. 43Wɔkaa Benyamin hyɛɛ mu hyiae tiw wɔn ara koduu wɔn asoɛe pam wɔn kosii Gibea ntentenso, Apuei fam. 44Na Benyamin mmarima mpem dunwɔtwe totɔe; eyinom nyinaa yɛ mmarima akofofo. 45Ɛnna wɔdan wɔn ho guan kɔɔ sare so fam Rimon botan no ho. Na wotwitwaa wɔn sɛ wɔdɔw sare, atempɔn no so, mmarima mpemnum; na wotu taree wɔn dii wɔn akyi koduu Gidom, na wokunkum wɔn mu mmarima mpennu. 46Na Benyamin atɔfo a wɔtotɔe da no nyinaa si mmarima ɔpeduonu anum a wɔtwe nkrante; eyinom nyinaa yɛ mmarima akofofo. 47 Na mmarima ahansia nko na wɔdan wɔn ho guan kɔɔ sare so kɔɔ Rimon botan no so, na wɔkɔtenaa Rimon botan no ho asram anan. 48Na Israel mmarima no san wɔn akyi baa Benyaminfo no so, na wɔde nkrante kunkum wɔn, nnipa ne mmoa, ne nea wɔn nsa kae nyinaa; nso wɔtotoo nkurow a woduu so nyinaa mu gya.",https://www.bible.com/bible/3440/JDG.20.RATB
ATEMMUFO 21,"Ɔman no su Benyamin sɛe ho
1 Nso na Israel mmarima no akeka ntam Mispa sɛ: Yɛn mu biara mmfa ne ba mmma Benyamin aware. 2 Na ɔman no baa Betel bɛtenaa Onyankopɔn anim koduu anwummere, na wɔmomaa wɔn nne so suu osu kɛse. 3Na wɔkae sɛ: O AWURADE, Israel Nyankopɔn, ɛdɛn nti na eyi aba Israel, sɛ nnɛ Israel mu abusuakuw biako nni hɔ yi? 4Na ade kyee no, ɔman no tuaa ahema sii afɔremuka wɔ hɔ, na wɔbobɔɔ ɔhyew afɔre ne asomdwoe afɔre. 5 Na Israelfo no kae sɛ: Israel mmusuakuw nyinaa mu hena na wamma guabɔ no mu AWURADE nkyɛn? Efisɛ wɔaka ntankɛse agu nea wamma AWURADE nkyɛn Mispa no so sɛ: Okum na wonkum no. 6Na Israelfo no yam hyehyee wɔn maa wɔn nua Benyamin, na wose: Ɛnnɛ wɔatwa abusuakuw biako afi Israel mu akyene. 7 Yɛbɛyɛ dɛn anya ɔyerenom ama wɔn a wɔaka no, efisɛ yɛaka AWURADE ntam sɛ yɛremfa yɛn mma mu bi mma wɔn aware?
8Na wɔkae sɛ: Israel mmusuakuw mu hena ara po na wamma AWURADE nkyɛn Mispa? Na hwɛ, obiara amfi Yabes-gilead amma bagua no mu, nsra no mu. 9Na wɔkan ɔman no, na hwɛ, Yabes-gileadfo mu biara nni hɔ. 10Ɛnna asafo no somaa akofofo no mu mmarima ɔpedumien, na wɔhyɛɛ wɔn sɛ: Monkɔ nkokum Yabes-gileadfo no mmea ne mmofra nkrante ano. 11 Na eyi ne ade a monyɛ: Mmarima nyinaa ne mmea a wonim mmarima nna nyinaa, monsɛe wɔn pasaa. 12Na wohuu Yabes-gileadfo no mu mmabaa ahanan a wonnim mmarima nna, na wɔde wɔn baa nsra no mu Silo a ɛwɔ Kanaan asase so.
13 Ɛnna asafo no nyinaa soma ma wɔne Benyaminfo a wɔwɔ Rimon botan mu no kɔkasae, na wɔkaa wɔn asomdwoesɛm. 14Na Benyamin san bae bere no mu, na wɔde mmea a wogyee wɔn nkwa wɔ Yabes-gilead mmea mu no momaa wɔn aware; nanso anso wɔn. 15Na ɔman no yam hyehyee wɔn maa Benyamin, sɛ AWURADE ama ntewmu aba Israel mmusuakuw mu.
Benyaminfo wia mmabaa
16Na asafo no mu mpanyimfo no kae sɛ: Yɛbɛyɛ dɛn anya ɔyerenom ama wɔn a wɔaka no? Efisɛ Benyamin mu mmea ase agu. 17Na wɔkae sɛ: Aguanfo a wofii mu no agyapade ntena hɔ mma Benyamin, na wɔampopa abusuakuw bi amfi Israel. 18 Na yɛn de, yɛrentumi mfa yɛn mma mu bi mma wɔn aware, efisɛ Israelfo akeka ntam sɛ: Nnome nka nea ɔde ɔbea bi bɛma Benyamin aware. 19Na wɔkae sɛ: Hwɛ, wɔhyɛ AWURADE fa daa afe Silo a ɛwɔ Betel benkum fam, ɔtempɔn a efi Betel kɔ Sekem no apuei fam ne Lebona nifa fam. 20Na wɔhyɛɛ Benyaminfo no sɛ: Monkɔ nkɔtetɛw wɔn bobe nturo no mu, 21na monhwɛ, na sɛ Silo mmabaa no fi adi bɛsaw wɔn asaw no a, mumfi adi mfi bobe nturo no mu mmra, na obiara mmɛkyere ɔyere mfi Silo mmabaa no mu mfa nkɔ Benyamin asase so. 22Na sɛ wɔn agyanom anaa wɔn nuanom ba yɛn nkyɛn ne yɛn bɛham a, yebese wɔn sɛ: Monhwɛ yɛn anim nnom wɔn, na yɛannya ɔyerenom amma wɔn mmiako mmiako, dɔm no mu; nso ɛnyɛ mo na mode wɔn maa wɔn, na anka sesɛɛ de, moadi so. 23Na Benyaminfo no yɛɛ saa, na wɔfofaa yerenom sɛ wɔn dodow te fii wɔn a wɔbɛsawee a wɔkyeree wɔn no mu. Na wosii mu san kɔɔ wɔn agyapade so, na wɔkyekyee nkurow no tenatenaa mu. 24Na Israelfo no nso fii hɔ bere no mu kokɔɔ wɔn mmusuakuw ne wɔn mmusua mu, na wofii hɔ kokɔɔ wɔn agyapade ho.
25 Nna no mu no, na ɔhene bi nni Israel; obiara yɛ nea ɛteɛ n’ani so.",https://www.bible.com/bible/3440/JDG.21.RATB
RUT NHYƐNMU,"NHYƐNMU
Rut nhoma no mu nsɛm yɛ asomdwoe nkutoo, nanso wɔkyerɛw no wɔ Akannifo anaa Atemmufo no bere so a na amimdi kɔ so pii. Wɔde Rut a ɔyɛ Moabni bea maa Israelni aware, bere a ne kunu wui no, Rut kyerɛɛ ɔdɔ sonowonko maa n’asebea Israelni yi na ɔde ne koma nyinaa som Israel Nyankopɔn. Awiei no onyaa okunu foforo fii ne kunu dedaw no abusua mu na ɛnam saa aware yi so maa Rut bɛyɛɛ Nanankanso a Israelfo Ahemfo mu otitiriw Dawid fi n’ase.
Akannifo nhoma no kyerɛ amanehunu a ɛbaa Onyame nkurɔfo so mmere a wogyaw no no, Rut nso kyerɛ nhyira a ɛbaa ɔhɔho a ɔbaa Israel Nyankopɔn nkyɛn na ɔbɛkaa agyidifo amapa no ho.
EMU NSƐM
Naomi ne Rut san kɔ Betlehem 1.1-22
Rut hyia Boas 2.1—3.18
Boas ware Rut 4.1-22",https://www.bible.com/bible/3440/RUT.INTRO1.RATB
RUT 1,"Elimelek tutu kɔtena Moab
1Akannifo no bere so no, ɔkɔm baa Yuda asase so. Na ɔbarima bi a ofi Betlehem a ɛwɔ Yuda kɔe sɛ ɔkɔtena Moab asase so ayɛ hɔ hɔho, ɔno ne ne yere ne ne mmammarima baanu. 2Ɔbarima no din de Elimelek, na ne yere din de Naomi, na ne mmammarima baanu no din de Mahlon ne Kilion, wɔyɛ Efratifo a wofi Betlehem a ɛwɔ Yuda. Na woduu Moab asase so, na wɔtenaa hɔ. 3Na Elimelek, Naomi ne kunu no wui, na ɛkaa ɔno ne ne mma baanu no. 4Na wɔwaree yerenom Moabfo mu, obiako din de Orpa, na obiako no din de Rut. Na wɔtenaa hɔ bɛyɛ sɛ mfe du. 5Na wɔn baanu no: Mahlon ne Kilion, nso wuwui, na ɛkaa ɔbea no (Naomi) nko ne mma baanu no ne kunu no wu akyi.
Naomi ne ne sew san kɔ Betlehem
6Ɛnna ɔsɔree, ɔne ne nsenom baanu no, sɛ ɔresan afi Moab asase so aba, efisɛ ɔtee wɔ hɔ sɛ: AWURADE abɛhwɛ ne man na wama wɔn aduan. 7Na ofii nea ɔwɔ hɔ, na ne nsewnom baanu no ka ne ho. Na wosii kwan so sɛ wɔresan aba Yuda asase so. 8Na Naomi ka kyerɛɛ ne nsewnom baanu no sɛ: Monsan nkɔ mo nanom fi. AWURADE ne mo nni no yiye sɛnea mo ne awufo no ne me adi no yi. 9 AWURADE mma munnya atenaye mo kununom fi. Na ofifew wɔn ano; na wɔmomaa wɔn nne so susui. 10Na wɔka kyerɛɛ no sɛ: Dabi, yɛne wo bɛsan akɔ wo manfo nkyɛn. 11Na Naomi kae sɛ: Me mma, monsan! Ɛdɛn na mo ne me bɛkɔ? So mmammarima da so wɔ me yam na wɔabɛyɛ mo kununom? 12Me mma, monsan nkɔ! Na manyin dodo sɛ menya okunu. Sɛ mise: Mewɔ anidaso, na minya okunu anadwo yi na mewo mmammarima po a, 13 so ɛno nti mobɛtwɛn wɔn akosi sɛ wobenyin anaa? So ɛno nti mobɛtena hɔ a morenware anaa? Dabi, me mma, na ɛyɛ me awerɛhow dodo mo nti, efisɛ AWURADE ne me anni no yiye. 14Na wɔmomaa wɔn nne so susui bio. Na Orpa few ne sew no ano de kraa no; na Rut de, ɔbataa ne ho.
15Na Naomi kae sɛ: Hwɛ, wo kora asan kɔ ne manfo ne n’anyame nkyɛn. San di wo kora akyi! 16 Na Rut kae sɛ:
Nhyɛ me sɛ minnyaw wo mensan mimfi w’akyi;
na nea wokɔ na mɛkɔ,
na nea wosoɛ na mɛsoɛ;
wo man bɛyɛ me man,
na wo Nyankopɔn ayɛ me Nyankopɔn;
17nea wubewu, na mewu,
na ɛhɔ ara na wobesie me;
AWURADE nyɛ me eyi ne bi nka ho, sɛ gye owu na ɛbɛtetew me ne wo ntam.
18Na Naomi hui sɛ wawe ahina so sɛ ɔne no bɛkɔ no, ɔne no gyaee kasa wɔ ho.
19Na wɔn baanu no nantew beduu Betlehem. Na woduu hɔ no, wɔn nti kurow no nyinaa bɔɔ twi na wɔkae sɛ: So Naomi ni? 20 Na ɔka kyerɛɛ wɔn sɛ:
Mommfrɛ me Naomi,
na momfrɛ me Mara,
efisɛ Tweaduampɔn ne me
adi no bɔnwoma so sɛ!
21Mekɔɔ no ma,
na AWURADE de me hunu na aba;
ɛdɛn na mofrɛ me Naomi,
bere ko a AWURADE ayi me ntɛn,
na Tweaduampɔn ne me adi no bɔne yi?
22Sɛ Naomi ne n’ase Moabni Rut san fii Moab asase so bae ni. Na woduu Betlehem no, na wɔafi atokotwa ase.",https://www.bible.com/bible/3440/RUT.1.RATB
RUT 2,"Rut di Boas afuw mu mpɛpɛw
1Na Naomi nyaa ne kunu busuani bi a ɔyɛ ɔbarima kunini a ofi Elimelek abusua mu a ne din de Boas. 2Na Rut, Moabni bea no, ka kyerɛɛ Naomi sɛ: Ma menkɔ mfuw mu minkodi mmɛtem no mpɛpɛw, nea menya n’anim anuonyam akyi. Na ɔka kyerɛɛ no sɛ: Meba, kɔ ɛ! 3Na ɔkɔ kodii mpɛpɛw afuw mu wɔ awitwafo no akyi; na okofii afuw bi a ɛyɛ Boas a ofi Elimelek abusua mu no de mu. 4Na hwɛ, Boas fi Betlehem bae, na okyiaa awitwafo no sɛ: AWURADE nni mo akyi. Na wogyee no so sɛ: AWURADE nhyira wo. 5Ɛnna Boas bisaa n’abofra a ogyina awitwafo no akyi no sɛ: Hena ababaa ni? 6Na obuaa sɛ: Ɛyɛ Moabni ababaa a ɔne Naomi san fii Moab asase so bae no. 7Ɔbɛsrɛɛ sɛ: Ma minni awitwafo no akyi minni mpɛpɛw mentase afiafi no ntam. Na ɔbae, na okura mu ara de fi anɔpa de abedu sesɛɛ a bere tiaa bi pɛ na ɔde ahome.
8Ɛnna Boas ka kyerɛɛ Rut sɛ: Me ba, tie! Nkɔ afuw bi mu nkodi mpɛpɛw, nso mfi ha, na fa wo ho bɔ me mmaawa yi ho. 9Hwɛ afuw no fa a wotwa hɔ na di wɔn akyi. Hwɛ, mahyɛ mmerante no sɛ wɔnnhaw wo. Na sɛ osukɔm de wo a, kɔ nneɛma no ho kɔnom nea mmerante no asaw no bi. 10Ɛnna Rut de n’anim butuwii fam, na ɔkotow ka kyerɛɛ Boas sɛ: Ɛdɛn nti na manya w’anim anuonyam, na w’ani ku me a meyɛ ɔnanani ho yi? 11 Na Boas buaa no sɛ: Nea wo kunu wu akyi woyɛ maa w’ase no nyinaa, wɔaka ne nyinaa akyerɛ me: Sɛnea wugyaw w’agya ne wo na ne asase a wɔwoo wo wɔ so, na wonam baa ɔman a wunnim wɔn da yi nkyɛn no. 12AWURADE nhyɛ wo, wo nneyɛe ananmu na nya akatua mu fi AWURADE Israel Nyankopɔn a woaba ne ntaban ase abɛdan no no nsam. 13Na ɔkae sɛ: Me wura, ma menkɔ so ara nya w'anim adom, efisɛ woakyekye me werɛ, na woaka w’abaawa asomdwoesɛm, nso mente sɛ wo mmaawa yi mu biara po.
14Na eduu adidibere no, Boas ka kyerɛɛ no sɛ: Twiw bra ha na bedi aduan no bi, na fa wo buprɛko bɔ nsa nyinyanyinya no mu. Na ɔbɛtenaa awitwafo no nkyɛn. Na ɔmaa no nkyeweɛ no bi, na ɔwe mee ma ebi kae. 15Na ɔsɔree sɛ ɔrekodi mpɛpɛwa no, Boas hyɛɛ ne mmerante no sɛ: Momma onni afiafi no nso ntam mpɛpɛw, na mummpoopoo no. 16 Na munyiyi afiafi no mu de no bi nnyaw ngu fam mma no, na onni no mpɛpɛw; na monnhaw no.
17Ɛnna odii afuw no mu mpɛpɛw de koduu anwummere, na ɔporow mpɛpɛw a odii no; na ɛyɛɛ bɛyɛ atoko olonka biako.
18Na ɔsoa baa kurow no mu; na n’ase huu nea ɔtasee no; na oyii nea odi mee na ɛkae no maa no. 19Ɛnna n’ase bisaa no sɛ: Ɛhe na wukodii mpɛpɛw nnɛ, na ɛhe na wokɔyɛɛ adwuma yi? Nhyira nka nea n’ani kuu wo ho no. Na ɔkyerɛɛ n’ase onii ko a ɔkɔyɛɛ ne nkyɛn adwuma no sɛ: Ɔbarima a mekɔyɛɛ ne nkyɛn adwuma nnɛ no din de Boas. 20Na Naomi ka kyerɛɛ n’ase no sɛ: Nhyira nka no, AWURADE a onnyaee ateasefo ne awufo adɔeyɛ no anim. Na Naomi ka kyerɛɛ no sɛ: Ɔbarima no yɛ yɛn busuani, ɔyɛ yɛn bogya. 21Na Moabni Rut kae sɛ: Nso ɔka kyerɛɛ me sɛ: Mmerante a mewɔ yi ho na bata kosi sɛ wobewie nea mewɔ nyinaa twa. 22Na Naomi ka kyerɛɛ n’ase Rut sɛ: Me ba, eye sɛ wo ne ne mmaawa no bɛkɔ, na wɔanhaw wo, wɔ afuw foforo bi mu. 23Na ɔbataa Boas mmaawa no ho dii mpɛpɛw de kosii sɛ wowiee atoko ne awi no twa. Na ɔtenaa n’ase no nkyɛn.",https://www.bible.com/bible/3440/RUT.2.RATB
